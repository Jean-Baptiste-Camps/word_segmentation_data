
PATROLOGIAE TOMUS XX.

S. PHeBADII / S. ANASTASII I / PAPAE / FAUSTI MANICHAEI / SULPICII SEuERI / SECUNDINI MANICHAEI / S. CHROMATII / S. uICTRICII RHOTOMAGENSIS / PAMMACHII / OCEANI / S. INNOCENTII I / PAPAE / S. ZOSIMI / PAPAE / PAULINI MEDIOLANENSIS / PAULINI DIACONI / SEuERI MAIORICENSIS / S. BONIFACII I / PAPAE / S. GAUDENTII BRIXIANI / S. AURELII CARTHAGINENSIS / BACHIARII MONACHI / ZACCHAEI CHRISTIANI / EuAGRII MONACHI

TOMUS UNICUS.


uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCUTTISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XX.


S. PHeBADII,



S. ANASTASII I,



PAPAE,



FAUSTI MANICHAEI,



SULPICII SEuERI,



SECUNDINI MANICHAEI,



S. CHROMATII,



S. uICTRICII RHOTOMAGENSIS,



PAMMACHII

ET

OCEANI,



S. INNOCENTII I,



PAPAE,



S. ZOSIMI,



PAPAE,



PAULINI MEDIOLANENSIS,



PAULINI DIACONI,



SEuERI MAIORICENSIS,



S. BONIFACII I,



PAPAE,



S. GAUDENTII BRIXIANI,



S. AURELII CARTHAGINENSIS,



BACHIARII MONACHI,



ZACCHAEI CHRISTIANI,



EuAGRII MONACHI,



TOMUS UNICUS.


uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


uolume title page
QUINTI SAECULI SCRIPTORUM ECCLESIASTICORUM QUI AD S. HIERONYMUM USQUE FLORUERUNT, NONNULLIS TANTUM EXCEPTIS, MELIUS ALIBI COLLOCANDIS, UT IN EORUM LOCO ADNOTABITUR,

OPERA OMNIA,

NUNC PRIMUM IN UNUM CORPUS ET ORDINE CHRONOLOGICO DIGESTA; IUXTA MEMORATISSIMAS EDITIONES GALLANDII, COUSTANTII, GALEARDI, LEBEUF, BARONII, ISIDORI MERCATORIS, BRAIDAE, HOLSTENII, LABBAEI ET MANSI RECOGNITA, EXPRESSA ET EMENDATA. COLLECTIO, SI QUA ALIA, INSIGNIS NEC MINUS uIGINTI NUMERO AUCTORES COMPREHENDENS, NEMPE:

S. PHeBADIUM,



S. ANASTASIUM I PAPAM,



FAUSTUM MANICHAEUM,



SULPICIUM SEuERUM,



SECUNDINUM MANICHAEUM,



S. CHROMATIUM,



S. uICTRICIUM RHOTOMAGENSEM,



PAMMACHIUM,



OCEANUM,



INNOCENTIUM I PAPAM,



S. ZOSIMUM PAPAM,



PAULINUM MEDIOLANENSEM,



PAULINUM DIACONUM,



SEuERUM MAIORICENSEM,



S. BONIFACIUM I PAPAM,



S. GAUDENTIUM BRIXIANUM,



S. AURELIUM CARTHAGINENSEM,



BACHIARIUM MONACHUM,



ZACCHAEUM CHRISTIANUM,



EuAGRIUM MONACHUM.



TOMUS UNICUS.


uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


ELENCHUS OPERUM. QUAE IN HOC TOMO CONTINENTUR.


S. PHeBADIUS.
Liber contra arianos. 	Col. 13
Tractatus de fide orthodoxa. 	31
Libellus fidei. 	49



S. ANASTASIUS I PAPA.
Epistole. 	65



FAUSTUS MANICHAEUS.
Liber contra fidem catholicam. 	79



SULPICIUS SEuERUS.
Chronicorum libri duo. 	95
De uita B. Martini liber unus. 	159
Epistole tres. 	175
Dialogi. 	183 et 223



SECUNDINUS MANICHAEUS.
Epistola ad Augustinum. 	248



S. CHROMATIUS.
Sermo de octo beatitudinibus. 	323
Tractatus 17 in Euangelium S. Matthei. 	327
Scripta apocrypha. 	369



S. uICTRICIUS RHOTOMAGENSIS.
Liber de laude sanctorum. 	443



PAMMACHIUS ET OCEANUS.
Nonnulle epistole. 	457



S. INNOCENTIUS I PAPA.
Epistole et decreta. 	463



S. ZOSIMUS PAPA.
Epistole et decreta. 	639



PAULINUS MEDIOLANENSIS.
uita S. Ambrosii. 	711
Libellus aduersus Celestium. 	Ibid.
Libellus de benedictionibus patriarcharum. 	715



SEuERUS MAIORICENSIS.
Epistola de Iudeis. 	731



S. BONIFACIUS I PAPA.
Epistole et decreta. 	749



S. GAUDENTIUS BRIXIANUS.
Tractatus uel Sermones. 	843



S. AURELIUS CARTHAGINENSIS.
Epistola. 	1009



BACHIARIUS MONACHUS.
Bachiarii fides. 	1019
Liber de reparatione lapsi. 	1037



ZACCHAEUS CHRISTIANUS.
Consultationum uel Dialogorum libri tres. 	1071



EuAGRIUS.
Altercatio inter Theophilum Christianum et Simonem Iudeum. 	1165
Sententie. 	1181

[1Kb]



Main uolume text




[SCRIPTORES ECCLESIASTICI QUINTI SAECULI.]




ANNO DOMINI CCCC.
SANCTUS PHeBADIUS, AGINNENSIS EPISCOPUS.






PROLEGOMENA.

PHeBADIUS, natione Gallus, et prouincie quidem Aquitanice, si Sulpicium audiamus qui et ipse Aquitanicus eum nostrum appellat  , Aginnensem rexit ecclesiam, ut scribit sanctus Hieronymus  ; qua etiam in urbe que caput Nitiobrigum est, fortasse ortum habuit. Quo autem anno ad episcopalem dignitatem fuerit euectus, haud est exploratum. Id uero contigerit post annum CCCXLuII; nam inter presules Gallicanos qui Sardicensi concilio eo ipso anno celebrato interfuere, non recensetur, ut obseruant Tillemontius aliique  . At episcopali certe honore fulgebat anno CCCLuII, quo missam in Gallias a Constantio secundam fidei formulam Sirmiensem (que inter fidei confessiones Arianicas septima est Athanasio  , queque Hilario dicitur [ una cum aliis Galliarum antistitibus respuit ac damnauit; quam preterea conscripto libro acriter confutauit, ut ex ipsius opere satis comperimus  .

His porro strenue gestis, posterius interfuit synodo Ariminensi, anno CCCLIX ab eodem Constantio coacte: qua quidem in synodo, eorum que primum pro fide catholica contra perfidiam Arianam, nondum captiuatis patribus acta sunt, pars magna fuit Phebadius. Quin etiam postquam ceteri fere omnes cesserunt, ipsemet nichilominus constantissimus cum Seruatione Tungrorum episcopo, pro ueritate Nicena plurimum decertauit, Sulpicio teste  , omnesque Ariomanitarum impetus inuicto sustinens animo, professus est malle se exsilium omneque suppliciorum  genus subire, quam fidei formulam ab Arianis conceptam recipere.

 uerum postmodum ualentis fraude deceptus, formulam a se prout libuit, immutatam, nichilque nisi catholicum, ut ipsi uidebatur, complectentem, admisit ac sua subscriptione firmauit. Nimirum Arianus ille Mursorum episcopus, confessioni fidei Christum non esse creaturam asserenti, huiusmodi sententiam adiecit, ut sunt alie creature, cui sane inerat hereseos Ariane uenenum. Etenim, ut cum Sulpicio loquar  , his uerbis similis esse ceteris creaturis Filius negabatur; creatura tamen, potior tantum ceteris, pronuntiabatur. Qua de re consulas uelim que habet sanctus Ambrosius  .

Hinc igitur arguas, non eo usque rem esse deductam, ut ad heresim Arianam profitendam accesserit Phebadius: immo uero uix fraude detecta, ipsemet  aliique presules Gallicani, ut inquit Sulpicius  , apud Ariminum gesta condemnant, et in statum pristinum ecclesiarum fidem reformant. In eamdem sententiam Hieronymus  . Quod quidem plenissime astruitur ex actis ab Hilario  ac Theodorito  relatis. Errorem itaque insectatus sanctus presul simul ac primum illum detexit, fidei sue integritatem palam ostendit; ac propterea de eius fama nichil inde detractum, eiusque auctoritas neutiquam imminuta: constat enim ipsum deinceps prefuisse conciliis, ualentino anno CCCLXXIu et Cesaraugustano sub annum CCCLXXX coactis. uitam autem agebat adhuc anno CCCXCII, quo suum de uiris illustribus conscripsit librum Hieronymus, qui de Phebadio in eo hec habet  : uiuit usque hodie decrepita senectute;  ut proinde per annos ferme XL ecclesiam rexerit Aginnensem. uir fuit pietate ac doctrina clarissimus,  et Arianorum perfidie insectator acerrimus: charus propterea pre ceteris sancto Ambrosio Mediolanensi episcopo, ut ex ipsius epistola eidem Phebadio ac Delphino Burdigalensi presuli simul inscripta intelligimus  . Ceterum eius memoria in tabulis ecclesie Aginnensis recolitur die 25 Aprilis. Qua de re pluribus Dionysius Sammarthanus  et Bollandiani 

Ex iis porro litterarum monumentis que ad fidem propugnandam posteris commendauit Phebadius, unum memorat Doctor maximus; reliqua uero que ab eodem auctore perscripta ferebantur, se non legisse profitetur  : Edidit, inquit, contra Arianos librum. Dicuntur et eius esse alia opuscula, que necdum legi. Et exstat quidem liber contra Arianos,  quem exarauit beatus antistes ad secundam formulam Sirmiensem penitus profligandam, ab Arianis in Gallias missam, Latineque conscriptam ut auctor est Athanasius  , atque ab Hilario relatam  . Huiusmodi autem opusculum cum aliis nonnullis antiquorum scriptis primus euulgauit Geneue anno 1570 Theodorus Beza; unde in Patrum bibliothecas transiit. Deinde quorumdam ueterum Gallorum theologorum operibus intextum, Petri Pithei studio Parisiis prodiit anno 1586. Separatim preterea ipsum cum notis edidit Caspar Barthius Francofurti anno 1623. Denique Parisiis iterum anno 1666 excudendum curauit Delalandius  . Scriptum autem opus merito existimatur anno circiter CCCLuIII adhuc superstite Hosio Cordubensi qui laudatam formulam  Sirmiensem subsignauerat, ut ex ipso auctore erudimur  .

uerum non huiusce tantum libri auctor fuisse perhibetur noster Aginnensis antistes. Hieronymum enim modo enarrantem audiuimus, alia eiusdem scriptoris opuscula suo tempore exstitisse, que tamen neutiquam ipse legerit. Et alterum quidem etiamnum superest preclarum opus de fide orthodoxa contra Arianos quod nos absque ulla cunctatione uelut genuinum Phebadii fetum agnoscimus, siue Hieronymi ductu, siue haud leuibus rationum momentis permoti, quas in medium protulerunt eruditissimi uiri  ad eamdem sententiam astruendam. Exstat porro huiusmodi liber inter Gregorii Nazianzeni  et Ambrosii  opera euulgata; quorum  tamen utrique abiudicandum esse, doctorum hominum studio luculenter ostensum  . Neque uero  iisdem uiris cll. magis probantur eorum placita, qui siue uigilio Tapsensi, siue Gregorio Eliberitane sedis in prouincia Betica episcopo ascribendum opus censuerunt.

Et iure optimo enimuero: nam totius operis contextus stylusque unum plane Phebadium clamat. Et primum quidem sub initium auctor  : Iam pridem, inquit, aduersus Arianos libellum edideram. Ecquis uero non uideat hisce uerbis precedens indicari opusculum, procul dubio Phebadianum, atque ita quidem inscriptum, quemadmodum et illud Hieronymus nominauit? Ad hec easdem loquendi rationes utroque in opere comperimus: utrobique Sapientie liber sub nomine Salomonis laudatur  ; et symbolum Nicenum, tractatus Nicenus uocatur  .  Utrobique Sabelliana heresis cum Ariana coniungitur  . Eadem preterea utrobique doctrina, ubi de ratione agitur qua Deus antiquis patribus se conspiciendum prebuit.  Eadem denique utrobique eorumdem scripture locorum interpretatio, ubi de personarum distinctione sermo habetur. Hec aliaque complura latius pertractata uideas apud Gallice historie litterarie scriptores, quos modo semel iterumque laudauimus.

Illud porro aduertere iuuerit, quod nemini hactenus obseruatum: Phebadium scilicet consueuisse lucubrationes suas tacito auctoris nomine in uulgus emittere, ut ipsemet testatur ubi ait  , »se amico legendum dedisse libellum aduersus Arianos, simulque ab eo magnopere postulasse, ut interim dissimulato  auctore, doctis uiris et prudentibus legeret; ut si quem mouisset, quod illic plus aut minus positum uideretur, posset plurimorum consilio emendari.« Hec ille. Atque ita quoque se gesserit sanctus Pater in eo euulgando, de quo uerba facimus. Hinc uero, ut par est coniicere, orta occasio huiusmodi opus Gregorio Nazianzeno et Ambrosio, tantis Ecclesie siue Grece siue Latine patribus, ascribendi. Accedit preterea, ut uiris doctis animaduersum, quod ex eodem Phebadii opere auulsum fragmentum libro de Patris et Filii unitate intextum fuit, qui inter Hilarii Pictauensis opera circumfertur  , nec non sermoni quem diutissime Augustino adiudicarunt  . Que utique omnia iunctim accepta, operis et antiquitatem arguunt et elegantiam, simulque auctorem  doctrina et eruditione prestantem uirum euincunt.

 Ceterum opusculi exemplar typis expressimus, quod ad mss. codices ueteresque editiones recensuit Nourryus doctissimus monachus Benedictinus in sua preclara operum Ambrosianorum editione, in Appendice ad tomum II, pag. 345-358.

Superest ut paucula dicamus de libello fidei, qui tertium inter Phebadiana locum in nostro edito tenet: est enim precedentis de fide orthodoxa tractatus ueluti compendium; neque solum materie affinitate, sed et scriptoris ipsius consilio alteri coniungendus. Exstat autem libellus ille inter Gregorii Nazianzeni orationes, numeraturque 50. Iam uero  inter eruditos conuenit  istam orationem 50, que Nazianzeni esse putatur, ita concinere cum 49, que ipsius pariter existimatur, ut unum eumdemque referat auctorem. Porro cum ex superius dictis satis constet, orationis 49 auctorem esse Phebadium; propterea est 50 ipsi quoque iure asserenda. Neque hac de re plura contexere animus est: qui pleniora desiderat, uiros doctos consulat, quos assectati sumus  . Nostram autem libelli huius editionem ad nouissimam Ballerinianam exegimus.



SANCTI PHeBADII AGINNENSIS EPISCOPI OPUSCULA ADuERSUS ARIANOS.





I. LIBER CONTRA ARIANOS. 



CAPUT I. Disputationis occasio et argumentum.

Nisi illam zabolice subtilitatis fraudem uiderem, que omnium fere sensibus occupatis, et heresim persuadet ut fidem rectam, et fidem rectam damnat ut heresim; nullum omnino super his que nuper ad nos scripta uenerunt, sermonem haberem, fratres karissimi. Sufficiebat enim conscientie parue tenere quod credit: estimanti fore rectius tueri propria, quam extranea et aliena discutere. Sed quia, ut diximus, aut heresis suscipienda est ut catholici dicamur; aut uere catholici non futuri, si heresim non repudiamus: ad hanc tractatus conditionem necessitate descendimus, quam zabolicum uirus sub  modestia religiose uenerationis occultum, in medium proferre nos conuenit: ut et malum quod sub opinione uerborum simplicium latet, deprehendatur, et mendacio detecto ueritas interclusa respiret. Destruenda sunt enim aliena, ut nostris credatur: nostris autem, nisi ea fuerint destructa, ut solis credi debeat, non nisi credendum uideo. Igitur [a 1Kb] ante heresim zabolica fraude cecatam proferre in conscientiam publicam possim; tamen dum de ipsa mihi sermo est, dans fidei mee pignus, catholicum me probabo;  probatum quidem ut spero Deo primum, dein conscientie mee: sed et his probandum, quos aut metus aut seculi ambitio non uicerit.



CAPUT II. Arianorum fallacie.

Incipientes igitur ab ipso capite perfidie, non fidei, ac deinceps per totum corpus decurrentes, probabimus multa per fraudem communis professionis, que scilicet nec recipere possumus: nonnulla uero sine ulla pudoris similitudine esse congesta. Nam et unus Deus non sine fraude proponitur, nec duo simpliciter negantur: nomen uero substantie idcirco penitus iuratur, ut scindatur a Patre Filius: denique natiuitas eius referatur ignota, que si, ut  est ex Patre, ita credatur, ipsa sui confessione satis nota est. Maior Pater Filio dicitur, non tamen ea differentia qua Filio, Pater maior est, sed omnibus diuine glorie bonis maior: quibus si minor est Filius, nec ipse esse in Patre dabitur, quia nichil in semetipsam recipiet eterna eius beatitudo, nisi proprium. Non autem proprium Dei, nisi plenum atque perfectum; nec rursum in eo Pater esse dignabitur, in quo totus esse non possit. Habere initium Pater negatur, hoc ideo, ut Filius non ad auctorem, sed  ad tempus habere credatur. Puto autem, cui initium sic ascribitur, fini obnoxius non negetur. Subiectus deinde Patri Filius dicitur; non tamen ut Filius Patri, sed ut seruus Domino, cum legamus seruum heredem esse non posse. Denique cum omni creatura subiectus Deo refertur, inuisibilis, immortalis Pater nuntiatur, ut scilicet in contrariis eorum Filius iaceat. [a 1Kb] Si hec igitur singula non humana presumptione, sed auctoritate diuina loqui refellimus: consequens erit in ea parte catholicam fidem stare, que talem recipit Deum, qualis debet esse qui Deus est.



CAPUT III. uenenum melle litum.

Unum, inquit, constat Deum esse. uideri quidem  non possunt calumniantibus coniecturis argumentari, et sanctitatem fidei simplicis maligna interpretatione torquere. Sed respiciendum ad Ursacium et ualentem et Potamium, quia sepenumero iisdem uerbis unicum Deum subdola fraude confessi sunt. Nihil simplex in hac fidei professione suscepi, que prima fronte ad decipiendos imperitos, credulos, incautos, heretica subtilitate blanditur: pari modo quo ueneni poculum mella commendant. Unum, inquit, constat Deum omnipotentem Patrem. Nemo nostrum abnegat, quia nemo ignorat: sed  dicimus illos hoc loco non tam unum Deum professos, quam unum Patrem omnipotentem. Namque et eadem constantia Filium nolunt, et Deum tamen Filium confitentur. Puto  suscepisse alterum non negabunt; et idcirco integrum illis est in hac sua perfidia, non fide, unum Deum Patrem, quam unum Deum dicant. Quamquam in omni professionis sue corpore sic ipsum Dominum nostrum non negant, ut Deum destruant, hoc est, ut tantum nomine Domini dicant, quo nomine etiam nos appellari soliti sumus. Ego, inquit, dixi: uos dii estis . Quo nomine et Moyses ante donatus est: Faciam te, inquit, deum Pharaoni . Ne quis ergo putet his uerbis perfici catholicam professionem, si et unum Deum Patrem confitemur, et Deum Filium non negamus. Potest enim et Deus Pater sic unus Deus dici, ut sit unus Pater, non Deus unus. Potest et sic Filius Deus dici, ut Deus non sit.



CAPUT Iu. Deus unus, aut nullus. Ceci heretici.

Duos, inquit, deos nec posse, nec predicari debere scimus. Hoc nec umquam ex ore nostro duos deos proferimus. Deus enim si non unus et uerus est, Deus non est. Sed aduertendum est qua istud definitione ponatur, cui perfidie paretur hoc totum, in quod piaculum communia nobiscum uerba prorumpant. Statim enim cur duos deos negauerint ponunt: Quia ipse Deus ait: uado ad Patrem meum et Patrem uestrum, ad Deum meum et ad Deum uestrum  : qua definitione male interpretationis in tantum a Patre Filius separatur, et infra omnipotentem Deum ponitur: ut nobis et natiuitatis conditio, et humanitatis infirmitas societur. Denique subiungunt Deum omnium, Unus est Deus, quo dicto Dominus non Deus absolute denegatur; Deo etenim Patri non Filii nomine, sed creature conditione subiicitur. Et credo, hoc loco auctoritas Apostolica uindicabitur, ut Deus Christus dicatur potius quam sit: quia dixerit: Et donauit illi Deus nomen quod super omne nomen est . Sed et ipsius Domini negantis esse se Deum uerum, cum dicit: Hec est uita eterna, ut cognoscant te solum et uerum Deum ; et: Quid me, inquit, dicis bonum? nemo bonus nisi unus Deus .  Adhuc audies: Cur honorem ab uno et solo Deo non queritis? De die autem et hora nemo scit nisi Pater solus . O duces ceci! o seculi ambitione decepti! non distinguentes Dominice potentie duplicem statum, in sua unumquemque proprietate distantem; et quidquid de homine eius dictum est, Deo applicatis, ut ipse Deus homini imbecillitate societur.



CAPUT u. Arianorum blasphemie. Epistola Potamii.

Et idcirco duplicem hunc statum, non coniunctum, sed confusum uultis uideri, ut etiam unus uestrum, id est, Epistola Potamii que ab Oriente et Occidente transmissa est, qua asserit; carne et  spiritu Christi coagulatis per sanguinem Marie et in unum corpus redactis, passibilem Deum factum. Hoc ideo ne quis illum ex eo crederet, quem impassibilem satis constet. Fecistis igitur de Spiritu Dei et carne hominis nescio quid tertium: quia nec uere etiam Deus est, si uerbum esse desinit ; neque uere homo, quia non proprie caro, fuit enim uerbum, ac si ex utroque iam neutrum est, ille, inquam, ille qui contra hoc uenenum utramque substantiam suam affectus proprietate distinxit. Nam et Spiritus in illo res suas regit, id est, uirtutes et opera et signa: et caro passionibus suis functa est. Cibum desiderauit, cum tentaretur a zabulo: sitiuit ad puteum Samarie, cum prophete uox sit: Deus eternus neque sitiet  neque esuriet. Quid adhuc de hominis affectu fleuit Lazarum et Ierusalem? postremo anxius fuit ad mortem. Sed quod expressit affectu, numquid non testatus est uerbis? Ait enim Nicodemo: Quod de carne natum est, caro est, et quod de spiritu, spiritus ; et caro, inquit, infirma, spiritus promptus est . Non ergo fit spiritus caro, nec caro spiritus: quod isti uolunt egregii doctores, ut factus sit scilicet Dominus et Deus noster ex hac substantiarum permixtione passibilis. Ideo autem passibilem uolunt dici, ne et impassibilis credatur.



CAPUT uI. Nicena synodus. ueritas incorrupta.


Sed quid necesse est altiora scrutari, et uirus internum per argumenta prodiens communi exponere et publicare iudicio, cum lucifuga serpens per anfractus euoluens seriem suam tortuoseque procedens, qualis quantusque sit aliquando prodiderit, et uenenum prius solito solitus aspergere libertate, uictoriis totum pariter effuderit? Ab Episcopis procedit edictum: Nemo unam substantiam dicat: hoc est: Nemo in Ecclesia predicet Patris et Filii unam esse uirtutem. Quid egistis, o beate memorie uiri, qui ex omnibus orbis partibus Niceam congregati, et sacris uoluminibus pertractis, perfectam fidei catholice  regulam circuminspecto sermone fecistis, dantes bene credentibus communis fidei dexteras, errantibus uero formam credendi? En labor uester, en anxia sollicitudo quo recidit, qua orientis mali semina, quantum in uobis tunc fuit, professione catholica necauistis? uetatur in Ecclesia predicari, quod solum sanxistis ob hereses detegendas debere in Ecclesia predicari. Tollitur quod probastis, et quod damnastis inducitur: quia mendacium astrui, nisi destructa ueritate non poterat. Destructioni quidem illa non subiacet, et ut est semper incorrupta durabit; sed manus sibi sacrilegas inferentes, tamquam uiolatam puniuit.



CAPUT uII. Substantie uox explicatur.


Nemo unam substantiam dicat. Quod piaculum, quod facinus in hoc uerbo, qua ex parte catholicam fidem pulsat? Utrumne sono uocabili, an interpretatione rei ipsius? Nihil fallor: interpretatio caret culpa. Substantia enim dicitur id quod semper ex sese est: hoc est, quod propria intra se uirtute subsistit; que uis uni et soli Deo competit. Usitatum uero et familiare diuinis uoluminibus hoc nomen nec ipsos puto ignorare qui negant. Dauid enim ex persona Christi: Infixus sum in limo profundi, et non est substantia . Et rursum: Substantia mea in inferioribus terre . Et: Substantia mea ante te est semper . Et: Substantia mea tamquam nichilum ante te . Scrutetur fenerator substantiam eius . Sed et Salomonis sententia: Substantiam, inquit, tuam et dulcedinem tuam . Et Ieremias: Si stetissent in substantia mea . Et in Prouerbiis: Substantia diuitis, ciuitas munita . Et in eodem: Domum et substantiam diuidunt patres filiis . Sed et Tobias: Si fuerit, inquit, tibi copiosa substantia . Et idem: Fili, ex substantia tua fac eleemosynam . Sed et Ioannes: Qui habuerit substantiam mundi . Et in Euangelio: Ecce, inquit, dimidium do  ex substantia mea . Ideo hec in unum exempla congessimus, ne sermo ille caperet indoctos, quod testati sunt; idcirco substantiam non predicatam, quia in diuinis Scripturis nusquam inueniretur. Ergo si neque ipsum uocabulum substantie sacris litteris nouum est, neque interpretatio eius habet crimen; superest ut dispiciamus qua ex causa repudietur hoc nomen. Dispicientes autem, inuenimus illos non nomen, sed nominis repudiare uirtutem. Quod si relucebit, erit apud nos intuitus nominis status: erit et illorum sensus in uitio, qui dum nouellas profane intelligentie uias querunt, a recto Euangeliorum limite recesserunt.



CAPUT uIII. Hereticorum obiectiones soluuntur.

Prius tamen quam astruo quod spopondi, occurrendum est illis que in contrarium proponuntur. Aiunt enim inueniri quidem in diuinis uoluminibus nomen substantie, sed non statim pertinens ad eamdem speciem que inducatur a nobis. Ibi enim per substantie uocabulum, aut uirtutem aut diuinitatem significari. Et nos ergo unam Patris et Filii substantiam uindicantes, quid aliud quam in utroque pares diuitias, unius scilicet diuinitatis predicamus? De quibus diuitiis ait Apostolus: Notas, inquit, fecit Deus diuitias glorie sue : quod est Christus. Et unam utriusque dicimus esse uirtutem, de qua idem Apostolus ait: Christus, uirtus  Dei est . Que quidem uirtus, quia nullius extranee opis indiget; dicta substantia est, ut supra diximus, quidquid illud est sibi debens. Nihil ergo in hoc uocabulo nouum, nichil extraneum dicimus, nichil incongruum diuinitati, etiam in quamuis partem significantie transferatur. Sed  omnis ista questio nominis, alterius est doloris: nec uocabulum, sed uis uocabuli displicet. Quibus enim accipere auribus possint unam Patris et Filii substantiam predicari, hoc est, honorem, dignitatem, claritatem, uirtutem, maiestatem pari in utroque ueritate communem; qui a Patre Filium separant, et diuisis substantiis in sua unumquemque proprietate degentem, repudiata diuinitatis communione proponunt? Hic ergo blasphemie,  hic dictus sacrilegus dolor, quo in Patre et Filio recipitur Deus unus. Mortuis enim auctoribus huius ueneni, scelera tamen eorum et doctrina non moritur. Illis, inquam, auctoribus in tantum a Patre separantibus Filium, ut ore sacrilego protulerint, Filium Dei ante secula quidem creatum et fundatum, sed uiuere et esse a Patre suscepisse: et fuisse antequam nasceretur; et Deum quidem esse, sed non esse uerum Deum. Successoribus igitur huius perfidie, non fidei, per quos malorum serpit hereditas, merito una substantia displicet, quam tolli uelut scandalum et unitatis diuortium postulant, ignorantes illos tantum catholicos esse dicendos, qui in huius professionis communione concordant.



CAPUT IX. Ignota Christi natiuitas. Christus ex Deo, in Deo, cum Deo.

Illud autem quis ferre equanimiter possit, ut quem initium habere pro certo asserunt, huius natiuitatem habeant in incertum? Aut utrumque in occulto habendum est, quia contemporale est: aut utrumque esse cognitum debet. Alterum enim neque nosci, neque ignorari sine altero potest. Habet  initium Filius, sed est eiusdem occulta natiuitas. Non est iniquum, quis prodidit de natiuitate? cur tacuit? Immo ipsa natiuitas unde nota, que asseritur ignota? Sed hoc loco homines omni spe bona uacui prescribunt prophete auctoritati dicentis:  Natiuitatem eius quis enarrauit ? non intelligentes iam tunc eos prophetali spiritu esse preuisos, qui daturi erant initium Dei uerbo, hoc est, Dei Filio. Natiuitatem, inquit, eius quis enarrauit? hoc est dicere: Nemo hominum poterit. Nemo enim potuit preter ipsum, qui sinum Patris edisserens, principaliter nobis secreta natiuitatis sue reuelauit. Nam, et legimus ad eamdem speciem dictum esse: Quis cognoscit sensum Domini ? Sed rursum docemur: Nisi spiritus qui in ipso est. Natiuitatem eius quis enarrauit ? hoc est dicere: Nemo audeat enarrare quod non potest. Cur autem nemo poterit? quia scilicet non solum ex eo et cum eo, sed et in eo est qui caret natiuitate. Genitus enim ab ingenito, his diuine  glorie bonis natus est que penes ingenitum erant; et penes eumdem ingenitum desiuit Pater habere quod genuit, eumdem in semetipso habendo quem genuit? Huius igitur natiuitas ideo inenarrabilis nuntiatur quia per ipsam inconceptus est, sed perfectus ex Deo Patre Filius Deus est, quia secundum Scripturas de Filio diximus, ex eo, et cum eo, et in eo .



CAPUT X. Doctrina huiusmodi exponitur. uerbis, non sensu, heretici nobis conueniunt.

Ne quis significationum uarietate turbetur, reddenda est ratio dictorum: et ne proposita confundantur,  reddenda compendio. Ex eo auctorem: Cum eo, ad unigenitum: In eo, ad natiuitatem substantie respicit. Hoc auditur in omnibus. Tene diuine dispositionis mysteria. Satis nosti. Natiuitatem, inquit, eius quis enarrauit? quis enim possit secundum naturam enarrare natiuitatem que contra naturam est? Hic enim solus est natus, natiuitatis sue conscius. Hic enim qui cui bona pararentur, intelligens per naturam originem, Patri inerat, ipsa illa conditione qua natus est. Natiuitatem, inquit, eius quis enarrauit? Et subiungunt nulli hanc proditam, quia soli scilicet et Patri nota sit. Hoc est dicere sine subtilium  fraude uerborum: Genuit quidem Filium Pater, sed nemo scit unde. Nam et similiter Iudei dixerunt: Nos scimus quod Moysi locutus est Deus: hunc autem nescimus unde sit . Quamuis enim aliquando nobiscum faciant communione uerborum, et nonnulla uideantur dicta simpliciter infamia heretice preuitatis aspergere; tamen quia fere [a 1Kb] eorum ueniunt aduersus fidem ueram, necesse est secundum plura intelligi pauciora; presertim cum si quid receptum fuerit contra fidem ueniens, totius fidei damnum sit. Nemo scit, inquit, quomodo genitus sit Filius, nisi Pater solus . Quid ergo sibi uult illa sententia, quia hoc Dominus ignorare nos nolens: Ego, inquit, de Patre exiui, et de sinu Patris ? Proh  dolor! Cur sectantes ignorantie tenebras ignorare nos noluit? et utique noluit, ut auctore nobis cognito, status sui questio tolleretur. Non enim erat querendum, quis, quomodo uel qualis esset, cum unde esset nosceremus. Sed si hoc loco ipsius Domini sententia id confirmatum esse proponitur, dicentis scilicet: Nemo nouit Patrem nisi Filius, nec Filium quis nouit nisi Pater ; audient a nobis, ne fraudem faciant diuine definitioni. Sequitur enim: Et cui uoluerit Filius reuelare. Non est enim penitus occultum quod non potest reuelari. Reuelatur enim, si dignus reuelatione quis fuerit.



CAPUT XI. Per Spiritum Dei secreta cognoscimus.

Iam ergo hec notitia secreti causa non tegitur, que reuelatur ex causa: et consequens est ut nos indigni cognitione, non iniquus habendus sit Deus qui ignorantiam punit; non autem puniret, si scientiam non dedisset. Dedit enim per Spiritum sanctum. Denique, Spiritus, inquit, ueritatis enarrabit uobis omnem ueritatem . Cum dicit omnem ueritatem, certe nichil excipit. Hic est Spiritus notitie et ueritatis, per quem Salomon de Dominica natiuitate: Quid sit, inquit, et sapientia, et quemadmodum facta sit, referam, et ab initio natiuitatis inuestigabo eam . Ergo per eumdem Spiritum possumus inuenire quod querimus. Nam et Apostolus: reuelauit nobis, inquit, Deus per Spiritum  suum; Spiritus enim omnia scrutatur, etiam alta Dei . Nemo scit que sunt in Deo, nisi Spiritus Dei: quem Spiritum, si in nobis habitare idem Apostolus probat; possumus ergo per eumdem Spiritum, Dei nos inserere secretis. Et sane: Querite, inquit, et inuenietis: petite, et dabitur uobis: pulsate, et aperietur uobis . Et rursum: Pater, que abscondisti a sapientibus, reuelasti ea paruulis : nobis utique, ad quos Dominus: uobis, inquit, datum est nosse mysterium Dei ; illud utique mysterium de quo Apostolus: Quod ante, inquit, non fuit notum filiis  hominum, nunc reuelatum est sanctis eius . Reuelatum plane. Ostendit enim eminentes diuitias glorie sue, in bonitate super nos [a 1Kb] Christo, qui ipse est [b 1Kb] gloria Dei Patris. Ipse uera progenies Ingeniti. Hoc est: Nemo scit quomodo genitus sit Filius. Nemo utique, sed ex his in quibus, ut ait Dominus, uerbum eius non capit ; sicut nec Iudeis, ad quos idem Dominus ait: uos, inquit, ignoratis unde ueniam, et quo eam; quia secundum carnem iudicatis . Quomodo enim nemo, si Pater dicit: Eructauit cor meum uerbum bonum ? Quomodo nemo, si Filius ait: Ego ex ore Altissimi prodiui ? Noli querere amplius, et non habes quod requiras; nosti enim totum: quia quod dicitur, totum est. Ex ore  inquit, Altissimi prodiui. Hec est enim natiuitas perfecta Sermonis, hoc est principium sine principio. Hic est ortus habens initium in natiuitate, in statu non habens. Ex Deo enim innascibili Deus nascibilis exiuit, unus ab uno, uerus a uero, plenus a pleno; ac sic nascendo in his que erant semper, non cepit esse quod natum est de non conceptis, nec habet tempus quod est intemporali Patri congenitum per naturam. Scriptum est enim: Deus spiritus est : et ex Deo natus est eternus. Ut ergo eius nature, qua constat eternitas. Non igitur imperfectus Filius, licet natus, quia natus est a perfecto: nec imminutus ille qui genuit, quia genuit de semetipso. Totus enim dedit totum, ut secundum Spiritus uirtutem totus esset in toto.



CAPUT XII. Mali doctores quid sentiant, quomodo pugnent.


Sed iam se mali doctores intra artis sue secreta non continent, et aduersus ueritatem, et ipsa ueritate consistunt, habentes cornua ut agni, et loquentes tamquam dracones. uolentes igitur a Patre Filium scindere et infra Deum ponere, de Euangelio prescribunt: Pater, inquit, maior me est . Et quomodo maior? statim heretica presumptione definiunt: Honore, claritate, dignitate, maiestate. Quod si ita est, cur iubetur ut omnes honorificent Filium, sicut honorificant Patrem? Quod si ita est, ergo quotidie blasphemamus in gratiarum actionibus et oblationibus sacrificiorum, communia  hec Patri et Filio confitentes; quia scilicet non potest Filius non totum habere quod Patris est, cum ipse totus in Patre sit. Denique Ioannes ait: Deum nemo uidit umquam, nisi unigenitus Filius qui est in sinu Patris . Et ideo inquit: Omnia tua mea sunt, et mea tua ; et: Nihil potest Filius facere a semetipso , et: Non ueni uoluntatem meam facere, sed eius qui me misit . Quod utique non infirmitatis confessio est, sed unitatis assertio. Dixerat enim et contra infirmitatem et pro unitate: Qui me misit,  mecum est ; et, Pater in me manens, facit opera sua ; et: uerba que loquor, non sunt mea, sed Patris . Quidquid ergo detrahitur Filio, derogabitur et Patri. Nam nichil alter sine altero facit: quia esse alter sine altero non potest. Nec Filius est Filius, nisi Patrem habet: nec Pater Pater, nisi habens Filium. Pater, inquit, maior me est. Sed plenitudo eiusdem diuinitatis in Filio est. Denique Apostolus: Quotquot, inquit, promissiones Dei sunt: in illo EST . Numquid ergo obsequia Filii diuinitatis statum soluunt? Soluitur enim in Christo omne quod Deus est, si maiestatis alterius accipitur: alterius autem erit, si maiestate Pater maior est. Que quidem maiestas, quia una est, unius scilicet  Dei, non potest non esse perfecta: imperfecta, inequalis est: inequalis autem, si altero minor est.



CAPUT XIII. Christus, speculum Dei maiestatis, plenam Patris imaginem reddit. Sabellii heresis.

Sed in hoc loco illud uobis applaudet quod Mattheus refert, Filium hominis, quasi priuatum scilicet et minorem, legite in eodem Mattheo , Filium esse uenturum in maiestate Patris, de quo aduentu et Lucas: Cum uenerit, inquit, Filius hominis cum gloria sua et Patris . Non tam ergo a uobis minor maiestate Filius dicitur, cum hoc dicitur, quam Deus negatur. Ille,  inquam, ille de quo Salomon ait: Splendor est lucis eterne, et speculum sine macula Dei maiestatis . Plane speculum sine macula. Custodit enim Dei uultus; et figuram fideliter exprimens, plenam Patris imaginem reddidit. Et quid amplius de statu eius, in quo se Dominus Christus agnouit? Pater, inquit, maior est me. Merito maior, quia solus hic auctor sine auctore est. Denique Apostolus de Filio: In ipso, inquit, habitat omnis plenitudo diuinitatis corporaliter . Ergo ut Filius in Patre, ita et Pater perfectus in Filio est. Denique dicens Dominus noster proficisci a Patre Spiritum sanctum, subdidit: De meo accipiet . Sicut Ioannes cum dixisset: Annuntiamus uobis uitam eternam que erat apud Patrem ,  addidit: Hec uita in filio eius est . Ac si cum ambo et alteruter perfecti sint, unus tamen perfectus Deus est in duobus. Pater, inquit, maior me est . Merito maior, quia non ipse descendit in uirginem; quod Sabellius noluit, apud quem Pater et Filius ambo non sunt, hoc est, duum nominum una persona; cum Patris uocem audierit per Isaiam: Ecce Filius meus quem ego elegi, ponam Spiritum meum super eum ; ac deinceps per eumdem prophetam loquentem Filium recognoscat: Spiritus Domini super  me propter quod unxit me . Quam heresim Dominus preuidens: Non creditis, inquit, quia ego in Patre et Pater in me ? Certe non dixit: Ego sum Pater, et ego in me: sed, Ego in Patre et Pater in me: quo dicto duas hereses elisit, Sabellianam scilicet et Arianam. Patrem et Filium non esse unam personam, ut Sabellius: aut duas substantias, ut Arius, sed  unam substantiam et duas docuit esse personas.



CAPUT XIu. Ex sacris litteris doctrina catholica confirmata.

Sed quid argumentis opus est? cum ipse Dominus pronuntiauerit definitiua sententia? Quecumque  Pater facit, eadem et Filius : quomodo eadem, si aspirare ad summam paterne illius glorie non potest? Immo quia potest, recte Ioannes: Sine ipso, inquit, factum est nichil . Et ipse Dominus: Ego, inquit, et Pater unum sumus . Unum utique per naturam: quia quod erat in Filio hominis, et in Patris sinu manebat. Denique: Et me, inquit, nostis, et nostis unde sim: et non ueni a me, sed est uerus qui me misit, quem uos nescitis. Ego noui eum, quia apud illum sum, et ille me misit ; et: Solus, inquit, non sum, sed ego et qui me misit, Pater ; et: Sicut me nouit Pater, et ego noui Patrem . Nescio autem an nosse potuerit Patrem Filius, si initium sortitus est Filius. Genitus enim nosse non  potuit ingenitum, antequam genitus est. Iam ergo non sic Patrem nouit, ut notus a Patre est: et adscribendum ei mendacium  et merito adscribendum, si assertio eius ratione non steterit. Non stabit autem nisi ille est, et qui non solum exiuit a Patre, sed in Patre et est, et fuit semper. Omnia, inquit, tradidit Pater in manu eius . Quomodo omnia, nisi et omnis temporis? Quomodo autem omnis temporis, si initio non caret? Quamlibet enim ante omne tempus natum dicatis, tamen quia uultis eum aliquando cepisse qui natus est, nec fuisse quod factum est: nescio quomodo defendatis omnia illum a Patre et omnis temporis consecutum.



CAPUT Xu. Ambigue loquuntur heretici. Unus Deus. In Patre Deo Filius Deus.

Subiectus, inquit, Patri Filius cum omnibus his, que ei ipse Pater subiecit. Quod uenenatum uirus exquisitorum uerborum uelamine tegitis. Nos que audiuimus a patribus nostris, constanter predicamus: et uos ergo doctrinam patrum uestrorum deserere nolite. Illi, inquam, libere Deum glorie celestis non Deum uerum esse, sed creaturam Dei perfectam esse dixerunt. uos tamen idem sentientes abrupta blasphemia, uerba uitantes, ambigua sectamini ad decipiendos simplices et incautos. Subiectum enim Patri Filium, non Patris uel Filii nomine,  ut sancta et catholica dicit Ecclesia, sed  creature conditione profitemini. Dicentes enim: Cum omnibus his que illi Pater subiecit, Patri Filium esse subiectum; nonne ipsum in creaturarum ordine que ex tempore sunt instituta, numeratis? Nihil enim secundum uos omni creatura amplius habet Deus et Dominus noster, nisi quod primus in numero est, nisi quod ei etiam illa seruiunt cum quibus seruit. Seruus enim et ipse, si seruit; et licet nonnullorum Dominus, sed Dominus uoluntate, si uoluntate Domini Dominus effectus, hoc ipso seruiens, quod iussus est imperare. Hoc est illud quod uos occulte, et patres uestri cum libertate dixerunt: Filium Dei sine tempore editum a Patre, et fundatum non prius quam nasceretur. Que ista  est, rogo, cordis hebetudo? que obliuio spei? Immo que tam amens et blasphema confessio Deum dicentis, quem omnibus his que ex nichilo facta sunt, comparastis? Hoc est et Filium falso nomine diuinitatis illudere, si esse uerbo dicitur, quod corde negatur; et Deum Patrem mendacem notare, dicentem scilicet: Ego sum qui sum ; et: Ego sum Dominus solus ; et: Claritatem meam alteri non dabo ; et: Audi Isrel, Dominus Deus tuus, Deus unus est; et: Nomen meum non queras, Deus nomen est mihi . Si ergo unus Deus, uni hoc competit nomen. Unus autem iam non erit, nisi in Patre Deo Filius Deus sit? Et merito Dominus iuxta prophetam, qui dixerat: Benedictus qui uenit in nomine Domini  : Ego, inquit, ueni in nomine Patris mei . Quod nomen Patris, nisi Dei nomen et Domini? quod Ioannes in Filio recognoscens: Qui est, inquit, et qui erat, et qui uenturus est, omnipotens .



CAPUT XuI. Filius, imago ingeniti Dei, non potest cepisse post Deum. Pater non est sine Filio.

Patrem, inquit, initium non habere. Hoc est dicere, Filium habere. Nam que necessitas id de Patre asseuerare quod notum est, nisi preiudicium eius opinionis que de Filio paria suscepit? Patrem, inquit, initium non habere. Quis negat? Sed puto, et imago inuisibilis et ingeniti Dei non potest cepisse  post Deum. Denique interroganti Moysi quis esset, respondit: Ego sum qui sum semper . Erat enim semper, qui est et erit semper. De quo Ioannes: Quod erat ab initio, oculis nostris uidimus . Et rursum: Annuntiamus uobis uitam eternam que erat apud Patrem : utique et in Patre: nam quod ex ipso erat, extra ipsum esse non poterat. Et sane cum dicitur: Erat in ipso tempus, non ipse fuisse in tempore nuntiatur. Aeterne enim substantie uis non facta est a Deo, sed egressa a Deo, ideo, Et ego, inquit, a Patre exiui : et, Ego et Pater unum sumus ; et: Qui me uidet, uidet et Patrem ; et: Ego in Patre, et Pater in me ; et: Qui  me misit, mecum est . Ideo et Dauid: Tecum principium in die uirtutis tue . Dei enim uerbum, hoc est, Dei Filius, ante omne principium cum eo qui ex eo, et in eo cui nullum potest esse principium. Inuenimus quidem dixisse Salomonem ex persona Sapientie : Dominus condidit me, et ante seculum fundauit me, et prior abysso genita sum . Sed non ideo credendum est, Deum factum. Nam si factus est, non fuit: si non fuit, non erit. Et quomodo Deus, cui, ne Deus sit, utraque conditio prescribitur? Ideo autem Sapientia Dei nata et condita nuntiatur, ne quid preter ipsum Deum Patrem, qui est etiam suis origo uirtutibus, crederetur in natura. Exinde enim  recte diceretur: Ex ipso, et in ipso creata Sapientia, ex quo effulsit ab eo unigenita et beata natiuitas. Qui ergo probauerit sine uerbo, sine sapientia, sine ratione, sine uirtute, sine Spiritu aliquando Patrem fuisse; is probauit cum Patre et in Patre Filium ante omne principium non fuisse. Tamen nescio si his uirtutibus carens Pater possit Deus dici. Non modo enim Deus qui in sua eternitate perfectus est, sed nec creatura quidem ulla secundum suum genus non consummata constabit. Non potest enim quid esse, quod non sit; non erit autem, si id illi defuerit, quod esse debebit. Totum igitur defuit Patri, si aliquid defuit de toto. Defuit autem, si Filius suus, hoc est uirtutum suarum plenitudo, initio non caret: et necesse est hanc opinionem alterutram blasphemie  partem profana et sacrilega finitione transire. Aut enim Pater credendus est cum Filio suo initium fuisse sortitus, quia sine Filio, hoc est sine uirtutibus suis, esse non potuit; et erit auctor huic illorum initio nescio quis tertius Deus: aut si solus ipse sine initio dicitur usque ad Filii generationem, imperfectus fuisse dicendus est. Imperfectus enim, si cepit habere quod ante non habere uoluit. Is omnia autem habere debuit semper, qui semper debuit esse perfectus: quia non recipit augmentum quidquid occupauerit totum.



CAPUT XuII. Heretici quidquid de Patre negant, de Filio confitentur. Quomodo uisibilis Deus Filius.

 Patrem, inquiunt, initium non habere, inuisibilem esse, immortalem esse, impassibilem esse. Hec ideo proponunt, ut contraria his Filio ascribant. Quidquid enim de Patre negant, de Filio confitentur; qui si habere initium probatur, merito mortalis, merito passibilis. Preiudicatum quidem esse deberet, et cetera passionum genera in Filium non conuenire, prima propositionis specie destructa, que initium dabat Dei uerbo. Ne quid tamen diffidentia pre ceteris que sunt profane proposita, retractemus. Nam ut initium non habenti, ascribi cetera que sunt huic definitioni subiecta, non possunt: ita  si uni eorum affinis deprehenditur, equum est etiam illa que fuerant defensa, dissolui. Inuisibilem, inquit, Patrem esse. Quasi uero usquam inueniamus uel Filium sine transfiguratione fuisse uisibilem, antequam Patri obediens fieret ex eternitate corporeus. Quamuis enim et Abrahe uisus sit, et Iacob, et Moysi, et Isaie, et Ezechieli; tamen uisionis illius qualitas explicatur. In somno enim et in speculo et in enigmate uisus refertur. Denique et Moysi postulanti ut cognoscenter eum uideret, Nemo potest, inquit, faciem meam uidere: quia nemo qui eam uiderit, uiuet . Ergo hoc loco aut Patrem locutum fuisse contendant, qui inuisibilem esse se dicit: aut si Filium non negant, hunc locutum sciant, et illum suo nomine inuisibilem fuisse, ut Sermonem,  ut Spiritum. Inuisibilis Deus denique quomodo uisus sit, eadem scriptura testatur. Refert enim locutum cum eo Deum, tamquam ad amicum, facie ad faciem. Ac deinceps subiungit postulasse Moysem, ut faciem eius uideret: quam utique si uiderat, non statim [a 1Kb] postulasset uidendam. Ait quidem Iacob: uidi Dominum facie ad faciem, et salua facta est anima mea : sed quomodo eam faciem uidendo saluatus est, que, si uideatur, occidit? Quomodo et Dominus ostenderat faciem suam, quam uideri non posse postmodum dixit, nisi illa conditione qua supra diximus, in speculo scilicet et in enigmate, in somnio et uisione? Hoc est ergo, illam uisibilem materiam assumpsisse cum placuit, statim uero inuisibilem perseuerare: quia necesse  est, si uisibilis docetur, non ex eo illum esse quem inuisibilem confitemur.



CAPUT XuIII. Filius Dei unitatis uinculum seruans cum Patre, in terris hominem gestabat, neque a celis aberat.

Sed hanc assertionem, ut questionibus Testamenti ueteris expediant, de nouo Testamento sumunt confirmationem. Ait enim Dominus et Deus cum de Patre loqueretur , nulli Patris imaginem uisam: quod si imago Patris ipse est Filius, ut Apostolus probat , negat uisibilem fuisse, dicendo, nulli Patris imaginem uisam. Et ideo, Nec me, inquit, nostis, neque Patrem meum . Et hic certe duos  confirmat ignotos, tam autem duos quam inseparatos. Nam si ipsum nossent, et Patrem nossent: quia per indiuiduitatem neque sciri neque ignorari alter sine altero poterat. Similis igitur de mortali et passibili ratio subsequitur. Nam si neque initium habet Filius, utpote qui semper in eo et fuerit et sit, cui initium non datur; neque uisibilis, qui in sinu inuisibilis perseuerat: iam nec mortalis nec passibilis habendus est, ex ea tamen substantie parte qua Deus. Scimus enim nichil spiritum Dei passum, dumtaxat suo nomine: quia impassibilis Deus, quia Deus spiritus .  Scimus quod omnis illa passio proprie carnis et anime, id est hominis: in quo quidem homine cum pateretur erat et Filius Dei coherens illi per naturam  Patri; et unitatis uinculum seruans, in terris hominem gestabat, nec aberat a celis. Sic mediator dictus, sic sequester utriusque substantie. Non ergo passibilis Dei spiritus, licet in homine suo passus: quem ideo nec in passione deseruit, ut ei pati posse prestaret: quod nisi ita recipitur, fidei nostre ratio non stabit, dantis scilicet ei hominis infirmitatem quem Deum non negant. Nam si et initium habens dicitur, et uisibilis docetur, et mortalis inducitur; non uideo ab homine quid distet, in quem regnant huiusmodi passiones.



CAPUT XIX. Ariomanite aliud ore, aliud corde sentiunt.

Confitemur, inquiunt, Filium Dei, Deum ex Deo, lumen de lumine. uideri quidem sacrilegum non potest, perfectam fidei catholice professionem, maligna disputatione uexare; sed concedendum non est ut tollatur nobis illud quod nobiscum non tenent, per hoc quod nobiscum tenent. Agnoscimus igitur et cum ueneratione suscipimus communis fidei uerba, sed quid faciemus? Sic uesana Ariomanitarum doctrina tradit. Et ipsa enim, dicens Deum ex Deo, lumen ex lumine, facit ex Deo alterum Deum, ex lumine alterum lumen: ut sit Filius ex Patre et non in Patre, hoc est,  ut factus Deus a Deo, non sit unigenitus in Deo. Sed quid hic amplius, cum nonnullorum ex iis qui nuper ad nos hanc fidem egregiam miserunt, scripta teneantur, quibus dicentes Deum ex Deo, lumen ex lumine: tamen separatum a Patre et penitus excisum heretica disputatione docuerunt? Ipsum inquiunt Filium Dei hominem de Maria suscepisse per quem compassus est. Congruo igitur omnia fine claudentes, quod mente conceperant, scriptura confessi sunt, respondente ea sensui suo, et occulta eorum uenena reserante: dicentes scilicet Filium Dei hominem de Maria suscepisse per quem compassus est. Primum, non uideo cur maluerint compassibilem dicere, quam libere passibilem confiteri. Quasi uero aliud sit compati quam  pati. Porro autem si impassibilis Deus, utique et incompassibilis. Tam ergo compassus non est, quam nec passus est, ex ea tamen conditione qua Deus. Denique Apostolus: Passus est, inquit , ex infirmitate, utique carnis (caro enim ; sed uiuit ex uirtute Dei: utique ex semetipso. Ipse enim, Dei uirtus, habens uitam in semetipso: quod credimus Dominum nostrum ex duabus substantiis constitisse, humana scilicet atque diuina; et ita illum immortalem fuisse diuina, ut mortalem ea que fuerit humana: ex una enim natus, ex alia probatus: ex una immortalis, ex alia mortalis. Denique idem Apostolus, Christus, inquit , mortuus  est: id est, unctus: hoc enim nomen ad unctionem deducitur. Si ergo non aliud quam caro uncta est; caro igitur tantummodo mortua dicitur, quoties Christus mortuus nuntiatur.



CAPUT XX. Alius a Patre Filius, distinctione, non diuisione personarum. Sermo Dei, non sonus uocis, sed res substantiua.

Sed si quis extorquere e duobus alterum uelit, ut aut unum Deum singulariter determinemus, si unum fatemur; aut duos libere proferamus, si et Patrem Deum et Filium Deum dicimus: illud ante omnia sciatur, nec unum nos cum preiudicio, nec duos dicere; quia unum dicimus in duobus ipso  Domino suggerente: Ego et Pater unum sumus , ut duo crederentur in una uirtute. Non enim dixit tamquam ex una persona, Patris et Filii, quasi Filius Patrem se confirmans: Filius meus sum; et: Ego hodie genui me; et: Ante luciferum genui me; et, Dominus condidit me initium uiarum mearum; et: Ante secula fundauit me; et: Ego et Pater unum sum: sed reddens notitiam sacramenti distinctione, non diuisione personarum: Ego, inquit, in Patre, et Pater in me: Ego et Pater unum sumus: et: Qui me uidet, uidet et Patrem: uideri enim Patris Filius, imago uera et figura expressa substantie eius, hoc est Dei Sermo, non sonus uocis, sed res substantiua ac per substantiam corpulentiua. Non enim sine substantia constitit,  quod de tanta substantia fecit. Nihil ergo uacuum de pleno, nichil inane de solido: quia Dei Sermo, spiritus Dei, Christus, instructus est; et, ut euidentius dicam, Sermonis corpus est: corpus enim spiritus, sed corpus sui generis. Nam et inuisibilis et incomprehensibilis spiritus. Numquid tamen inane et uacua res Deus? Deus enim spiritus est. Denique: Nemo scit, inquit, que sunt in Deo, nisi spiritus qui in ipso est . Legimus quidem: Quis cognouit sensum Domini, aut quis consiliarius eius fuit ? Nemo utique, sed extra spiritum suum nemo: quem spiritum propheta sapientem, architectum et mirabilem consiliarium dicit: nec immerito. Nam idem spiritus Sermo et sapientia Dei est: ex cuius persona Salomon: Cum pararet,  inquit, celum, ego aderam illi ; et: Ego, inquit, eram cum illo, et mihi adgaudebat . Non ergo consiliarius nemo, quia per ipsum facta sunt uniuersa que facta sunt. Denique cum eadem sapientia et uerbum Dei, et spiritus Dei sit, singulorum tamen nominum officia nuntiantur. Sapientia condenti omnia Patri aderat: Sermone eius celi solidati sunt, et spiritu oris eius omnis uirtus eorum . Apparet ergo unum eumdemque uenisse nunc in nomine spiritus, nunc in appellatione sapientie.



CAPUT XXI. Locus Rom. XI, 36 expositus.

Ergo hic Sermo, cum in forma Dei esset , sapientia et ratione et spiritus ratione et spiritus uirtute constructus, hoc est, totam uim Dei possidens, non se Deo Patri adequauit, sed formam serui accipiens humiliauit se usque ad mortem. Induerat enim quod seruire, quod mori posset: hominem scilicet quem excitatum exhibuit ad celum, et secundus Adam per obedientiam restitueret quod primus transgressione perdiderat. Si qui igitur adhuc et de Apostolo requirit dominicum statum, id est, singularis substantie qualitatem, que per naturam auctori suo iungatur, audiat ad compendium quid idem Apostolus senserit, cum Dei Patris inuestigabiles uias et recondita retro sacramenta loqueretur. Ex ipso, inquit, et per ipsum, et in ipso omnia . Cum dicitur per ipsum,  agnosco Filium significari: legi enim, Per ipsum omnia . Cum in ipso nuntiatur, nichil noui est; in ipso enim omnium seminum initia constiterunt. Sed cum refertur, ex ipso, certe ad Patrem ut ad rerum omnium respicitur auctorem. Et si ita est, ut est, quomodo his ratio constabit distincta iungentibus, hoc est referentibus ad unum omnia; cum alius sit, ex quo omnia; et alius, per quem omnia? quia alius ingenitus, alius unigenitus, nisi alia conditione qua recte dicitur: et ex Filio omnia, dum in eius corde est per naturam, ex quo omnia; et per Patrem omnia, dum in eo semper est, per quem omnia. Pater enim sensu agit: Filius uero qui in Patre sensus est, uidens perficit. Non ergo Apostolum temere pronuntiasse credendum est: sed illud  credendum non ita est credidisse, Filium scilicet Dei secundum carnem factum esse quod non erat, secundum spiritum uero esse quod fuerit; quia quod fuit semper, non potest non fuisse.



CAPUT XXII. Quid Patropassiani? quid Ariani? Fidei regula que?

Tenenda est igitur ratio que per arduum et angustum tramitem repit, circumiacentibus hinc et inde preruptis que zabolica fraude cecata plana et facilia submittunt, ut in ruinam mergant excessus. Nam si unum Deum singulariter nominamus, excludentes uocabulum secunde persone, furorem eius heresis approbamus, que ipsum asserit  Patrem passum. Si admittimus numerum cum diuisione, iungimur cum Arianis, qui factum a Deo  Deum, nouamque asserunt ex nichilo substantiam constitisse. Tenenda est igitur, ut diximus, regula que Filium in Patre, Patrem in Filio confitetur ; que unam in duabus personis substantiam seruans, dispositionem diuinitatis agnoscit. Igitur Pater Deus, et Filius Deus: quia in Patre Deo Filius Deus. Hoc si cui scandalum facit, audiat a nobis Spiritum esse de Deo; quia illi cui est in Filio secunda persona, est et tertia in Spiritu sancto. Denique Dominus: Petam, inquit, a Patre meo et alium aduocatum dabit uobis . Sic alius a Filio Spiritus, sicut a Patre Filius. Sic tertia in Spiritu, ut in Filio secunda persona: unus tamen Deus omnia, tres unum sunt. Hoc credimus, hoc tenemus, quia hoc accepimus a prophetis: hoc  nobis Euangelia locuta sunt: hoc apostoli tradiderunt: hoc martyres passione confessi sunt: in hoc mentibus fidei etiam heremus, contra quod etiamsi angelus de celo annuntiauerit, anathema sit .



CAPUT XXIII. De Hosio episcopo Cordubensi iudicium auctoris.

Sed non sum nescius, his omnibus discussis et in lucem intelligentie publice propositis, antiquissimi sacerdotis et prompte semper fidei Hosii nomen quasi quemdam in nos arietem temperari, quo contradictionis temeritas propulsetur. Sed hanc contra nos erigentibus machinam breui admodum sermone respondeo. Non potest eius auctoritate prescribi,  quia aut nunc errat, aut semper errauit. Nouit enim mundus que in hanc tenuerit etatem, qua constantia apud Sardicam et in Niceno tractatu assensus sit et damnauerit Arianos. Quid si diuersa nunc sentit, et quecumque ab eo retro damnata fuerant, defenduntur: que defensa, damnantur? Rursum dico, non mihi eius auctoritate prescribitur. Nam si nonaginta fere annis male credidit; post nonaginta illum recte sentire non credam. Aut si nunc recte, quid de his opinandum est, qui eadem signati fide in qua ipse erat, de seculo transierunt? quid et de ipso pronuntiaretur, si ante hanc synodum dormiisset? Ergo ut supra diximus, preiudicate opinionis auctoritas nichil ualebit, quia contra semetipsam ipsa consistit. Et sane  legimus: Iustitia iusti non saluabit eum in quacumque die exerrauerit . Amen.





II. DE FIDE ORTHODOXA, CONTRA ARIANOS, ALIAS DE FILII DIuINITATE ET CONSUBSTANTIALITATE, TRACTATUS. *



PROLOGUS.



Confessio fidei.

Credimus in Deum, Patrem omnipotentem, omnium uisibilium et inuisibilium factorem, et unum Dominum nostrum Iesum Christum, Filium Dei, natum de Patre unicum, hoc est, de substantia Patris: Deum de Deo, lumen de lumine, Deum uerum de Deo uero; natum, non factum: unius substantie cum Patre, quod Greci dicunt per quem omnia facta sunt, siue que in celo, siue que in terra. Qui propter nos homines et propter nostram salutem descendit, et incarnatus est, et homo factus est, passus est, resurrexit tertia die, ascendit ad celos, inde uenturus est iudicare uiuos et mortuos. Et Spiritum sanctum. Eos autem qui dicunt: Erat  quando non erat, et priusquam nasceretur, non erat, et mutabilem uel conuertibilem esse Filium Dei; hos anathematizat catholica et apostolica Ecclesia, amen.



Premium.

Amore catholice Fidei ductus, iam pridem aduersus Arianos libellum edideram, quem cum amico legendum dedissem, quia placuit, credidit transscribendum. A quo hoc ego magnopere postulaui, ut interim dissimulato auctore, doctis uiris et prudentibus legeret; ut si quem nouisset, quod illic plus aut minus positum uideretur, posset plurimorum consilio emendari. Nemo est enim qui sibi tam arroganter summam doctrine celestis assumat, ut  putet se omnia mysteria liquido comprehensa retinere, cum Paulus apostolus dicat: Qui ergo putat se aliquid scire, nec dum scit quemadmodum oporteat scire ; et: Modo per speculum in enigmate uidemus; tunc facie ad faciem . Sin uero cunctis omnia que illic scripta erant, iuxta fidem ueram constare uiderentur, tum et ipse petentibus non negaret. Quod eum ita fecisse manifestum est. Et quia res digna tam catholice confessioni, quam heretice responsioni, uniuersorum iudicio estimata est, multi eum uel legere uel describere uoluerunt.

Sed non defuit qui pro studio doctrine, uel pro  caritatis officio, ea que a nobis dicta sunt, scrupulosius retractaret; et quedam ille uel superflua, uel ambigua diceret, que aliter possint a quibusdam, quam a me dicta sunt, accipi. Proinde rursus ea ipsa planiori sermone in hoc libello digessi, ut et simplicitatem sensus mei ostenderem, et scrupulum legentibus amputarem.

Nam hoc est quod aiunt posse reprehendi, quod ubi uerbum Dei ex persona Filii posuimus, tale hoc uerbum intelligere putemus, quale grammatici tradunt spiritu oris erem offensum, intelligibilem auditu. Sed nos sapientiam non huius mundi que destruitur, sed illam que ex Deo est, nouimus, que uerbum Dei Deum insinuat, cum dicit: In principio erat uerbum, et uerbum erat apud Deum,  et Deus erat uerbum. Omnia per ipsum facta sunt, et sine ipso factum est nichil . Unde mirari me fateor hoc ita sentiri potuisse, quasi nos personam propriam uerbi, quod est Filius, negaremus. Nemo uerbo tenus nominat, quem uere esse in persona sua sepius profitetur: nam quomodo aut uerum Filium, aut uerum Patrem confessi sumus, si non uere proprietatem personarum tam Patris quam Filii seruauimus?

Sed quia unius Dei uocabulum diximus, personas negasse putamur. Et hinc uerisimile uisum est quod posuimus. Nos Patrem et Filium ita nominamus, ut unum Deum in his personis et nominibus assignemus. Porro iterum Pater et Filius, etsi duo nomina appellantur; ratione tamen et substantia unum sunt:  et cum Patrem et Filium statuo, unitatem assigno generis.

Hec omnia intelligi posse estimata sunt, quasi ista uocabula inter Patrem et Filium ita posita sint, ut est nomen et cognomen, unius tamen persone; cum ex superioribus aut inferioribus dictis potuerit hec suspicio non admitti. Qui enim filium Dei non aliunde natum dixeram, quam proprie de Patre, totum de toto, integrum de integro, perfectum de perfecto, consummatamque uirtutem; quomodo potui ipsum Patrem, ipsum sibi Filium ponere, et hoc modo unam personam duobus nominibus appellare; quippe cum et hanc sectam, id est, Sabellianam in  eodem libello damnauerim, et personarum distinctionem, secundum uocabulum scripserim? Nam et nemo pro una persona potest, unum sunt, dicere, uel unitatem generis, nisi personis assignare.

Quis autem catholicorum ignorat Patrem uere esse Patrem, Filium uere Filium, et Spiritum sanctum uere esse Spiritum sanctum? sicut ipse Dominus ad apostolos suos dicit: Euntes baptizate omnes gentes in nomine Patris, et Filii, et Spiritus sancti . Hec est perfecta Trinitas in unitate consistens, quam scilicet unius substantie profitemur. Non enim nos secundum corporum conditionem diuisionem in Deo facimus: sed secundum diuine nature potentiam, que in materia non est, et nominum personas uere constare credimus, et  unitatem diuinitatis esse testamur.

Nec extensionem partis alicuius ex Patre  Dei Filium dicimus, nec uerbum sine re, ut uelut sonum uocis accipimus: sed tria nomina, et tres personas unius esse essentie, unius maiestatis atque potentie credimus. Et ideo unum Deum confitemur, quia unitas maiestatis plurium uocabulo deos prohibet appellari.

Denique Patrem et Filium catholice nominamus; duos autem deos dicere nec possumus, nec debemus; non quod Filius Dei Deus non sit, immo uerus Deus de Deo uero: sed quia non aliunde, quam de ipso uno Patre Dei Filium nouimus, perinde unum Deum dicimus. Hoc enim prophete, hoc apostoli tradiderunt, hoc ipse Dominus docuit, cum dicit:  Ego et Pater unum sumus . Unum ad unitatem diuinitatis, ut dixi, refert: sumus autem personis assignat. Sed et apostolus ait: Unus est, inquit, Deus Pater, ex quo omnia; et nos in ipso: et unus Dominus iehsu Christus, per quem omnia; et nos per ipsum. Sed non in omnibus est scientia .

Qua de re explanatis his uerbis que scrupulum, non mihi qui scio quod dixerim, sed aliis inferebant, puto occasionem male interpretationis fuisse sublatam. Nam et professio fidei manifesta est, et persona cum uocabulis constat, et una diuinitas assignata est.

uel si adhuc aliquid quod legentibus ambiguum uideatur in uerbis, ad sensus debent uerba conferri;  quia non simplicitas uerborum, sed mali intellectus obstinatio culpam olet. At cum sensus noster cum ueritate concordet, et uerba debent cum ratione sincerissima. Unde a simplicitate Christiana academicus disputator abscedat.



CAPUT I. Nihil periculosius iis hereticis, quibus multa nobiscum paria sunt. Hi cum integre per omnia decurrere uideantur, uno tantum uerbo simplicem fidem inficiunt. Sublato nomine substantie, quod isti de euangelica et apostolica fide patrumque traditione auferre uolunt, subtiliter Ariana heresis intromittitur. Qua ratione istud nomen tollere laborarint.


Multas quidem et graues hereses nouimus a plurimis ebullire, et ueneni uice, ad intimum pectus canceris sui uirus infundere: sed uinci illi uel facile possunt, uel facile uitari, quorum prima propositione omne consilium pectoris proditur. At uero iis quibus multa nobiscum paria sunt, facile possunt innoxias mentes et soli Deo deditas fraudulenta societate percutere, dum malorum suorum uirus per bona nostra defendunt. Nihil enim periculosius his hereticis esse potest, qui cum integre per omnia decurrant; uno tamen uerbo, ac si ueneni gutta, meram illam ac simplicem fidem Dominice, et exinde  apostolice traditionis inficiunt.

Unde uehementer nobis cauendum est, ne se uel sensibus uel auribus nostris huiusmodi aliquid latenter insinuet; quia nichil tam cogit in mortem, quam sub obtentu fidei fidem uiolare. Ut enim gypsum aqua permixtum lac colore mentitur, ita hic per uerisimilem confessionem traditio inimica suggeritur. Qua de re non similitudo confessionis, sed sensus mentis est ponderandus, quo confessio ipsa firmatur.

Denique si diligentius et accuratius attendatis; cur uoluerint de euangelica et apostolica fide et de patrum traditione substantie nomen auferri, procul dubio probatis heresim Arianam subtili compendio breuiatam, sublato hoc nomine intromissam. Nec hoc  quidem [a 1Kb] ego suspicione aut opinione collectum affirmo, nec uti ipsi putant, academicus disputator assisto, ut simplices sensus uerborum subtilitate contorqueam: sed ut contortos et prauos tenui argumento compositos in lucem cognitionis exponam, quo facilius possit cognita et comperta iniquitas ab hominibus euitari.

Que etenim causa [b 1Kb] queue ratio exstitit, ut quod docendum, et quod credendum cunctis ecclesiis fuerat traditum, quodque patres nostri apostolici uiri contra uniuersas hereses, et maxime Arianam, quasi quemdam obicem ueritatis, quo omnes aditus pestifere doctrine obstruerent, [c 1Kb] sancto Spiritu mundati, catholica ratione posuerunt, non sine magno nisu ab his qui [d 1Kb] elogio Ariane labis addicti  sunt, laboretur auferri; nisi ut Filium Dei mutabilem et conuertibilem utpote non de propria Patris substantia constitisse confingant; cui et initium ex tempore, et ortum ex nichilo, nomen ex altero, ut semper docuerunt, propter quod et sepe damnati sunt, nunc iam libere et secure, incunctanterque ecclesiis tradere et insinuare possint?



CAPUT II. De Arianorum hereseos confutatione per firmissimas rationes, et euidentia sacre Scripture testimonia. Ita Deum Filium de Deo ponunt, ut ex Deo factus sit, non ex Deo genitus. uocabulum auferunt, eique substituunt. Illam sapientiam que Dei Filius est, creaturam intelligunt.


uidetis ergo omnia eos in tractatu ipsorum, non euangelica fide, sed subdola malignitate ad seducendos simplices quosque posuisse. Non iam tam suspectum, quam manifestum omnibus esse debet, ita eos Deum de Deo posuisse, ut Arius tradere solebat, ut ex Deo factus sit, non ex Deo natus. Qui si natus est, unius substantie est: si factus est, uerus Filius non est: et si uerus Filius non est, nec uerus Deus est: aut si uerus Deus est, et de Patre non est, duo sunt habentes singuli et uoluntates proprias, et imperia diuersa: uel si concordia tantum et societate  unum sunt, non tamen et substantia uerus, ut iam dixi, Deus non est.

Sic erit Deus, ut Moyses Pharaoni , potestate, non genere: Filius quoque ita credendus erit, ut per Esaiam populo dictum est: Filios genui et exaltaui ; et alibi: Dii estis, et filii Altissimi omnes . Sed et primogenitus ita habebitur, quomodo et Isrel a Deo primogenitus filius appellatus est . Nec non et primogenitus totius creature, quasi in ordine factorum primogenitus habeatur; ut ex eo seriem quamdam creandis mundi rebus assignent.

Denique sublato , id est, unius substatie [a 1Kb] uocabulo, , id est, similem factori suo posuerunt; cum aliud sit similitudo, aliud ueritas.  Nam et homo ad imaginem et similitudinem Dei factus est , nec tamen Deus est: nec quod Deus est, homo exstitisse credendus est. Ita et Filium Dei similem uolunt, ut eum aliunde similem, non de ipsa una sancta et beata Patris substantia dicant. Qui si de Patris substantia non est, est, id est, ex nullis exstantibus, ut idem Arius tradidit: sublato enim eo quod Pater est, undecumque fuerit Filius, necesse est ut et initium ex nichilo, et ortum ex tempore habeat: nichil enim sine initio, nisi solus Deus.

Unde et Filius, sicut ipse Dominus ait: Ego et Pater unum sumus . Quod ideo dixit, ut duarum personarum [b 1Kb] uocabula in unius deitatis maiestate monstraret, sicut et propheta ex uoce  Dei: Eructauit, inquit, cor meum uerbum bonum: dico ergo opera mea regi . uides ergo hoc uerbum bonum Filium Dei esse, quem non aliunde quam de paterno pectore, et ut ita dixerim, de utero cordis Dei credimus natum. Et proinde eum regem appellat, quia ipse est rex regum: Deum Dominum, cui omnia diuina opera succumbunt, qui dixit: Omnia que Pater habet, mea sunt .

De hoc et Euangelista: In principio, inquit, erat  uerbum, et uerbum erat apud Deum et Deus erat uerbum. Omnia per ipsum facta sunt, et sine ipso factum est nichil . Igitur quod in principio erat, semper fuisse credendum est: sed nec aliunde esse, quam ex eo qui principium non habet, id est, de corde Partis; quia eructauit, inquit, cor meum uerbum bonum  Non enim dixit: In principio factum est uerbum; sed in principio, inquit, erat uerbum. Quodcumque principium uerbi assignare uolueris, preiudicatum habebis quia in principio, inquit, erat.

Non quod duo principia ex rerum diuersitate dicamus, sed quia Sermo Filius semper cum Patre est, et de Patre natus est. Ac proinde cuius origo principium non habet, sempiternus cum Patre credendus  est; quia nec Pater potest umquam sine Filio nominari, nec Filius sine Patre uocari: ac per hoc semper Filius, quia semper Pater.

Et Deus, inquit, erat uerbum. Quod Deus est, semper est; ne si semper non fuerit, uerus Deus esse non possit, sicuti et in Sophie nomine quia secundum Apostolum  ipse est Sapientia Patris. Ego inquit, ex ore Altissimi prodiui . Non ergo aliunde quam de Patre, quia semper cum Patre. Et ideo Sapientia Dei appellatur, ut numquam Pater sine Sapientia, hoc est, sine Filio suo fuisse credatur. Hec est illa Sapientia ineffabilis [c 1Kb] que initium uiarum Dei apud Salomonem  uel condita, uel genita, uel creata describitur; quam tamen sic conditam dicit, ut semper  eam cum Deo fuisse ostendat. Quod enim initium Deo dabis, ut initium possis Sapientie ipsius consignare? Non enim ita Deus Sapientiam suam condidit, quasi aliquando sine Sapientia fuerit: sed cum initium uiarum suarum dicat, initium motus operis alicuius ostendit; ut hoc initium habeat Sapientia Dei, quod de Deo processit ad creanda omnia tam celestia quam terrestria, non quo ceperit esse in Deo. Creata est ergo Sapientia, immo genita, non sibi que semper erat, sed his que ab ea fieri oportebat; ut quia quanta et qualis esset sciri non poterat, de effectu operum suorum uirtus eius et potentia nosceretur: [d 1Kb] ut quod de conditis estimamus, tunc magis timeremus cum facta miramur.

Ceterum si tu creatam Sapientiam dicas, ut Filium  Dei creaturam intelligas; occurrit tibi Apostolus, condemnans eos qui creaturam colunt, dicens: Propter quod tradidit illos Deus in desiderium cordis eorum in immunditiam: ut contumeliis afficiant corpora sua in semetipsis, qui commutauerunt ueritatem Dei in mendacium, et coluerunt et seruierunt creature potius quam creatori, qui est benedictus Deus in secula .

Hec est, inquam, illa Sapientia Dei, que dicit: Ego ex ore Altissimi prodiui , uniuersalitatis  conditrix et effectrix, id est, Filius Dei per quem omnia, et in quo omnia; quia ut Apostolus dixit: In ipso constituta sunt uniuersa in celis et in terra, uisibilia et inuisibilia, siue Throni, siue Dominationes, siue uirtutes, siue Principatus, siue Potestates: omnia per ipsum, et in ipso condita sunt: et ipse est ante omnia, et omnia in ipso constant . Hinc et Salomon: Cum sit, inquit, una, omnia potest; et permanens in se, omnia innouat, et per nationes in animas sanctas se transfert . Quod confirmans Apostolus ait  in interiore homine habitare Christum; ut per quem a principio omnia facta sunt, per ipsum et in fine cuncta saluentur.



CAPUT III. Soluuntur argumenta quibus Ariani heresim suam astruunt, dicentes potissimum propterea admitti non oportere, quod in Scripturis diuinis non contineatur.


Sed dicis mihi , id est, unius substantie nomen ob hoc potius quam creatorem adorant, seruantes eadem utique que Apostolus dixit: Ut in nomine Iesu omnes genu flectant, celestium, terrestrium et infernorum; et omnis lingua confiteatur . Et Moyses: Adorent, inquit, eum omnes angeli Dei . Et Dauid: Omnes reges adorabunt eum . Quod quidem in Scripturis non diceretur, sed quia ipse est Sermo Filius omnium opifex.

 Sed dicis , nominari non oportere, quia in Scripturis diuinis non contineatur. Quero et ego, homo, qui hoc prohibes; si ideo nominari non debet, quia scriptum non est, an quia ita credi non liceat?

Quod si ita credendum est, cur non ita profitendum? Corde enim, inquit Apostolus, creditur ad iustitiam: ore autem confessio fit ad salutem .

Aut si ideo nominandum non est, quia nec ita credendum; obtinuit Ariane labis assertio, que ideo Patrem et Filium unius substantie denegauit, quia Filium Dei modo ex nichilo, modo ex Patre, sed ab alia substantia, quando uoluit, et quomodo uoluit, et unde uoluit factum inducit; dummodo aliunde  eum, et non de eo quod Pater est, exstitisse confingat. Quem etsi natum dicit, sed hoc dicto tenus; quia rursum omne quod natum est, factum intelligit; eo quod et nos a Deo geniti appellemur, quos constat esse facturam.

uel si Arianus non es, et uerum Filium de uero Patre natum, non factum agnoscis; cur non eum cum Patre unam substantiam dicis. Frustra times, homo, profiteri quod credis; et frustra credis si ita  non credis, et merito hereticus denotaris. [a 1Kb] Et quamquam immutaueris dictum, quo putatis prohibuisse Dei Filium nuncupari facturam; sed cum subiungit: Sicuti aliquid horum quod factum est; ex aperto ostendis non ob hoc [b 1Kb] facturam dici noluisse, quasi non debeat factus intelligi; sed non ita factum uis, sicut aliquid horum quod factum est, sed tamen factum. Aliter enim dicis factum, utpote perfectam creaturam, per quem facta sunt omnia; dummodo et ipsum factum intelligas, licet non ita ut cetera.

Sed ut ad id reuertar, quod dicis in Scripturis diuinis id est, unius substantie uocabulum non inueniri; finge hoc interim sic sit, eo quod ubicumque substantia legitur, res Dei, non Deus accipiatur; quamquam et aliud quod scriptum non est,  pariter profitearis, id est, Deum ex Deo, lumen ex lumine: quid ad hec dicis? Aut totum mecum tene, aut totum omitte. Si enim unius substantie uocabulum inde times dicere, quia scriptum non est; timere identidem debes Deum ex Deo, et lumen ex lumine profiteri.

Sed ego probo Deum de Deo, lumen de lumine, et unius substantie uocabulum [c 1Kb] in diuinis Scripturis contineri. Cum enim ipse Dei Filius, qui Deus est in Euangelio suo dicat: Ego de Patre exiui , iure et merito Deum de Deo profitemur, quia de Deo Patre Filium Dei Deum uerum de Deo uero natum esse cognoscimus. Sed non eo genere, ut nos dii sumus appellati , uel ut Moyses Pharaonis deus est dictus : sed  quia uerus est Filius, [d 1Kb] de uero Patre natus est; uere et confidenter Deus de Deo dicendus, et sic lumen ex lumine.

Quod scriptum non est, mecum quidem dicis, sed mecum omnino [e 1Kb] non sentis. Et quia scriptum est de Patre: Deus lux est ; et de Filio: Erat lux uera, que illuminat omnem hominem uenientem in hunc mundum ; et: Lux lucet in tenebris ; id est, Christus in seculo; et tenebre eam non sunt assecute; ii scilicet homines quorum cor ignorantie tenebris obcecatum est, Christum uerum Deum, et uerum Dei Filium non agnouerunt. Sed ipse Dominus: Ego sum, inquit, lux mundi: qui me secutus fuerit, non ibit in tenebris, sed habebit lumen uite . Ergo quia lumen Pater,  et lux Filius, recte lumen de lumine.

Sed lumen ex lumine ita asseris, quasi a Patre qui uerum lumen est, aliud lumen sit factum, quod de ipsa Patris substantia non sit: sed sicuti aliud quodlibet lumen, quamquam a Deo sit factum, longe tamen aliud sit ab eo qui fecerit; et ideo lumen ex lumine, non de lumine dicis. Cum ergo hec prelocutus sum, licet mecum non intelligas, tamen quomodocumque ipsa pronuntias, cum scripta non sint.

 An non et unius substantie uocabulum, quod in Scripturis non putas contineri, mecum pariter profiteris: nisi quia illic habuisti quomodo malignos sensus tuos occulta fraude in utroque contegeres; ut mecum hoc ipsum sono uocis exprimeres, sed tamen longe dicti intelligentiam separares?

Sicuti et illi heretici qui resurrectionem carnis negant ad decipiendas [a 1Kb] animas simplicium, ue dicunt his qui in carne non resurgunt. Sed si discutias eos cur hoc dixerint, cum scias illos carnis resurrectionem omnino negare, dicent tibi: ue utique illi erit, qui in carne baptizatus non fuerit, ut anima ipsius dum in corpore est, de morte delictorum suorum, ut de sepulcro criminum per baptisma, in eadem resurgat. Solius enim anime per lauacri uitalis  gratiam resurrectionem in carne defendunt; nam et ipsius carnis salutem excludunt. Et hi per uerisimilem confessionem innocentium mentes occulta fraude seducunt. Et ut solet lethale poculum mellis dulcedine temperatum, suauitate fallente, perimere; sic et hoc malum per blandimentum aurium, audientium sensus quadam labe contaminans, contagione uitii adherentis inficit.



CAPUT Iu. Quo argumento Ariani Deum non esse substantium probare contendant. Eiusdem argumenti dissolutio.

Denique et nunc possent sicuti et cetera uerbo tenus nominare, si haberent quomodo illud ad aliam intelligentiam sceuo sensu peruerterent: sed  cum uiderent se in hoc uerbo concludi, nullam omnino mentionem huius fieri uoluerunt; ne aut profitendo hoc crederent, aut credentes professi uiderentur: subtili ingenio excusantes, quod aut scriptum non esset, aut Deum in substantia dici non oportere, ne corporeus crederetur.

Deus etenim, inquiunt, efficit ut sit substantia, non tamen ut ipse Deus in substantia deputetur; quippe, aiunt, cum omnis substantia contraria recipiat. Deus uero qui nichil diuersum admittere potest, substantia dici non debet.

Ignoscerem tibi si hoc simpliciter diceres, si rudis ad hanc questionem accederes, si non ipse esses, qui semper uel de alia substantia, uel de nullis exstantibus Dei Filium asserebas: at cum idem ipse  sis, qui hinc sepe conuictus, sepe confessus, sepe negasti, sepius aliter immutando damnatus es: qui etiam [b 1Kb] nunc ui, ambitione et potentia exagitans, turbas omnia; quomodo putas me ignoscere tibi posse frequentius eadem retractanti? Sed ne uideatur hec peruersitas preiudicata magis quam examinata damnari, breuiter tibi de hac oppositione respondeam.

 Prohibes itaque in Deo substantiam nominari, quasi omne quod substantia dicitur, res ipsa unius generis habeatur. An ignoras aliter celestia, aliter terrena constare; sed et in ipsis celestibus rebus atque mundanis magnam differentiam interesse? Aliter enim angeli, aliter singule uirtutes constitutionum suarum substantias acceperunt, sicuti Apostolus ait: Alia claritas solis, alia claritas lune, alia claritas stellarum . Sic et in hoc mundo, ut diuersa genera rerum, ita et diuersa corpora animantium; et omnibus sui cuiusque generis substantia, sicut Apostolus dicit: Non omnis caro eadem caro .

Si ergo ea que a Deo facta sunt, diuersas qualitates substantiarum suarum habent; tu putas in  Deo talem esse substantiam, qualem habet aliquid horum quod factum est, ut possit contraria recipere? Absit. Que est enim substantia Dei? Ipsum quod Deus est simplex, singulare, purum, nulla concretione permixtum, limpidum, bonum, perfectum, beatum, integrum, sanctum totum. An tu putas inane aliquid esse et uacuum, quod est Deus? Hoc enim dici blasphemia est, ut inane putetur, per quem cuncta constiterunt, qui omnia uerbo edidit, ratione composuit, uirtute perfecit, cuius nutu et imperio uniuersa reguntur, cuncta deseruiunt.

Et bene de Deo legis scriptum: Ego sum, qui sum ; et: Qui est, misit me . Et ipse Saluator Dominus: Hec est, inquit, uita eterna, ut cognoscant te solum uerum Deum, et quem misisti Iesum  Christum . Est ergo [c 1Kb] in substantia essentia sua Deus, cuius cognitio uita eterna est, qui et tantus est, quantus dici non potest. Qui tunc digne estimatur, cum inestimabilis dicitur, utique uelis ac nolis.

Ergo ipsum quod est, hoc est substantia rei, que esse defenditur; quod tamen iam dictum est, quantum et quale sit, nec mente concipi, nec sensu estimari, nec animo definiri potest; dummodo constet esse quod esse creditur; ut de eo ipso quod Deus est, inde sit Filius, ut uerus sit Filius, et uerus sit Pater in Filio, et Filius in Patre. Hoc erit , id est, unius substantie cum Patre, sicut ipse Dominus ait: Ego in Patre et Pater in me ; et: Ego et Pater unum sumus ; et:  Ego de Patre exiui ; et: Qui me uidet, uidet et Patrem meum .

Non immerito, quia Filius Dei de Deo Patre natus est; et ideo de unitate substantie, et de maiestate deitatis unum sunt, sicuti et Hieremias prophetauit: Quis stabit in substantia Domini, et uidebit uerbum Domini ? Et iterum: Si stetissent in substantia mea, et si audissent uerba mea,  auertissem eos ab studiis eorum pessimis . Et apud Salomon: Substantia mea, dulcedo mea est .



CAPUT u. Cum unitas substantie in Patre et Filio, non solum prophetica, sed et euangelica auctoritate comprobetur, dici non potest in sacris litteris non inueniri. Que sit ratio nominis. Preterea, si ad aliquam similitudinem uelit Arianus in Deo comparationem instituere, non potest expressius comparatum definire, nisi cum dicat, lumen ex lumine.

Cum ergo hanc unitatem substantie in Patre et Filio non solum prophetica, sed et euangelica auctoritate cognoscas; quomodo dicis in Scripturis diuinis  non inueniri, quasi aliud sit quam quod dicit: Ego de Deo Patre exiui , et: Ego et Pater unum sumus ; uel quod prophete ex aperto substantiam Dei intimabant?

Hec est autem nominis ratio, ut in Patre et Filio unitatem substantie credas, licet rem ipsam que est inenarrabilis, definire non possis: ut siue lumen de lumine dicas, siue uerbum de uerbo, siue spiritum de spiritu, siue Dominum de Domino, quodcumque de eo dixeris, unius tamen essentie Patrem et Filium credas, et de eo ipso quod Pater est, Filium intelligas. Nam si aliquam comparationem de rebus his que uidentur, in eo facias; ipsa dissimilitudine rerum non rationem ostendes, sed altercationem disputationum induces, [a 1Kb] ut cuius uoce descriptum est:  Cui me comparabitis ? Ac proinde Deus cui assimilari nichil potest, sufficiat credi, quod ipse sentitur, quem ipse credi se uoluit, non indicari.

Denique si de hoc ipso quod mecum profiteris, ad aliquam similitudinem uelis in Deo conferre, nescio an quod comparaueris, possis expressius definire: ut puta, cum dicis lumen ex lumine, si ad explanandum illum scrupulosa narratione cogaris, quero quomodo lumen ex lumine credas? Utrum quasi lucernam ex lucerna, uel quasi solem ex sole; ut aut duas lucernas, aut duos soles, quasi duos deos sub hoc exemplo inducas? Aut splendorem luminis eiusdem lucerne, uel claritatem solis de eodem sole fulgentem, lumen de lumine consignes, ut in matricem luminis Patris figuram assimiles, Filium uero in splendorem claritatis ostendas;  quod de eo propheta dixerit: Apud te est fons uite, et in lumine tuo uidebimus lumen ; uel Salomon, cum dicit: Candor est lucis eterne, et speculum sine macula Dei maiestatis, et imago bonitatis illius ; uel Apostolus hic  predicauerit Saluatorem nostrum imaginem esse inuisibilis Dei, eo quod imago [b 1Kb] solis lux sua sit, que de eodem sole procedit.

Sed quanta ad hec responderi possunt que lites generant, quod Apostolus prohibet , longum est dicere: quippe cum constet lumen illud  quod Deus est, estimari, comprehendi et definiri non posse: nec uere aliquid ex his que in hoc mundo sunt, maiestati diuine comparari; quia nichil de omnibus istis que uidentur aut dicuntur, secundum id quod Deus est, condigna similitudine estimari potest, quippe cum ipsis intellectibus et sensibus maior sit.

Ideo premonuit ut diuinitatem substantie crederes, et uerum Filium de uero Patre cognosceres: de qualitate autem rei requirere non deberes; quia quale aut quantum sit, scire non possis. Hoc enim prophete, hoc apostoli predicarunt.



CAPUT uI. Quid sit Deus. Utrum ei aliquid possit comparari. Ratio quedam est, que apud Grecos nominatur, que inter Patrem et Filium personas uel uocabula distinguit. Illa Ratio multis nominibus appellatur. Qua de causa singula de Filio dicantur.


Denique pro captu, pro uiribus, pro fide nostra intueamur Deus quid sit, et uideamus an ei aliquid possit comparari. Certe hic est, de quo et cum dicitur, non potest dici: cum estimatur, non potest estimari: cum comparatur, non potest comparari: cum definitur, ipsa sua definitione crescit. Qui celum manu sua aperit, pugno omnem ambitum mundi claudit. Quem totum omnia nesciunt, et metuendo sciunt. Cuius nomini et uirtuti famulatur hic orbis, et ipsa elementorum sibi succedentia momentanea uicissitudo testatur. uide ergo si potest aliquid esse,  cui possit Pater comparari et Filius; quia talis est Filius, qualis et Pater: non enim ipse se unum cum Patre diceret, nisi talem se, qualis est Pater, sciret.

Ratio quedam est, que apud Grecos nuncupatur, que inter Patrem et Filium personas uel uocabula distinguit; quia et ipse Filius Ratio dicitur. Que tamen Ratio multis nominibus appellatur: modo uerbum, modo uirtus, modo Sapientia, modo dextera, modo brachium, modo margarita, modo thesaurus, modo retia, modo aratrum, modo fons, modo petra, modo lapis angularis, modo agnus, modo homo, modo uitulus, modo aquila, modo leo, modo uia. Et ita cum sit Deus omnia in omnibus, ut per hec uocabula diuinarum dispositionum mysteria cognoscantur, non ut ipsa maiestas Filii Dei proprie definita  monstretur.

Quid est enim Filius de eo quod Pater est? Alius idem. Nam [c 1Kb] et ob hoc uerbum nuncupatur, quia ex proprio diuino ore processit, et nichil Pater sine eo aut iussit aut fecit. uirtus dicitur, quia uere de Deo et semper cum Deo est, et omnis potestas Patris in ipso consistit. Sapientia appellatur, quia de corde Patris adueniens, arcana celestia credentibus reserauit. Dextera nuncupatur, quia per eum omnia opera diuina perfecta sunt. Brachium dicitur, quia ab ipso omnia continentur. Margarita appellatur, ut nichil illa  pretiosius habeatur. Thesaurus dicitur, ut in ipso omnes opes et diuitie regnorum celestium condite agnoscantur. Retia dicitur, quia per ipsum, et in ipso de mari seculi diuersa gentium multitudo sicut piscium per aquam baptismatis in ecclesia congregatur, ubi bonorum malorumque discrimen agnoscitur. Aratrum nuncupatur, quia signo crucis sue dura pectora subiiciuntur, [a 1Kb] ut necessario semini ipsa preparentur. Fons aque uiue appellatur, quia ex eo sitientia corda celestis aque gratia irrigantur. Petra dicitur, quia credentibus fortitudinem, incredulis duritiam prestat. Lapis angularis dicitur, quia utrosque parietes noui et ueteris Testamenti unus et mediator in semetipso continens copulauit. Agnus dicitur, ut innocentia Christi et passio demonstretur. Homo dicitur,  quia secundum carnem propter nos homines nasci dignatus est. uitulus dicitur, quia propter nostram salutem pati sustinuit. Aquila dicitur, quia post uenerabilem resurrectionem, [b 1Kb] ut rex alitum ad Patris peruolat sedem. Leo dictus est, quia ipse est rex regum, qui mortem ac zabulum uirtutis sue potestate comminuit. uia est, quia per ipsum ascensus est. ueritas, quia mendacium nescit. uita est, quia ipse uniuersa uiuificat.

uides ergo per hec uocabula significationes et dispositionum et operum diuinorum preostensas; non tamen ipsum Deum proprie definitum? Est ergo Pater Deus immensus, eternus, incomprehensibilis, inestimabilis. Est et Filius eius Deus et Dominus noster, tantus, quantus est et Pater: sed non aliunde  quam de Patre: quia Ego, inquit, de Patre exiui, hoc est, lumen de lumine.



CAPUT uII. De remotione occasionis erroris quam hereticus homo ex hoc capere posset, quod duo nomina uel due persone, id est, Patris et Filii, statuantur, quasi duo dii dicantur.

Sed ne ex eo occasionem aliquam hereticus capiat, cum duo nomina, uel duas personas, id est, Patris et Filii statuo, quasi duos deos dicam, ut illi duos ex diuersitate confingunt: nos autem Patrem et Filium ita nominamus, ut unum Deum in his personis et nominibus consignemus. uiderint philosophi, uiderint heretici discipuli eorum, qui potestatum diuersitate uariantur: Nobis tamen unus Deus est Pater, ut Apostolus dixit , ex quo omnia; et nos ex ipso: et unus Dominus iehsu Christus, Deus Dei Filius, per quem omnia; et nos per ipsum.

Nam per duo quid aliud intelligitur, quam duorum per partes diuisa substantia, [c 1Kb] et cum nominibus ipsis dissociata natura agendi ac iubendi tam uoluntas,  quam imperia diuisa? Porro Pater ac Filius etsi due persone creduntur, ratione tamen et substantia unus sunt. Nam inequalium societas melioris offensa est; et in iniuriam eius qui uerus Deus est, non uerus alius comparatur. Cum autem ego Patrem et Filium statuo, unitatem generis assigno: et si illam in personis diuido; discretiones tamen personarum rursus eadem nomina in unitatem sui naturali legis federe consignant.

Unde et tantus est Filius, quantus uidebitur Pater, totus de toto, integer de integro, perfectus de perfecta consummataque uirtute, sicut Apostolus dicit: In quo omnis plenitudo diuinitatis corporaliter habitat . Nam [d 1Kb] et Hieremias receptissimus prophetarum, hanc unitatem diuinitatis in Patre  et Filio sciens ait: Hic est Deus noster, et non deputabitur alius absque illo: qui inuenit omnem uiam prudentie, et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est . Et Esaias hoc ipsum predicat dicens: Hec dicit Dominus Deus: Fatigata est Aegyptus, et negotiatio Aethiopum; et Sabaim uiri excelsi ad te transient: tui erunt serui, et post te ambulabunt uincti compedibus, et te deprecabuntur; quoniam in te Deus est, et non est alius Deus preter te: tu es enim Deus .

Quod ne putes me eo supercilio dixisse quo Sabellius fertur, qui ipsum Patrem, ipsum Filium profitetur; non ita nos totum in unam sententiam cogimus, ut aliorum hereticorum fraude capiamur.  Sed quia in ipso nomine personarum auctoritas indiscreta cognoscitur, et Filius non genere, sed personaliter a Patre nominatur; proinde totum Patri ascribimus, quod est Filius; et totum Filio, quod Pater est. Nihil non uidebitur Patris, quod iudicabitur Filii: nec Filii, quod defenditur Patris; quia unitas maiestatis non sinit deos plurali uocabulo appellari: quippe cum constet Patrem et Filium unius esse substantie, unde uterque unus Deus est dictus.

Illud ante cuncta metuentes, [e 1Kb] quia nisi Pater et Filius unum non sint, in inuidiam recurrat auctoris interpolata natiuitas; hoc enim placuit hereticis, ut Deus ille omnipotens, inuisibilis, immensus degeneraret in Filio, [f 1Kb] non modo potestate, sed conditione  mutata, quasi non potuerit Pater de semetipso talem habere, qualis et ipse est. Proinde nos uerum Filium de uero Patre, qui semper fuit, et est unius substantie cum Patre, defendimus. Et hoc est, quod Greci appellant, id est, cum uno aliud ipsum; [g 9Kb] ut persone audientia nominatim fierent, et non ut substantiam uocabula separarent.



CAPUT uIII. Hereseos Ariane mysterium detegitur. Cur Filium de substantia Patris credi nolint. Arianis argumentis respondetur. Multum interest inter ea que facta sunt, et eum qui omnia fecit. Quemadmodum in multis ac uariis figuris Deus se patribus ostenderit, qui tamen secundum deitatem uideri non potuit. Disputationis conclusio.


Sed ut omne mysterium heresis Ariane traducam; cur nolint Filium de Patris substantia credi, breuiter intimabo. Aiunt enim: Cum sit Deus Pater omnipotens, inuisibilis, inconuertibilis, immutabilis, perfectus, semper idem, eternus: Filius uero uisibilis, quia sepe patribus uisus est; et conuertibilis  atque mutabilis, quia in uariis figuris quibusque sese monstrauit: qui si de Patris, inquiunt, esset substantia, numquam fieri posset, ut ante carnis assumptionem aut uisibilis aut mutabilis cerneretur; quin potius in equalitate qua Pater est, permansisset, ex cuius substantia erat; quia quod de Patre est, nec uideri, nec mutari, nec conuerti posse credendum est.

Accedit ad causam, quia cum illapsus est in Mariam, cum uirginis uterum oppleuit; aliud utique ex illa, quam quod uenerat, natum est. Unde iam, inquiunt, corrupta substantia [a 1Kb] statum uertit, ordinem perdit, continuo immutatione ipsa formandus de Deo in hominem, de spiritu in carnem. Et utique translatio omnis interemptio est pristini. Ac per hoc  aiunt: Si Filius de Patris substantia esset, iam et Patrem minorem uideri substantie sue uel traditione, uel fine: et proinde Filium ex alia substantia credere maluerunt, quod conuerti, et mutari, et uideri possit; quia hoc de Patris substantia credi non liceat.

Hec est causa erroris, hec origo heresis Ariane: dum non intelligunt uirtutem Dei, neque tanti sacramenti dispositionem agnoscunt, ut Deum humanis conditionibus comparent. [b 1Kb] Quibus primo respondendum in loco Filium Dei non ita uisum, ut Deus erat, sed ut homo capere poterat de Deo; deinde uariis figuris non mutabilem et conuertibilem ipsum esse, sed hoc esse potentie Dei, ut cum se singulis, prout uult, reuelare dignatur, habitum mutet, non  substantiam uertat: nec proprietatem qualitatis amittat, sed iuxta meritum uidentis temperamentum maiestatis adhibeat: ipse tamen idem, ut semper est, in substantie sue proprietate permaneat, sicut scriptum est: Mutabis eos et mutabuntur: tu autem idem ipse es, et anni tui non deficient .

Nam etsi multa sunt ex his que in hoc mundo uidentur, que ex alio conuertantur in aliud, ut desinant esse quod erant, et hoc sint quod retro non  fuerant; ut limus cum in hominem figuratur, limus esse iam desinit: aut pisces, aut aues cum de aqua procedunt, ex eo iam non aqua, quia aliud: ut lutum figuli, cum solidatur in testam: ut lapis, cum dissoluitur decoctus in calcem: ut arena, cum mutatur in uitrum, et cetera que longum est recensere. Sed multum interest, stulte heretice, inter ea que facta sunt, et eum qui omnia, quemadmodum uoluit, fecit. Que facta sunt, ascripte conditioni deseruiunt: qui uero fecit, sue uoluntatis et proprii iuris est. Neque potest in aliud, quam quod est, aliquo cogente, mutari: sed prout uult, et cui uult, se demonstrat. Nam si angeli in figura hominum sepe sunt uisi, et tamen aliud non sunt, quam quod se esse norunt, neque substantiam mutant, cum formam humani  corporis sumunt; quanto magis ipse Dominus noster, qui omnia fecit, qui ipsis angelis, ut hoc possent, sua institutione concessit?

Huc accedit quod sic Filium Dei, ut iam dictum est, uisum a patribus approbamus, ut non totum in illo, quod Deus est, uideretur: sed dispositiones rerum futurarum, que suis quibusque temporibus complende erant, in illo per imaginem cernerentur. Nam quis Filium Dei uidere potuit, antequam conspicabilem materiam, sicut ei placuit, assumpsit, uel ipsum hominem induere dignatus est?

Qui etsi Abrahe uisus est , sed in forma humani corporis uisus est, quo scilicet postremis temporibus in homine uenturus esse ostenderetur.

 Iacob etiam alibi in angelo, alibi eque uidetur in homine . Qui ideo se in angelo demonstrauit, at nuntium se magni consilii indicaret: in homine uero, cum quo et colluctatus fuisse describitur; ut imaginem future colluctationis quam cum Isrel habiturus erat, cum secundum hominem aduenisset, precipue indicaret. Sed ut Dominum crederet, cum quo tanto certamine sub figura hominis luctabatur, Isrel , id est, homo uidens Deum, nomen accepit. uidi, inquit, Deum facie ad faciem, et salua facta est anima mea . Et utique figuram hominis uiderat, quam Deus Dei Filius induerat.

Moysi in rubo in flamma ignis apparuit , ut lumen credentibus, incredulis iudicium  demonstraret; quia Christus credentibus salus est, non credentibus pena, ut Apostolus ait: Aliis odor uite in uitam, aliis odor mortis in mortem .

Populum Isrel in columna nubis per diem, et per noctem in columna ignis quasi dux itineris precedebat ; ut baptismi gratiam per nubem, et donum sancti Spiritus per ignem ostenderet; quia apostolus Paulus in nube patres baptizatos  scribit , et Spiritum sicut ignem esse Apostolorum Acta declarant .

uides ergo per omnia, heretice, characteres diuinarum Scripturarum in honorem Dei patribus preostensos; non tamen ipsum Deum, ut est proprie reuelatum. Denique cum Moyses oraret ut faciem Dei pure uideret, quid ad illum continuo Deus? Non poteris, inquit, uidere faciem meam; non enim uidebit homo faciem meam, et uiuet . Hoc ipso quod negatur aspectus, claritas assignatur, que scilicet tanta est, quanta credenda est, que inuisibilis indicatur. Cum ergo Moyses qui et situm celi, et ordines mundi, et elementorum uices, totius denique orbis ornamenta digesserit, indicarit, expresserit; cui ipse Dominus testimonium perhibuit dicens:  Nemo erit ex prophetis ut seruus meus Moyses, cui facie ad faciem, ore ad os locutus sum ; Deum tamen pure uidere non potuit. Merito quidem prophetia omni dignus, sed non usque adeo ut intueri Deum ualeret, qua homo tantummodo esset.

Et utique hec omnia Filii uerba defendimus, quem in monte Sina cum Moyse locutum esse scimus , qui agendis explicandisque rebus a Patre aduenerat; quia omnia a principio per ipsum et ordinari, et explicari, et manere conuenerat, ut habendi Filii hec precipua ratio constaret. Et tamen sic uisus accipitur, ut alicuius conspicabilis, ut dixi, materie dispositione assumpta uideretur, salua scilicet inuisibilitate eius, quam a conspectu omnium maiestas interfusa seposuit. Non  enim sic humanis aspectibus reuelatus est, ut tota in illo deitas appareret: sed ad uicem speculi cum conceptos intra lucem suam uultus quasi ad plenam effigiem hominis includit; [a 1Kb] ita maiestatis eius preeunte fulgore, intra id uisum est, quod imaginem ueritatis, non ipsum Deum proprie demonstraret.

Sic et cum hominem induere dignatus est, non labem eternitati intulit; ut spiritum in carnem mutaret, sed ut suscepto homine immortalitatem atque eternitatem celestis uite prestaret. Nam etsi Apostolus semet ipsum exinanisse dicit , formam serui suscipiendo; non utique sic exinanitum accipimus, ut aliud, quam quod fuerat, [b 1Kb] idem Spiritus fieret: sed ut seposito interim maiestatis sue honore, humanum corpus indueret, quo suscepto,  salus gentium fieret. Ut enim sol cum nube tegitur, claritas eius comprimitur, non cecatur; et lumen illud quod toto orbe diffusum claro splendore cuncta perfundit, paruo admodum obstaculo nubis includitur, non aufertur: sic et homo ille quem Dominus iehsu Saluatorque noster, id est, Deus Deique Filius induit; [c 1Kb] Deum tamen in illo non intercepit, sed abscondit.

 Denique cum in monte se paululum extra ipsum hominem extulisset , fulgore luminis eius pene obcecati apostoli in terram quippe homines ceciderunt, periclitati uitam, nisi eis Dominus compresso rursum maiestatis sue honore ut misericors subuenisset, secundum illam sententiam: Nemo uidit Deum, et uixit . Ut ergo claritas solis, [d 1Kb] cum non usque ad nostros emicat uisus, sibi salua est; quia quod non uidetur, infirmitatis est nostre quorum oculos nubium texit obscuritas: [e 1Kb] ita probat se non suo detrimento proprii latuisse fulgoris; sed carnis, ut dixi, beneficio, cuius causa Filius Dei filius hominis esse sustinuit.

Nempe enim de Spiritu Dei uirgo concepit, et quod concepit, hoc peperit, id est, Deum homini  suo, ut iam dixi, sociatum, sicut ipse dixit: Quod nascitur de carne, caro est; et quod nascitur de spiritu, spiritus est : quia Deus spiritus est, et de Deo natus est. Sicut et Angelus ad Mariam uirginem dixit: Spiritus Dei ueniet in te, et uirtus Altissimi obumbrabit te: propterea quod nascetur ex te sanctum, uocabitur Filius Dei .

uides ergo ipsum spiritum, id est Filium Dei uenisse ad uirginem; et inde Dei et hominis Filium processisse: nec tamen ipso indumento carnis Dei Filium esse mutatum; sed eumdem ipsum esse in homine, qui fuerat ante mundum cum Patre; per quem facta sunt omnia, et sine quo factum est nichil, sicut Euangelista ait: Mundus per ipsum factus est, et mundus eum non cognouit .

 Ceterum amentis est credere ab eo posse liberari, qui ut liberaret, amissus est; ut nasceretur, oppressus est: ut immortalitatem reciperet, transiuit ad mortem. Sed absit, heretice, ut sensus tue iniquitatis a catholicis admittatur: nos enim credimus immutabilem et inconuertibilem, uerbum et Spiritum, id est, Filium Dei; qui cum hominem induit, non statum uertit, non ordinem perdidit, non substantiam immutauit: sed illuuias eiusdem corporis eterno claritatis sue lumine illustrauit; ut ad nos per tramitem corporis eius lux sancti Spiritus, et eterne uite gratia redundaret.

Quem etsi passum credimus et sepultum; sed homo ille passus est, quem Filius Dei suscepit, quem induit, quem portauit. Sed quia totum ad auctorem referebatur,  quidquid homo ille patiebatur: ideo mors et passio Domini indicatur; nam constat immortale esse, quod Dei est: hominis, quod caducum.

Tertia quoque die resurrexit, non Deus in hominem, sed homo potius in Deum.

Ascendit in celos, obtulit Patri suo hominem illum gratissimum munus, consedit ad dexteram Patris, secundum quod scriptum est: Dixit Dominus  Domino meo: Sede ad dexteram meam .

Misit nobis Spiritum sanctum de propria sua, et ipsa una substantia sua, protectorem, sanctificatorem et deductorem in uitam eternam, sicut scriptum est ex uoce Dei: Effundam de Spiritu meo super seruos meos, et ancillas meas . Et iterum: Spiritus ex me prodibit . Et ipse Dominus Saluatorque noster: De meo, inquit, accipiet ; ex eo utique quod est Filius, quia et Filius de eo quod Pater est.

Exinde prefinito tempore uenturus, uiuos mortuosque iudicaturus; ut reddat credentibus premia, non credentibus uero supplicia.

Cuius regnum eternum, immortale; nec initium  habet, nec terminum: cui est honor et gloria in secula seculorum.

Hec qui legis, per Deum obsecro, ne simplicitatem sensus in ambiguum torqueas, aut alias quam dicta sunt, trabas; quia nos Patrem uerum Patrem confitemur, et Filium Dei uerum Filium Dei, et Spiritum sanctum uere Spiritum sanctum credimus: tres personas unius substantie, et unius diuinitatis confitentes. Sabellii autem et Photini, nec non Arii sectam, et si qua alia sunt que contra regulam ueritatis ueniunt, condemnamus. Nicene autem synodi tractatum omni animi nisu ex tota fide seruantes, amplectimur: hunc enim tractatum scimus contra omnes hereses inuicta ueritate oppositum.





III. LIBELLUS FIDEI. *

 Credimus [a 1Kb] unum Deum, Patrem omnipotentem, et unum unigenitum Filium eius Deum et Dominum Saluatorem nostrum, et Spiritum sanctum Deum: non tres Deos Patrem et Filium et Spiritum sanctum, sed unum Deum esse confitemur. Non sic unum Deum, quasi solitarium, nec eumdem, qui [b 1Kb] ipse sibi Pater sit, ipse et Filius; sed Patrem uerum, qui genuit Filium uerum, [c 1Kb] ut est Deus de Deo, lumen de lumine, uita ex uita, perfectum de perfecto, totum a toto, plenum a pleno; non creatum, sed genitum; non ex nichilo, sed ex Patre, [d 1Kb] unius substantie cum Patre: [e 1Kb] Spiritum uero sanctum Deum, non ingenitum, neque genitum; non creatum, nec factum; sed Patris et Filii, semper in Patre, et Filio [f 1Kb] ceternum. ueneramur tamen unum Deum: [g 1Kb] quia  ex uno Patre totum quod Patris est, natus est Filius Deus; et in Patre totum quod inest, [h 1Kb] totum genuit Filium. Pater Filium generans non minuit, nec amisit plenitudinis sue deitatem: totum autem [i 1Kb] quod Deus Pater est, id esse et Filium ab eo natum, certissime tenentes. Cum Spiritu sancto unum Deum piissime confitemur IESUM CHRISTUM Dominum nostrum, Dei Filium, per quem omnia facta sunt, que in celis et que in terra, uisibilia et inuisibilia: propter nostram salutem descendit de celo; qui  numquam desierit esse in celo: natus de Spiritu sancto ex uirgine Maria. uerbum caro factum non amisit quod fuerat, sed cepit esse quod non erat. [i 1Kb] Non demutatum sed permanentem etiam hominem natum, non putatiue, sed uere; non erium, sed corporeum; non phantasticum, sed carneum; ossa, sanguinem, sensum et animam habentem; [k 1Kb] ita uerum Deum et uerum hominem intelligimus: ita uerum hominem uerum Deum fuisse nullo modo ambigimus. Confitendum est hunc eumdem Dominum nostrum IESUM CHRISTUM adimplesse legem et prophetas, passum sub Pontio Pilato, [l 1Kb] crucifixum secundum Scripturas, mortuum et sepultum secundum Scripturas, tertia die a mortuis surrexisse, assumptum in celos, sedere ad dexteram Patris; inde uenturum  iudicare uiuos et mortuos exspectamus. In huius morte et sanguine mundatos [m 1Kb] remissionem peccatorum consecutos; resuscitandos nos ab eo in his corporibus et in eadem carne qua nunc sumus; sicut et ipse in eadem carne qua natus est et passus et mortuus, resurrexit: et animas cum hac carne [n 1Kb] uel corpora nostra ab eo, aut uitam eternam, premium boni meriti, aut sententiam pro peccatis eterni supplicii recepturos.




ANNO DOMINI CCCCI.
S. ANASTASIUS I PAPA.





PROLEGOMENA.



uITA S. ANASTASII I PAPAE.



I.


ANASTASIUS, natione Romanus, ex patre Maximo, sedit annos tres, dies decem. Hic constituit ut quotiescumque sancta Euangelia recitarentur, sacerdotes non sederent, sed curui starent. Hic fecit constitutum de Ecclesia. Hic fecit basilicam, que dicitur Crescentiana, in regione secunda, in uia Mamertina in urbe Roma. Et hoc constituit, nulla ratione transmarinum hominem in clericatus honorem suscipi, nisi quinque episcoporum designaret chirographos,  quia et eodem tempore Manichei inuenti sunt in urbe Roma. Hic fecit ordinationes duas in urbe Roma per mensem Decembrem, presbyteros octo, diacones quinque, episcopos per diuersa loca decem. Qui etiam sepultus est in cemeterio suo ad ursum pileatum, quinto kalendas Maii. Et cessauit episcopatus dies uiginti unum.





II.


Hieronymus epist. 16, ad Principiam, ubi litteras ecclesiasticas Origenis fautoribus a Siricio datas memorauit,  adiungit: Non multum tempus in medio. succedit in pontificatum uir insignis Anastasius. Quibus uerbis litteras illas iis quibus date fuerant haud multum profuisse innuit, quia breui postea succedens Siricio Anastasius, malum quod Rome intulerat Origenis liber recens Latine conuersus, compescere curauit. Insignem illum uirum anno 398 Decembris 5 die, que in dominicam cadebat, Anton. Pagius ordinatum putat. Ipsius autem obitum Baronius et eruditi alii, fulti tum Prosperi et Marcelli comitis Chronicis, in quibus Innocentius anno 402 ei successisse ponitur, tum pluribus ueteribus Martyrologiis, in quibus Anastasii dies festus Aprilis 27 die consignatur, ad 27 diem mensis Aprilis anni 402 differunt. uerum his refragantur non modo Socrates,  qui lib. uII, c. 9, eum triennio sedem Romanam obtinuisse scribit, sed etiam ueteres Romanorum pontificum catalogi, in quorum nullo pontificatus illius ultra tres annos ac dies 21 aut 22 prorogatur, in plurimis autem tantum annis tribus ac diebus decem continetur. Ubi obiter moneo accuratam non esse uiri eruditi annotationem, qua Corbeiensem codicem medio seculo uI exaratum, pre se ferre obseruat. Anastasius annis II . . . . . d. XXu.; atque ibi quidquam deletum opinatur. In eo quippe legitur, Anastasius sed. ans III. d. XXI.; nec quidquam prorsus oblitteratum est. Porro in illa catalogorum istorum uarietate Pagius, iis herens in quibus Anastasius annis tribus ac diebus decem sedisse annotatur, eum anno 401 Decembris 4 die, quo festum illius in Hieronymiano  Martyrologio recolitur, ad celum migrasse censet. Hunc, inquit Hieronymus , diu Roma habere non meruit, ne orbis caput sub tali episcopo truncaretur. Immo idcirco raptus atque translatus est, ne semel latam sententiam precibus suis flectere conaretur.





III.


1. Sancto Siricio Romano pontifice anno CCCXCuIII desinente ad superos euocato, paucos post dies, id est ineunte mense Decembris, pontificatum iniit sanctus Anastasius. De breui interpontificio testis est locuples sanctus Hieronymus  : Non multum temporis  in medio, inquit, succedit in pontificatum uir insignis Anastasius: quem alibi uocat idem Doctor maximus  uirum ditissime paupertatis et apostolice sollicitudinis. Enimuero, ut ex illius successore Innocentio erudimur  , eius merita tanta fuere ac talia, ut iam excederent humane conuersationis consortium . . . . pre uite puritate et abundantia doctrine, qua populum Dei toto ecclesiastice auctoritatis rigore  regebat. In id nimirum potissimum omni studio incubuit uigilantissimus pastor  , ne quid Christi Dei Ecclesiam macularet, neue gregis sue cure commissi fidem integram profane nouitatis ausus inficeret. Preclara eius gesta ex Ecclesie fastis repetenda. uerum beatum hunc pontificem diu Roma habere non meruit, inquit Hieronymus  ,  ne orbis caput sub tali episcopo truncaretur. Immo idcirco raptus atque translatus est, ne semel latam sententiam precibus suis flectere conaretur. Exactis itaque in pontificatu tribus annis et quinque circiter mensibus supremum diem obiit summus antistes u kal. Maias anno CCCCII. Que est Baronii sententia  , contra Papebrochium, Pagium, Coustantium aliosque, ab eruditis uiris Tillemontio  , Fontanino  , Bern. de Rubeis  , Balleriniis  et uallarsio  propugnata.

2. Porro tanti pontificis due dumtaxat supersunt epistole; quarum altera iam dudum, altera nuper in uulgus prodiere. Et prior quidem Ioanni Hierosolymitano episcopo inscribitur super nomine Rufini. Hac uero epistola Origenes damnatus fuisse perhibetur:  an uero cum Origene fuerit quoque damnatus Rufinus, disputant uiri doctrine laude clarissimi. Affirmant Baronius  , Norisius  , Pagius  ac Tillemontius  : quod item antea censuisse uidetur Huetius  . uerum alii potiori iure partis aduerse patroni esse noscuntur: quos inter Coustantius  , Ballerinii  , Bern. de Rubeis  , sed pre reliquis Fontaninus  . Quam sane posteriorem sententiam uel ipso textu epistole Anastasiane probe accepto comprobari exploratum habemus. In ea enim epistola Rufini causam a causa Origenis manifeste distinguit sanctus pontifex. Et de Origene quidem  : »Hoc igitur, inquit, mente concepi, fidem apostolorum et maiorum traditione firmatam . . . illum uoluisse dissoluere.« De Rufino autem  : »Approbo,  ait, si accusat, auctorem, et exsecrandum factum populis prodit, ut iustis tandem odiis teneatur, quem iam dudum fama constrinxerat: si uero interpres tantorum malorum consensum prestat . . . . nichil aliud sui opera laboris exstruxit, nisi ut proprie ueluti mentis arbitrio, hec que sola, que prima, que apud catholicos Christianos uera fide . . . . tenentur, inopinate titulo assertionis euerteret.« Paulo ante preterea  . »Rufinum conscientie sue diuinam habere arbitram maiestatem« declarat. Hec aliaque in eamdem sententiam, que apud laudatos scriptores latius pertractata uideas, apertissime arguunt haud fuisse ab Anastasio damnatum Rufinum. Ceterum que ad huius epistole § 5 illustrandum ex uallarsio annotauimus, antea peruiderat  noster Hieronymus de Prato, quem proinde consulere iuuerit  .

3. Alteram Anastasii ad Simplicianum antistitem Mediolanensem epistolam, haud ita pridem inter Hieronymiana scripta euulgauit cum aliis luculentis uetustis litterarum monumentis ex antiquissimo Ambrosiane bibliothece codice ms. eruditus uallarsius  . In ea uero sanctus pontifex, Theophili episcopi Alexandrini studium ac uigilantiam laudans, Origenis errores cum suo auctore ab se proscriptos declarat. Huiusmodi autem epistola sub initium anni CCCC scripta fuisse uidetur; quo currente Simplicianum e uiuis excessisse, eique successisse uenerium, compertum habemus. Qua de re post cl. editorem  complura probe obseruata legas apud  Ballerin.  , atque imprimis apud laudatum Hieron. de Prato  : qui et ipsam Anastasianam epistolam lectorum oculis sistens, aliquot in locis ex coniectura emendatiorem exhibere studuit. Quapropter prout eam uir doctus emaculatam profert, opere pretium fuerit hic in medium afferre. Sic autem se habet:

4. Domino fratri Simpliciano Anastasius. »Grandem sollicitudinem atque excubias super gregem suum pastor habere approbatur: similiter et ex alta turre causa ciuitatis diu noctuque cautus speculator obseruat: magister [a 1Kb] prouidus [b 1Kb] nauis hora tempestatis et periculi magnam patitur animi iactationem, ne procellis atque asperrimis fluctibus nauis elidatur in saxa. Pari animo uir sanctus et honorabilis Theophilus, frater et cepiscopus noster, circa  salutis commoda non desinit uigilare, ne Dei populus per diuersas ecclesias Origenem legendo in magnas incurrat blasphemias. Conuentus litteris memorati, conuenio sanctitatem tuam, ut [c 1Kb] sicuti nos  in urbe Roma positi, quam princeps apostolorum statuit et fide sua confirmauit gloriosus Petrus, ne quis contra preceptum legat que diximus, damnauimus, et cum magnis precibus postulauimus, ut Euangeliorum instituta que ex ore suo Dei et Christi docuit censura [d 1Kb] , ab hac recedi omnino non debere, sed illud in memoriam deduci, quod Paulus uenerabilis apostolus predixit atque commonuit: Si quis uobis euangelizauerit preter quod euangelizatum est uobis, anathema sit.« Reliqua porro, prout in uulgato exemplari.

5. His duabus Anastasii epistolis Apologiam subdidimus, quam ad eumdem pontificem pro se misit Rufinus Aquileiensis; Coustantium assectati, cuius proinde exemplar pro more hic expressimus: illud tamen contulimus cum Rufini operum editione a  uallarsio solerter adornata, qui ad ms. codicem Guarnerianum eamdem Apologiam exegit, et aliquot in locis feliciter restituit  , ut ex notulis subiectis constat. Hanc uero Apologiam pro fide sua ad sanctum pontificem direxit Rufinus, quo sue prospiceret existimationi, simulque inuidiam apud sedem apostolicam ob librorum Origenis uersionem sibi conflatam propulsaret. Quo autem tempore scripta illa fuerit, cum ex ipso Rufino, tum ex Hieronymo edocemur. Rufinus enim Romam accitus, ut suspiciones de fide sua ibi coram dilueret, hanc excusationem pretendit  : Quoniam, inquit, ipse POST TRIGINTA FERE ANNOS parentibus redditus sum, et durum satis atque inhumanum erat, si tam cito desererem eos quos tam tarde reuiseram, simul et  quia tam longi itineris labor fragiliorem me reddit ad iterandos labores. Huiusmodi autem excusationis causas carpens Hieronymus, hec ait  : Pretendit longi itineris lassitudinem, quasi TRIGINTA ANNIS semper cucurrerit, aut BIENNIO Aquileie sedens, preteriti itineris labore confectus sit. Quibus ex locis arguit uir eruditus  , anno CCCC hanc a Rufino missam fuisse Apologiam. Nimirum, inquit, Aquileia in Orientem discesserat Rufinus anno CCCLXXII illuc reuersus anno CCCXCIII. Cum autem rotundum triginta annorum numerum particula fere diminuat ipse: anno igitur CCCC iam incepto currebat biennium Hieronymianum, quo Aquileie morabatur Rufinus. In eamdem ferme sententiam cl. Coustantius  . Hec porro presbyteri Aquileiensis Apologia septem quodammodo  dammodo capita complecti uidetur, quorum priora quinque dogmata respiciunt: uidelicet primum de Trinitate, secundum de uerbi incarnatione, tertium de resurrectione, quartum de iudicio extremo et  diaboli eterna damnatione, quintum de animarum origine. In duobus reliquis capitibus Origenis se interpretem, non defensorem profitetur Rufinus. Que quidem omnia singillatim enucleat Fontaninus  ; neque ipsum de his edisserentem lector adiens, operam oleumque perdet.





Iu.


1. Scripta.---Due dumtaxat supersunt epistole, quarum altera ad Ioannem Hierosolymitanum iam dudum; altera ad Simplicianum episcopum Mediolanensem nuper demum lucem uidit. Prior a. 401, hec a. 400, scripta esse uidetur, quo currente Simplicianus e uiuis excessit, et in locum eius uenerius creatus  est. Perierunt epistole due ad Paulinum, una ad Anysium, qua omnia, que in Illyrici partibus gererentur, recens ipsi commisisse ferunt; una ad uenerium, ad quam in epistola ad Ioannem Hierosol. respicit, una ad Afros, alia denique super Rufino in Orientem missa, Rufino assertore. Tria fragmenta Epistolarum ad Ursinum, ad Anastasium II pertinere, Baluzius ostendit  . De aliis supposititiis et falso eius decreto ex Blondello Coustantius disserit.

2. Edita.---Epistola ad Ioannem Hieros. quoniam ad eam sepius respicit Hieronymus, inter ipsas Hieronymi epistolas a ueteribus collectionibus est reposita, in Benedictina locum in tomo u, qui aliena complectitur, p. 260 occupauit. E uulgatis Hieronymi editionibus hec epistola primum in Romanam  editionem Epistolarum Pontif., dein a Baronio ad a. 402, § 26, recepta est, deinde in conciliorum Collectiones migrauit. Postea ex codicibus mss. uaticano et Bellouacensi a Ioanne Garnerio inter opera Marii Mercatoris ed. Paris. 1673, parte I App. 1, edita est, addita ex eiusdem codicibus personati Rufini professione fidei, que XII anathematismis constat. Cum in superioribus autem editionibus, sicuti etiam in sequentibus factum est, in sectiones seu paragraphos sex diuisa esset, a Garnerio in XII particulas distincta est, quarum octauam laceram et corruptam suspicatus, plane ad arbitrium interpolauit damnationis Origenis et Rufini formula; tametsi id non eo animo fecit, ut lectores falleret, sed quo citius in oculos incurreret, uerba insiticia diuerso charactere  exscribenda curauit  et in notis p. 112, pro suis agnouit, et fidem eis facere triplici ratione conatus est, quarum nulla, ut Coustantius censet, id quod uult, necessario conficit, ac presertim due postreme uerbis Anastasii uel deprauatis uel perperam intellectis nituntur. Reiecta itaque hac interpolatione, integram ad Garnerii et ueterum editionum uarietatem denuo exactam et notis suis et premonitione illustratam exhibuit a. 1721 Petr.  Coustantius in Epist. Pontif. Rom. t. I, p. 719 usque ad 730, addiditque p. 729-738 notitiam de deperditis et falso ascriptis  . Nouis curis perpolitam dedit uallarsius in edit. opp. Rufini t. I, p. 411.

Epistolam ad Simplicianum Hieronymo ignoratam et nemini antea cognitam, uallarsius demum ex Ambrosiane Bibliothece codice ms. cum aliis quibusdam aliorum inter Epistolas Hieronymianas tomo I opp. ep. 95 euulgauit. Omnino sincera esse uidetur. Hinc deprompsit et conciliorum Collectioni tomo I inseruit Io. Domin. Mansius. Eamdem pluribus locis ex coniectura emendatam proposuit Hieronymus de Prato in ed. opp. Sulpicii Seueri. t.] , dissert. 6, num. 36, pag. 311. Utramque tandem Garnerii, Coustantii et uallarsii studiis illustratam  additaque Apologia Rufini ad Anastasium Andreas Gallandius in Bibl. PP. et uet. Eccl. Script. t. uIII, p. 246-251, intulit, simulque dissertationem super Anastasio c. 9 Prolegg. p. XXI seq. premisit.



NOTITIA EPIST. NON EXSTANTIUM, QUAE AD ANASTASIUM PAPAM ATTINENT.





I.


1. Anastasii ad Paulinum et Paulini ad Anastasium littere.---Paulinus adhuc presbyter, postea Nolanus episcopus, epist. 20, ad Delphinum, n. 2, plures epistolas, que ad Anastasium nostrum attinent, simul indicat in hunc modum: »Sciat ueneratio tua sanctum fratrem tuum papam Urbis Anastasium amantissimum esse humilitatis nostre. Nam ubi primum  potestatem caritatis sue nobis offerende habere cepit, non solum suscipere eam a nobis, sed ingerere nobis piissima affectione properauit. Nam breui post ordinationem suam epistolas de nomine nostro plenas pietatis et pacis ad episcopos Campanie misit, quibus et suum declararet affectum, et aliis benignitatis sue preberet exemplum. Postea quoque interposito tempore etiam ad Natalem suum, quod consacerdotibus suis tantum deferre solet, inuitare dignatus est. Nec offensus est excusatione nostra: sed officium sermonis nostri, quod in uicem presentie reddideramus, acceptans, animo nos paterno et absentes recepit.« His quippe uerbis quatuor uel quinque notantur epistole: prima Paulini ad Anastasium recens ordinatum, quam ille benigne  suscepit; altera Anastasii, qua Paulino beneuolentiam suam ingerere ac uicissim significare properauit; tertia eiusdem pape ad episcopos Campanie in gratiam Paulini missa; quarta, qua Anastasius Paulinum ad Natalem suum, seu ad anniuersarium ordinationis sue diem inuitabat, et id quidem preter morem, quo soli consacerdotes, quod notandum, hoc est episcopi, non simplices presbyteri inuitari solebant; postrema Paulini ad Anastasium, qua  quod uocatus, ad Natalis ipsius celebritatem non conuenisset, excusabat. Ex omnibus illis epistolis, tres prime breui post Anastasii ordinationem scripte memorantur, adeoque ad annum 399 pertinent. Ad eiusdem quoque anni exitum referende uidentur due alie, utpote que scripte sint occasione solemnitatis anniuersarie, qua redeuntem ordinationis sue diem Anastasius celebrauit.



II.

2. Anysio uices suas in Illyrico committit.---Scripsit et Anastasius ad Anysium Thessalonicensem episcopum, quo omnia, que in Illyrici partibus gererentur, ei cognoscenda committeret. Cuius rei testis Innocentius epist. 1 idem eidem Anysio munus delegans, hoc ei deferre se ait »quod tanti ac tales  predecessores mei episcopi, id est sancte memorie Damasus, Siricius atque supra memoratus uir  detulerunt.« Et hec quidem notatu digna sunt Innocentii uerba. Inde enim conficitur, uicarii apostolice sedis in Illyrico munus alicui episcopo Thessalonicensi semel collatum, toties innouari debuisse, quoties nouus Romane sedis presul crearetur. He Anastasii littere non longe post initia pontificatus eius uidentur differende.



III.

3. Ioannis Ierosol. ad Anastasium epistola de Rufini nomine.---Anastasio pontifice contigit, ut Rufinus libros Origenis latinitate donaret. Unde plures aduersus interpretem commoti, eum Anastasii auctoritate reprimendum censuerunt. Tunc Ioannes  Ierosolymitanus antistes, seu uariis rumoribus de Rufino dissipatis, seu ipsius Rufini precibus compulsus, beatum papam de hoc presbytero quid censeret, consuluit. In his litteris Ioannes summis laudibus Anastasium extollebat, uti ex superiori epistola 2, eidem antistiti ab Anastasio rescripta colligere est.



Iu.

4. Anastasii ad uenerium Mediol. epistola.--- Ioanni Ierosolymitano rescribens Anastasius, simul ipsi mittere se notat epistolam a se ad uenerium Mediolanensem episcopum scriptam, in qua Origenis libros recensa Rufino Latine conuersos quam exitiosos censeret, diligentiori cura explicabat . Unde suspicari est, etiam a uenerio Anastasium  de iisdem libris fuisse consultum. Forte circa idem tempus Anastasius a Ioanne atque uenerio eadem de causa consultus simul etiam ad utrumque responsa dedit, et quod uni respondebat, epistole alteri rescripte subnectendum curauit.



u.

5. Theophili Alexandrini ad Anastasium littere.--- Hieronymus epist. 71, ad Theophilum, ex Dei dispensatione putare se ait factum, ut eo tempore, quo ipse Hieronymus epistolas aduersus Origenem in Occidentem miserat, contra eumdem quoque Theophilus ad Anastasium papam scriberet, ac suam ipsius sententiam nesciens confirmaret. Quid uero hec Theophili epistola apud Anastasium effecisset, cum  nondum exploratum haberet idem Doctor, ad eam respiciens epist. 78, ad Pammachium et Marcellam, scripsit: »Orate igitur Dominum, ut . . . . predicationem quoque cathedre Marci Euangeliste cathedra Petri apostoli sua predicatione confirmet,« hoc est, ut in Origene condemnando Anastasius cum Theophilo consentiat. His tamen subiicit: »Quamquam celebri sermone uulgatum sit, beatum quoque papam Anastasium eodem feruore, quia eodem spiritu est, latitantes in foueis hereticos persecutum, eiusque littere doceant damnatum in Occidente, quod in Oriente damnatum est.« Quibus uerbis non obscure indicat Hieronymus, Anastasii siue ad uenerium Mediolanensem, siue ad Ioannem Ierosolymitanum aduersus Origenem litteras iam tum quidem fuisse  scriptas, sed earum notitiam necdum ad se nisi ex rumore peruenisse. Unde liquet hanc Theophili epistolam predictis ad uenerium aut Ioannem litteris recentiorem non esse.



uI.

6. Afrorum ad Anastasium littere ac legatio.--- Anno 401, Iunii 18 die, Afri Carthagine congregati, unum ex episcoporum numero eligendum decreuerunt, »qui tam uenerabili sancto fratri Anastasio sedis apostolice episcopo, quam etiam sancto fratri uenerio sacerdoti Mediolanensis ecclesie« necessitatem et inopiam clericorum, qua ecclesie Africane laborabant, intimaret, peteretque ut paruulos, qui apud hereticos fuerant baptizati, promouere in clerum sibi liceret. Quod ideo sibi ab illis petendum  duxere »quia, inquiunt, ex his sedibus,« a Siricio nimirum et Ambrosio, »hoc fuerat prohibilum.«



uII.

7. Anastasii littere ad Afros.---Aliquanto post Afri ab Anastasio litteras acceperunt, quibus suam erga eos beneuolentiam et paternam pro eorum ecclesia sollicitudinem ostendebat. Quapropter eodem anno 401, Septembris 13 die, rursum Carthaginem conuenientes, litteras illas sibi recitari, et quo pacto illas receperint, synodalibus gestis in hunc modum mandari curarunt: »Recitatis epistolis beatissimi fratris et consacerdotis nostri Anastasii Ecclesie Romane episcopi, quibus nos paterne et fraterne caritatis sollicitudine ac sinceritate adhortatus est, ut de hereticorum et schismaticorum Donatistarum  insidiis et improbitatibus, quibus Africanam Ecclesiam catholicam grauiter uexant, nullo modo dissimulemus: gratias agimus Domino, quod illi optimo ac sancto antistiti suo tam piam curam pro membris Christi quamuis in diuersitate terrarum, sed in una compage corporis constitutis, inspirare dignatus est.« Istud uero cum grati animi significatione recolentes, an concesserit Anastasius, quod ab ipso de pueris in Donati parte baptizatis querendum decreuerant, silent. At quod petebant, ipsis a pio papa permissum esse, colligere est ex epistola de qua nunc nobis est agendum.



uIII.

8. Alie Afrorum ad Anastasium littere.---Nisi obtinuissent  Afri quod in puerorum predictorum gratiam petierant, nullus uidebatur locus nouis eorum ad eumdem papam litteris, atque huic alteri constitutioni, qua eodem in concilio sanxerunt: »Placuit ut littere mittantur ad fratres et cepiscopos nostros, et maxime ad sedem apostolicam, in qua presidet memoratus uenerabilis frater et collega noster ANASTASIUS, quo nouerit habere Africam magnam necessitatem, propter Ecclesie pacem et utilitatem, ut et ipsis Donatistis, quicumque clerici correcto consilio ad catholicam unitatem transire uoluerint, secundum uniuscuiusque episcopi catholici uoluntatem atque consilium, qui in eodem loco gubernat Ecclesiam, si hoc paci Christiane prodesse uisum fuerit, in suis honoribus suscipiantur : non ut concilium, quod in transmarinis partibus de hac re factum est, dissoluatur; sed ut illud maneat circa eos, qui sic transire ad Catholicam uolunt, ut nulla per eos unitatis compensatio procuretur. Per quos autem uel omni modo perfici, uel adiuuari manifestis fraternarum animarum lucris catholica unitas in locis, in quibus degunt, uisa fuerit, non eis obsit quod contra honores eorum, quamuis salus nulli interclusa sit, in transmarino concilio statutum est: id est ut ordinati in parte Donati, si ad Catholicam correcti transire uoluerint, non suscipiantur in honoribus suis secundum transmarinum concilium,  sed exceptis iis, per quos catholice unitati consulitur .« Si enim de legis seueritate nichil remittere uoluisset Anastasius circa pueros, quanto minus id ab eo sperandum erat circa clericorum honores seruandos?

9. Hunc autem canonem totum exscribendum duximus: quia in eo, utpote in quo aperte quid Anastasio scribendum erat prescribitur, ipsius epistole ad hunc papam scripte, que interiit, summam ac supplementum nos habere gaudemus. Istud porro concilium cuius de Donatistarum clericis decretum ita uenerantur Afri, ut sibi tamen illud unitatis Ecclesie gratia temperandum existiment, non aliud uidetur nisi Capuanum, cuius item aliud  circa »reordinationes, rebaptizationes, uel translationes  episcoporum« statutum laudant. His autem Afrorum litteris num rescripserit Anastasius, latet. uerum quod illi sine apostolice sedis consensu sumere sibi non ausi sunt, paulo post in Africa usu receptum esse constat. Anno quippe 417, Augustinus  Donatistis ut rem usitatam obiicientibus: »Quomodo post istam penitentiam apud uos clerici uel etiam episcopi permanemus?« respondet, »Hoc non fieret, quoniam reuera, quod fatendum est, fieri non deberet, nisi pacis ipsius compensatione sanaretur.« Neque mirum est id ab apostolica sede tunc fuisse concessum, quod ab initio schismatis in Africa, etiam ex Melchiadis sententia, obseruatum fuerat. Nempe iste prudentissimus  papa, ut supra pag. 328, n. 5, uidimus, schismatis radicitus exstirpandi gratia constituerat, ut in locis, in quibus duo erant episcopi, unus schismaticus, alter catholicus, ille confirmaretur qui fuisset ordinatus prior, et alteri plebs alia regenda prouideretur. Sed ubi aberat unitatis compensatio, lex pristina de non seruandis honoribus, ut in Innocentio aliisque pontificibus uisuri sumus, integra illibataque permansit.



IX.

10. Anastasii epistole contra Rufinum in Orientem misse.---Hieronymus eo ipso anno, quo Apologie sue librum III adornabat, nouas ab Anastasio aduersus Rufinum epistolas in Orientem missas esse non semel memorat. Nunc enim aduersus Rufinum, qui  epistole anno preterito ad Ioannem Ieros. scripte suppositionem suspicari affectabat, ait: Illius ueritatem »huius quoque anni contra te epistole probant.« Et aliquanto ante: »Esto, preteriti anni ego epistolam finxerim. Recentia ad Orientem scripta quis misit? in quibus papa ANASTASIUS tantis te ornat floribus, ut cum ea legeris, magis te uelle defendere incipias, quam me accusare.« Modo e floribus illis quosdam decerpens et ob oculos ponens, ita Rufinum alloquitur: »Presens apud eum  expostula, cur tibi et absenti et innocenti fecerit contumeliam, ut epistolas contra te ad Orientem mitteret, et cauterium tibi hereseos, dum nescis, inureret, diceretque libros Origenis a te translatos, ut fidei ueritatem, quam ab Apostolo didicerant, per te  perderent; et, quod tibi maiorem faceret inuidiam, ausus sit criminari, hos ipsos prefationis tue testimonio fuisse roboratos. Non est leue quod tibi impingit tante urbis pontifex, uel ab alio obiectum temere suscepit.« Si tamen expendamus qua ratione in eodem opere Hieronymus ea que Anastasius ad Ioannem de Rufino scripserat referens, non tam quod ille papa dicit, quam quod ex dictis illius consequi arbitratur, proferat; etiam nunc eodem modo se gerere non immerito existimetur. Quocirca ualde uerisimile est, hec ipsa, que Hieronymus notat, minus dure ab Anastasio fuisse enuntiata. Forte autem hec Anastasii scripta tunc in Orientem missa sunt, postquam is pontifex, et cum eo uniuersa Occidentalium synodus  »accepit  ac probauit Alexandrinorum Ecclesie sententiam in impium  latam,« ut loquitur Theophilus in Sermone quem Iustinianus imperator laudat.



X.

11. Iudicium apostolice sedi subreptum.---Ab aliquo Innocentii decessore aduersus Photinum Illyrici episcopum prolata est sententia, qua, Innocentio teste , »grauius aliquid constitutum« fuit. Subinde Macedones episcopi, college sui causam suscipientes, iudicium illud »per falsum rumorem apostolice sedi subreptum et elicitum per insidias« demonstrarunt. Quod cum audiisset Innocentius, primum quidem sibi anxium ac difficillimum esse fassus, »maiorum reuoluere« atque retractare  »sententias,« simul tamen durius aliquid esse existimauit tot tamque bonis presulibus negare consensum. Quamobrem, priore sententia, qua Photinus damnatus fuerat, in melius commutata, eumdem episcopum constituere ipsis permittit. Prius uero iudicium nequaquam in alium pontificem conuenire uidetur, nisi in Anastasium, et quidem sub pontificatus illius exitum; ita ut mors interueniens Macedonibus locum ac tempus negauerit, quo ipsi subreptum esse demonstrarent. Quod cum Innocentius correxit, plane sentire se docuit, neminem esse tam sanctum, etiamsi prima in sede constitutus sit, cui in iudiciis non possit imponi.



XI.

12. Fragmenta tria Anastasio II restituenda.---  Preterea Baronius ad ann. 402 tria fragmenta laudat uelut epistole Anastasii nostri ad Ursinum: sed hec Steph. Baluzius, to. I Coll. nou. concil. pag. 1457, Anastasio II restituit, ad quem ea pertinere suo loco demonstraturi sumus.



XII.

13. Epistole due Anastasio I a Mercatore supposite. ---Neque pape huius nomini pepercit Isidorus Mercator, sed duas ei epistolas supposuit, unam omnibus Germanie et Burgundie episcopis, alteram Neriano inscriptam. Utriusque falsitas a Baronio detecta certisque argumentis comprobata est. Istud suo loco sumus confirmaturi, ubi epistolas illas cum reliqua impostoris huius collectione edemus.



XIII.


14. In uulgato libro pontificali de Anastasio I legitur: »Hic constituit, ut quotiescumque sancta Euangelia recitarentur, sacerdotes non sederent, sed curui starent. Et hoc constituit, nulla ratione transmarinum hominem in clericatus honorem suscipi, nisi quinque episcoporum designaret chirographos; quia et eodem tempore Manichei inuenti sunt in urbe Roma.« Ad cuius libri normam Isidorus Mercator Anastasium epist. I, c. 1, 2 et 3, istud precipientem inducit: »Dum sancta Euangelia in ecclesia recitantur, sacerdotes et ceteri omnes presentes, non sedentes, sed uenerabiliter curui in conspectu sancti Euangelii stantes, dominica uerba intente audiant et fideliter adorent. Similiter et  transmarinos homines, de quibus nos consuluistis, in clericatus honore nolite suscipere, nisi quinque aut eo amplius episcoporum chirographis sint designati . . . . Manicheos uero, quos in urbe Roma inuenimus, etc.«

15. In eo tamen libri pontificalis codice olim Regine Suecorum, quem Bollandi continuatores Iustiniani imperatoris temporibus exaratum censent, quemque to. I. Aprilis Propil. pag. 40, in lucem emiserunt, necnon in exemplari S. Petri Fossatensis, nunc bibliothece Colbertine 1868, quod in Pelagio II desinit, hoc tantum Anastasius decreuisse legitur: »Hic constituit, quotiescumque Euangelia recitantur, sacerdotes non sederent,« nec de clericis  transmarinis aut Manicheis Rome inuentis quidquam habetur. Quocirca suspicio non deest, Isidorum Mercatorem, qui librum pontificalem cum predictis additamentis seu interpolationibus collectioni sue premisit, horum additamentorum esse auctorem. Sed his expunctis, minus iam repugnat Anastasium constituisse, ne sacerdotes, dum Euangelia recitantur, sederent. Eum enim precepisse, ut sacerdotes, quorum plurimi senio erant confecti, toto illo tempore, quo Euangelia legerentur, non solum starent, sed etiam curui starent, a prudentia pontificis nostri abhorrere iure uideatur. An uero ei reipsa congruat, expendendum.

16. Baronio decreti huius occasio fluxisse uidetur ex contentione, que Rome circa illa tempora presbyteros  inter et diacones oborta est, cum nonnulli diaconos presbyteris cequare uel etiam anteferre niterentur. Contentionis huius testes profert auctorem questionum apud Augustinum, qui et Augustino antiquior existimatur, in appendice to. III editarum, necnon Hieronymum epist. olim 85, ad Euagrium, seu potius Euangelum. Tunc, inquit doctus Cardinalis, »presbyteri in eosdem  insurrexere atque ex consuetudinis Romane Ecclesie prescripto ipsis sedentibus, eos stare debere contendebant. Sed eo usque contentio pertinax progressa est, ut etiam cum stantes diaconi coram populo legerent Euangelium, presbyteri tamen minime e sessione consurgerent. Quod, ut enorme factum, Anastasius papa emendandum sancito eiusmodi decreto  putauit.« Ubi controuersiam illam in eo maxime ponere uidetur, quod presbyteris in ecclesia sedentibus, diaconi pariter sedere uellent. At Ecclesie Romane diaconos hoc sibi numquam arrogasse, ipse auctor apud Augustinum editus, quem profert, diserte testatur his uerbis : »Quamquam Romane Ecclesie diaconi modico inuerecundiores uideantur, sedendi tamen dignitatem in ecclesia non presumunt.« Multorum etiam presbyterorum, qui Romanas regebant ecclesias, glorie detrahit Baronius in eo quod illos tunc commisisse ponit. Constans enim, ubique obtinebat lex, ut propter Euangelii reuerentiam lectio eius non nisi astantibus audiretur. Constitutionum apostolis tributarum libro II, c. 57, sancitur: »Cum legetur  Euangelium, presbyteri et diaconi uniuersusque populus cum omni silentio stent.« Et Nicephorus quidem Callisti hoc olim in Alexandrina ecclesia obtinuisse memorans , »ut episcopus cum sacra Euangelia legerentur, non consurgeret,« id »in omnibus aliis locis nouum et insolens esse« simul obseruat. Philostorgius quoque, antiquus scriptor, dum Theophilum Indum laudat, quod peragrans in die regiones, »multa que ibi non rite fiebant emendauit,« statimque addit, »nam et lectiones Euangelii audiebant sedentes, et alia quedam peragebant, quibus diuina lex repugnabat,« satis indicat ubique receptum esse, ut Euangelium ostantibus audiretur. Iam uero quis credat, in Ecclesia  florentissima, et ecclesiasticarum consuetudinum retinentissima, apud primum cleri ordinem antum potuisse contentionis studium, ut obseruantiam  sacris Euangeliis debitam non unus aut alter, sed uulgo presbyteri preter morem receptum negarent?





S. ANASTASII I PAPAE EPISTOLAE ET DECRETA. 





MONITUM IN EPISTOLAM SEQUENTEM.

I. Epistola hec ab Hieronymo memorata, et libro II  adu. Rufin. inserta.---Frequens epistole huius in Hieronymi scriptis fit mentio. Ad illam respicit in epistola 8, ad Demetriadem, ubi scribit: »Dum esses paruula, et sancte ac beate memorie Anastasius episcopus Romanam regeret Ecclesiam, de Orientis partibus hereticorum seua tempestas simplicitatem fidei, que Apostoli uoce laudata est, polluere et labefactare conata est. Sed uir ditissime paupertatis et apostolice sollicitudinis statim noxium percussit caput, et sibilantia hydre ora compescuit.« In epistola 78, ad Pammachium et Marcellam, Theophilo Alexandrino, quod Origenem hereticum declarasset, laudato, de hac epistola ita loquitur: »Quamquam celebri sermone uulgatum sit, beatum quoque papam Anastasium eodem feruore, quia eodem spiritu est, latitantes in suis foueis hereticos persecutum; eiusque littere doceant damnatum in Occidente, quod in Oriente damnatum est. Cui multos impresamur annos, ut hereseos rediuiua plantaria per  illius studium longo tempore arefacta moriantur.« In libro III Apologie de eadem pluries sermonem habet, neque de ea tacet in secundo. Immo huic libro eius exemplum a se subiectum esse testatur, et cur subiectum sit, Rufinum alloquens exponit his uerbis: »Si ideo interpretaris  ut eum hereticum arguas, nichil de Greco mutes, et hoc ipsum prefatione testare, quod prudentissime papa Anastasius in epistola, quam contra te scribit ad episcopum Ioannem, suo sermone complexus est; me liberans qui id feci, et te arguens qui facere noluisti. Ac ne forsitan hoc quoque neges, subieci exemplum eius: ut si non uis audire fratrem monentem, audias episcopum condemnantem.«

II. Epistolarum Hieronymi collectioni unde inserta sit.---Inde quoque coniectare licet, qua occasione euenerit, ut inter Hieronymi epistolas, etiam in ueteribus earum collectionibus, hec Anastasii collocata sit. Nimirum qui has concinnarunt collectiones, quidquid inter Hieronymi opera sunt nacti, quod  epistole formam haberet, illud a ceteris eiusdem scriptis distraxerunt, ut in unum epistolarum corpus referrent. Cum igitur hanc Anastasii epistolam, sicut et superiorem Rufini, libro II Apologie Hieronymi subnexas inuenissent, utramque ad epistolarum classem sibi transferendam duxerunt. Nunc uero ambe in tomum, qui aliena Hieronymi opera continet, reiecte sunt. An satius foret huiusmodi scripta eo loco exhibere, quem Hieronymus eis dederat, meum non est definire.

III. Marii Mercatoris scriptis exemplaribus reperitur prefixa.---E uulgatis Hieronymi operibus hec Anastasii epistola primum in editione Romana pontificiarum epistolarum, tum apud Baronium, ac postmodum in editionibus conciliorum descripta est. In uaticano ac Bellouacensi scriptis exemplaribus Marii Mercatoris operibus una cum altero libello, cui titulus est Fides eiusdem Rufini, prefigitur. Ac licet neutrum opus ad Marium Mercatorem ullo modo  pertinere Ioannes Garnerius agnoscat, utrumque tamen cum huius scriptoris operibus, non quidem in eorum fronte, sed ad calcem edendum, ac notis  illustrandum putauit. Unum pag. 109, alterum pag. 114, eius editio representat. Eam autem fidei expositionem, quam Rufini nomine donatam inuenit, Aquileiensis presbyteri non esse recte obseruauit.

Iu. Hanc Rufinus ab Hieronymo confictam suspicatur. ---Istam Anastasii epistolam ab Hieronymo confictam suspicari se Rufinus non sine animi ancipitis atque incerti nota significauit. Quocirca eum Hieronymus sic alloquitur: »In epistola sancti pape Anastasii lubricus exstitisti; et turbatus in quo figas gradum non reperis. Modo enim dicis a me esse compositam; nunc ab eo  ad te debuisse transmitti cui missa est. Rursum iniustitiam scribentis arguis.« Et post pauca ipse de epistole ueritate certus Rufinum, quod ex Oriente eius exemplum exspectare se diceret, ridet in hunc modum: »uade potius Romam, et presens apud eum  expostula, cur tibi absenti et innocenti fecerit contumeliam: primum, ut non reciperet  expositionem fidei tue  . . deinde ut epistolas contra te ad Orientem mitteret.« Etiamnum tamen Petrus Halloix de uita Origenis pag. 333, eamdem suppositionis suspectam habet. At ueritatem eius Hieronymus litteris aliis ab eodem papa sequenti anno rursus in Orientem missis confirmat, de quibus paulo post ista subiicit: »Esto preteriti anni ego epistolam finxerim: recentia ad Orientem scripta quis misit, in quibus papa Anastasius tantis te ornat floribus, ut cum ea legeris, magis te uelle defendere incipias, quam nos accusare?« Et circa apologie sue finem: »Sin autem eius est , ut huius quoque anni contra te epistole probant, frustra et falso falsam arguere niteris.«

u. Quo anno scripta sit.---Cum his duobus locis stare nequit opinio eorum, qui epistolam, de qua agimus, anno 402 scriptam putant. Nemo enim est, qui Anastasii ultra 27 diem mensis Aprilis anni 402 protrahat uitam. Atqui non eo anno, quo defunctus  est hic papa, sed eo qui illum precessit, Hieronymus epistolam istam scriptam esse testatur. Ex quo sequitur, ut uel ad annum 401 referenda sit, si reipsa Anastasius anno 402 mense Aprili obiit; uel si non male obitus eius 4 die Decembris anni 401 consignatur, ad annum 400 pertineat, atque Hieronymus postremam apologie sue partem aduersus Rufinum non anno 402, sed 401 composuerit.

uI. Origenes ab Anastasio damnatus.---Hac epistola Origenem damnatum esse cum ex pluribus Hieronymi locis, tum ex ipsius epistole uerbis liquet. Eam, uti iam obseruaui, Hieronymus epist. 16, Marcelle laudem tribuit, quod huius damnationis principium fuerit. Hanc ipse tum expetebat Hieronymus, eique postulanti Theophilus Alexandrinus antistes etiam nesciens non mediocri subsidio fuit. Cum enim sanctus ille Doctor in Occidentem litteras aduersus Origenem misisset, atque Anastasius nichil precipitatum uolens, necdum Hieronymi aliorumue  sollicitationibus cederet; »ex dispensatione Dei,« inquit ipse Hieronymus epist. 71, ad Theophilum scribens, »factum puto, ut eo in tempore tu quoque ad Anastasium papam scriberes, et nostram dum ignorares sententiam roborares.« Idem Theophilus in Sermone ad quosdam monachos Origenem, ut a se, ita et ab Anastasio damnatum testatur his uerbis: »Anathematizantes Origenem ceterosque hereticos, exemplo nostro et Anastasii sancte Romane Ecclesie episcopi, qui ex ueteribus certaminibus clarus, nobilissimi populi dux creatus est, quem et uniuersa Occidentis episcoporum sequitur synodus; que accepit ac probauit Alexandrinorum Ecclesie sententiam in impium latam.« Hec autem Theophili uerba Iustinianus imperator in epistola, quam ad Menam aduersus Origenis errores scripsit, laudat .

uII. Anastasius Rufinum lata sententia non condemnauit. ---An uero pariter cum Origene Rufinus ab Anastasio lata sententia condemnatus sit, expendisse  iuuerit. Id quidem pro certo ponunt plerique: iisque fauere uidetur Hieronymus, dum Rufinum non modo accusatum, ac Romam citatum, sed etiam damnatum nonnumquam predicat. In eum quippe maxime conuenit illud  huius Doctoris: »Acciti frequentibus litteris heretici, ut se defenderent, uenire non sunt ausi: tantaque uis conscientie fuit, ut magis absentes damnari, quam presentes coargui maluerint.« At Theophilus loco allato unam memorat sententiam in impium  latam. Et commode intelligitur Hieronymus hereticos eatenus dixisse damnatos, quatenus damnato Origene, condemnati censentur et ii, qui erroribus iisdem implicantur. Neque uero Rufinum ab Anastasio damnatum sonant hec Hieronymi lib. II apol. Rufinum ipsum sic alloquentis: »Cur translaturus heretica, in defensionem eorum premittis quasi Martyris librum, et id Romanis auribus ingeris, quod translatum totus orbis expauit?  aut certe si ideo interpretaris ut eum hereticum arguas, nichil de Greco mutes, et hoc ipsum quod prudentissime papa Anastasius in epistola, quam contra te scribit ad episcopum Ioannem, suo sermone complexus est; me liberans qui id feci, te arguens qui facere noluisti.« Ubi notandum quod ait te arguens, non te condemnans; atque ita arguens, ut adhuc in potestate ipsius esset prestandi quod facere hactenus omisisset, eoque pacto condemnationem euaderet. Nondum igitur ulla aduersus illum dicta erat sententia: sed res etiamnum in suspenso erat. Quocirca ubi uerbis allatis proxime subdit Hieronymus. »Ac ne forsitan hoc quoque neges, subieci exemplum eius« , »ut si non uis audire fratrem monentem, audias episcopum condemnantem,« non absolutam condemnationem seu hereseos conuicto iam dictam sententiam notat, sed hypotheticam, quam nondum quidem subierit, sed haud dubie subiturus sit, si quod illum monet facere spernat. Immo et de posterioribus scriptis, anno  sequente in Orientem missis sermonem habens, »in quibus,« inquit ad Rufinum, »papa Anastasius tantis te ornat floribus, ut cum ea legeris, magis te  uelle defendere incipias quam accusare,« presbyterum illum necdum lata sententia damnatum significat. Ubi enim a supremo iudice lata sententia est, nullus iam superest defensioni locus: sed unum reo restat, ut aut iudicii sustineat penam, aut id emendet propter quod iudicatus est. Sed quid alienis immorer argumentis, cum Anastasius in subiecta epistola a iudicio de Rufino ferendo sese sustinere constanter affectet? quippe cui nondum satis compertum erat, qua ille mente libros Origenis Latine transtulisset. Sane si sententiam aduersus eum dixisset, hec aut ipsi, aut presuli Ecclesie, in cuius territorio degebat, aut publice denuntianda fuerat. Id porro unum aperte significat Anastasius, suo ipsius iudicio Rufinum damnatione dignum censeri, si librorum Origenis, quos latinitate donauit, doctrinam approbarit. De eadem re in notis nonnulla erunt necessario disserenda.



EPISTOLA I. ANASTASII I ROMANAE URBIS EPISCOPI AD IOANNEM EPISCOPUM IEROSOLYMORUM, [a 1Kb] SUPER NOMINE RUFINI. A Ioanne consultus Anastasius, utrum Rufinus ob uersos e Greco in Latinum Origenis libros damnandus esset, respondet, seposita omni suspicione perpendendum esse quo id animo aggressus esset, et eum quidem damnandum, si propria mente et laudans ac probans transtulerit, secus si ipsum accusans auctorem: se uero non uano timore sollicitari, sed operam daturum, ne hinc Ecclesie per orbem corrumpantur.

1. Anastasius se laudantem laudat, ac rogat ut laudare desinat.---Probate quidem affectionis est hoc,  ut laudabiliter de sacerdote sacerdos loquaris. Pro tanto igitur preconio, quod [b 1Kb] in merita mea effusissimum contulisti, ut amori tuo gratias ago, ita splendorem tue sanctitatis, et [c 1Kb] eas quas in Domino habes uirtutes, subinde quodam modo paruitatis nostre fauorabilis sermo prosequitur. [d 1Kb] Tam enim, uir omnium prestantissime, laudum tuarum fulges nitore conspicuus, ut par esse meritis sermo non possit. Porro autem tanto titulorum tuorum rapior incitamento, ut etiam quod impetrare nequeo, audere non desinam. Iam hoc de laudibus tuis est, quod me tantummodo de celestis istius animi serenitate laudasti. Tui etenim episcopatus ordo perspicuus per [e 1Kb] diuersum orbem uelut radians, etiam ad nos splendoris sui detulit claritatem. In me quippe  totum [f 1Kb] ipse amicitie tribuis, examini nichil relinquis. Aut si iure me laudas, tu quoque [g 1Kb] similiter non relaudandus es? Obsecro igitur ob utrumque,  ut me ipsum apud me laudare iam desinas; duplex etenim [a 2Kb] me causa constringit, ne consacerdotis tui sensibus aut dolorem falsa laus ingerat, aut pudorem uera succendat.

2. Rufini causa Dei relinquitur arbitrio.---Sed ut ad causam reuertar: Rufinus, de quo me consulere dignatus es, conscientie sue diuinam habet [b 1Kb] arbitram maiestatem, apud quam se integro deuotionis officio ipse uiderit qualiter debeat approbare.

3. De Origene quid sentiendum.---Origenes autem, cuius in nostram linguam composita deriuauit,  antea et quis fuerit, et in que processerit uerba, nostrum propositum [c 2Kb] nescit: quod uero sit animi mei studium, cum tua paulisper super hoc conferam sanctitate. Hoc igitur mente concepi, [d 4Kb] quod urbis nostre populis de translatis Origenis lectio patefecit, quadam puris mentibus uelut nebula cecitatis iniecta, fidem Apostolorum et maiorum traditione firmatam uelut deuiis anfractibus illum uoluisse dissoluere.

4. Qua mente Rufinus Origenem interpretatus sit queritur.--- [e 10Kb] Discere hoc loco libet, quid agat in Romanam linguam ista translatio. Approbo, si accusat  auctorem, et execrandum factum populis prodit, ut iustis tandem odiis teneatur, quem iam dudum fama constrinxerat. Si uero interpres tantorum malorum [a 1Kb] consensum prestat, et legenda prodit in populos; nichil aliud sui opera laboris exstruxit, nisi ut proprie [b 1Kb] ueluti mentis arbitrio hec, que sola, que prima, que apud catholicos christianos [c 1Kb] uera fide iam exinde ab Apostolis in hoc usque tempus tenentur, [d 1Kb] inopinate titulo assertionis euerteret.

5. Anastasii uigilantia aduersus prauam doctrinam. Origenis lectio imperialibus edictis prohibita.---Absit [e 1Kb] hoc ab Ecclesie Romane catholica disciplina. Numquam profecto eueniet, aliqua ut hec admittam ratione, que iure meritoque damnamus. Quapropter illa toto orbe Christi Dei nostri diffusa prouidentia  probare dignabitur, accipere nos omnino non posse que Ecclesiam maculent, probatos mores euertant,  aures circumstantium uulnerent, iurgia, iras, dissensionesque disponant. Qua re [f 3Kb] moti, qualem epistolam ad fratrem et cepiscopum nostrum [g 1Kb] uenerium diligentiori cura perscriptam paruitas nostra transmiserit, ex subditis poteris comprobare. Unde igitur habeat secum ille qui transtulit, seruetque sibi hanc conscientiam, non superflua laboro formidine, neque inani timore sollicitor. Mihi [h 1Kb] certe cura non deerit Euangelii fidem circa meos custodire populos, partesque [i 1Kb] corporis mei, per spatia diuersa terrarum [i 1Kb] , quantum possum, litteris conuenire, ne qua profane interpretationis origo subrepat, que deuotas mentes immissa sui caligine [k 1Kb] labefactare conetur. Illud quoque, quod euenisse gaudeo, tacere non potui, beatissimorum principum nostrorum manasse  responsa, quibus unusquisque Deo seruiens ab Origenis lectione reuocetur: [l 3Kb] damnatumque sententia  principum, quem lectio reum profana prodiderit. Hactenus sententie mee forma [a 10Kb] processerit.

6. Quod te uero uulgi de Rufino querela sollicitat, ut quosdam [b 2Kb] uagis suspicionibus persequaris: hanc tuam opinionem constringam diuine lectionis exemplo, sicut scriptum est: [c 1Kb] Non sic homo ut Deus; nam Deus uidet in corde, homo uidet in facie . Itaque, frater carissime, omni suspicione seposita, [d 1Kb] Rufinum propria mente perpende si Origenis dicta in latinum transtulit ac probauit: nec dissimilis [e 1Kb] a reo est, qui alienis uitiis prestat assensum. Illud tamen [f 1Kb] tenere te cupio, ita haberi a nostris partibus alienum, ut quid agat, et ubi sit, nescire cupiamus. Ipse denique uiderit ubi possit absolui [g 2Kb] .



EPISTOLA II. [h 1Kb] AD SIMPLICIANUM. Studium Theophili ac uigilantiam laudat, cuius litteris  conuentus, Simpliciano Mediolanensi episcopo denuntiat; a se quoque Origeniane heresi inflictum esse anathema.

Domino Fratri SIMPLICIANO ANASTASIUS.

I. Grandem sollicitudinem atque excubias super gregem suum pastor habere approbatur. Similiter et [i 1Kb] ex alta turre causa ciuitatis diu noctuque cautus speculator obseruat. Magister [i 1Kb] prouidus nauis hora tempestatis et periculi magnam patitur animi iactationem, ne procellis atque asperrimis fluctibus nauis elidatur in saxa. Pari animo uir sanctus et honorabilis Theophilus, frater et cepiscopus noster, circa salutis commoda non desinit uigilare, ne Dei populus per diuersas Ecclesias Origenem legendo,  in magnas incurrat blasphemias.

II. Conuentus litteris memorati, conuenio sanctitatem tuam, ut [k 1Kb] sicuti nos in urbe Roma positi,  quam Princeps Apostolorum statuit et fide sua confirmauit gloriosus Petrus, ne quis contra preceptum legat hec que diximus, damnauimus, et cum magnis precibus postulauimus, ut Euangeliorum instituta, que ex ore suo Dei et Christi docuit censura, [a 1Kb] ab hac recedi omnino non debere, sed illud in memoriam deduci quod Paulus uenerabilis Apostolus predixit atque commonuit: Si quis uobis euangelizauerit preter quod euangelizatum est uobis, anathema sit . Igitur hoc preceptum tenentes, illud quidquid est fidei nostre contrarium, ab Origene  quondam scriptum, indicauimus, a nobis esse alienum atque punitum.

III. Hec sanctitati tue scripsimus per Eusebium presbyterum, qui calorem fidei gestans, et amorem circa Dominum habens [b 9Kb] , quedam capitula blasphemie obtulit, que nos non solum horruimus, et iudicauimus, uerum et si qua alia sunt ab Origene exposita, cum suo auctore pariter a nobis scias esse damnata. Dominus te incolumem custodiat, domine frater merito honorabilis.





APPENDIX. EPISTOLAE DUAE S. ANASTASIO PERPERAM ATTRIBUTAE.





[a 1Kb] EPISTOLA PRIMA. AD OMNES GERMANIAE AC BURGUNDIAE EPISCOPOS. I. Ut sanctum Euangelium uniuersi, non sedentes, sed stantes audiant.---II. Transmarini quomodo ad clerum recipi debeant.---III. De Manicheis in urbe Romana repertis.

ANASTASIUS episcopus cunctis Germanie et [b 1Kb] Burgundie regionis episcopis in Domino salutem.

Exigit dilectio uestra, karissimi, ut ex auctoritate sedis apostolice uestris deberemus respondere consultis. Et quamuis non prolixe, sed succincte hoc agere, propter quasdam alias occupationes festinaremus, denuo tamen, si necesse fuerit, ob has uel alias necessitates, quasi ad caput, mittere caritatiue  non dubitetis, quia uestras preces et nunc et tunc acceptas habemus.

I. Significastis enim quosdam sacerdotes in ecclesia, quando leguntur Euangelia, sedere, et Domini Saluatoris uerba non stantes, sed sedentes audire, et hoc ex maiorum traditione se accepisse narrant:  quod ut nullatenus deinceps fieri sinatis, apostolica auctoritate mandamus. Sed dum SS. Euangelia in ecclesia recitantur, sacerdotes et ceteri omnes presentes, non sedentes, sed uenerabiliter curui, in conspectu sancti Euangelii stantes, Dominica uerba intente audiant, et fideliter adorent.

II. Similiter et transmarinos homines, de quibus nos consuluistis, in clericatus honore nolite suscipere, nisi quinque aut eo amplius episcoporum chirographis sint designati; quia multa per subreptionem solent euenire. Ideo et hec summopere sunt cauenda.

III. Manicheos uero, quos in urbe Roma inuenimus, et sequaces eorum nolite recipere, neque eis communicare, aut ullam cum eis participationem  habere, priusquam ad rectam conuertantur fidem; ne eorum male pullulantia semina, que a nobis in Urbe exstinguuntur, pessimis uobiscum radicibus seminentur uel germinent. Plurimos uero eorum, et sue sequaces impietatis, atque illorum doctores inuestigatio nostra reperit, uigilantia diuulgauit, auctoritas  et censura cercuit. Quos potuimus emendare, correximus: et ut damnarent Manicheum cum predicatione et disciplinis suis, publica in ecclesia professione et manus sue subscriptione compulimus: et ita de uoragine impietatis sue confessos, penitentiam concedendo, leuauimus. Aliquanti uero, qui ita se demerserunt, ut nullum his auxiliantis remedium posset subuenire, subditi legibus, secundum Christianorum principum constituta, ne sanctum gregem sua contagione polluerent, per publicos iudices perpetuo sunt exsilio relegati, et omnia que tam in scriptis, quam in occultis traditionibus suis habent profana uel turpia, ut nosset populus quid fugeret aut uitaret, oculis Christiane plebis certa manifestatione probauimus , adeo ut ipse  qui eorum dicebatur episcopus, a nobis tentus, proderet flagitiosa in suis mysteriis , que teneret, sicut gestorum uos series poterit edocere. Ad instructionem enim uestram etiam ipsa direximus: quibus lectis, omnia que a nobis deprehensa sunt, nosse poteritis. Et quia aliquantos de his, quos, ne absoluerentur, arctior  reatus inuoluerat; cognouimus aufugisse, hanc ad dilectionem uestram epistolam misimus, ut effecta certior sanctitas uestra, sollicitius agere dignetur et cautius, nec ubi Manichee peruersitatis homines plebes uestras facultatem ledendi, et huius sacrilegii possint inuenire doctores. Aliter enim nobis commissos regere non possumus, nisi eos, qui sunt peruersi doctores  et perditi, zelo fidei dominice  persequamur, et a sanis mentibus   seueritate, qua possumus, abscindamus. Unde hortor dilectionem uestram, obtestor et moneo, ut qua debetis et potestis, sollicitudine uigiletis ad inuestigandos eos, necubi occultandi se reperiant facultatem. Hi, fratres, ualde cauendi sunt, ne dominicum gregem peruersitatibus, quibus possunt, contaminare ualeant. Sunt ergo quidam eorum ueste sua oues significantes, interius uero lupi rapaces existunt: Quos  ex fructibus eorum debemus agnoscere . Quando autem ceperint assumere impietatem, illud quod occultabatur in illis, aperitur, et dolus omnis fit omnibus manifestus. Inueniuntur quoque infirme  fidei homines, et qui diuinas lectiones sitiunt, secum eos in perditionem precipitant. Dissipant enim et uituperant patrum disciplinas, et relinquunt sanctas Scripturas ad suam perditionem. Quos, ut predictum est, debemus preuidere, et ab his multum cauere, ne in malitia sua aliqui occupati, concidant de sua firmitate. Saluto itaque uos, fratres, et omnes  que uobiscum bene sentiunt, ecclesias. Nos quoque, ut modo facitis, et alloquamini, peto, crebrius litteris, et frequentius de fide et bona intentione uestra atque sospitate, letificate, ut et gaudium commune habeamus, et Domino pari uoto fideliter seruiamus. Data Nonis Octobris, Arcadio et Bautone uiris clarissimis consulibus.



[a 1Kb] EPISTOLA II. AD NERIANUM. Nerianum religiosum uirum ob parentum amissionem solatur.

Dilectissimo fratri Neriano Anastasius.

Multa mihi in omnibus fidei et bonitatis tue litteris causa gaudii est, quod tantum studium circa  religionis cultum exhibes, et Domini sacerdotes tuis in partibus adiuuare studes. Unde et Deo gratias ago, qui te ad hoc instigat, et ut perseuerabilem in bonis operibus te faciat, exoro. uos tamen et in prosperis et in aduersis Deum laudare magnifice oportet, eius sub potenti humiliari manu: ut in tempore uos tribulationis  confortet et exaltet . Fraternitatis ergo uestre afflictio, quam de amissione parentum uestrorum uos habuisse audiuimus, tantam nobis causam meroris iniecit, ut quia nos de duobus caritas unum fecit, cor nostrum in uestris specialiter uri tribulationibus sentiremus. Sed in hoc dolore multum me consolata est sanctitatis tue ad animum res deducta, quia  et patienter ferre tristitiam  decet, et de morte plebis tue ulterius longam non habere mestitiam. Ne tamen aliqua adhuc tribulatio in uestra mente resideat, hortor quiescere  a dolore: quia indecens est, te illis tedio affectionis addici, quos credendum est ad ueram moriendo uitam peruenire. Habent forsitan illi iustam longi doloris excusationem, qui uitam alteram nesciunt, qui de hoc seculo ad melius esse transitum non confidunt. Nos autem qui nouimus, qui credimus et docemus, contristari nimium de obeuntibus non debemus, ne quod apud alios pietatis tenet speciem, hoc nobis magis in culpa sit. Nam diffidentie quodammodo genus est; contra [b 1Kb] quod quisque predicator queritur, iustitiam amans, dicente Apostolo: Nolumus autem uos ignorare de dormientibus,  ut non contristemini, sicut et ceteri qui spem non habent. Hac itaque, frater carissime, ratione perspecta, studendum nobis est, ne  de mortuis affligamur, sed affectum uiuentibus impendamus, quibus et pietas ad utilitatem, et sit ad fructum dilectio. Depone ergo, carissime, merorem, et assume spiritualem fructum letitie  ad utilitatem sancte Dei Ecclesie, seruorumque eius profectum: et uite huius quecumque sunt spatia eternis diuinisque officiis illustrare contende, ut qui  insignem te prestitit, reddat per secula clariorem. [a 1Kb] Data septimo Idus Iunii, Theodosio Augusto uII et Palladio, uiris clarissimis consulibus.






ANNO DOMINI CCCCI.
FAUSTUS MANICHAEUS. LIBER CONTRA FIDEM CATHOLICAM.






ANNO DOMINI CCCCIII.
SULPICIUS SEuERUS.






PROLEGOMENA.

 I. SEuERUS presbyter, inquit Gennadius  , cognomento  SULPICIUS, Aquitanice prouincie, uir genere et litteratura nobilis, seculo Iu desinente claruisse perhibetur: Paulino scilicet Nolano etate florentior  , quem anno CCCLIII natum edocet Tillemontius  , in litteris liberaliter institutus, et ingenii facultatis laudem adeptus, facundi nominis palmam ceteris in foro preripuit. Uxorem duxit ex consulari familia, magnisque opibus affluit  . Sed seculo demum abdicato, monastice discipline totum se addixit, paupertatis atque humilitatis amore conspicuus  . Quod sane uariis ex Paulini epistolis palam astruit uir cruditus  . Num uero sacerdotio fuerit initiatus, quamuis id asserat Gennadius, non est adeo exploratum, ut nullus hac de re dubitandi locus supersit  . Beato Martino episcopo Turonensi et Paulino  Nolano familiariter usus fuit. Sub uite finem a Pelagianis fuisse deceptum tradit idem Gennadius: eius tamen narrationem uir doctus modo laudatus suspectam reddit  : qui et Massilie anno circiter CCCCX Seuerum e uiuis excessisse ferme quinquagenarium existimat  .

 II. Complura luculento sermone conscripta reliquit  Seuerus, Sallustium in primis assectatus. Eius operum seriem hic uerbis exponere iuuerit u. C. qui eadem paucis exceptis haud ita pridem diligenter admodum expolita atque illustrata in lucem emisit; cuius propterea editionem pre ceteris seligendam typisque nostris exprimendam putauimus. Sic igitur ille  : »Scripsit itaque  Martini uitam, ut in uotis habuerat, quum tamen non nisi post Martini obitum edidisse, idque anno fere CCCC uergente, satis superque demonstrauimus  . Martini uitam proxime preiuerunt partim, partim secute sunt tres epistole de eodem argumento scripte, de quibus alibi fusius«  .

III. »Aliud interim aut eodem anno CCCC aut non multo post opus suscepit, Historie nempe Sacre  breuiarium iam inde a mundi initio ad Stiliconem usque consulem, qui eo nimirum anno consul primum prodiit. Huic operi absoluendo intentus erat biennio post, quum a Paulino petiit ut quasdam chronologie difficultates in ea occurrentes sibi explanaret: quod colligimus ex epistola 28 Paulini anno  CCCCII scripta, qua illi respondet se de ea re Rufinum consuluisse, et si quid is opis attulerit, facturum certiorem. Sed et anno CCCCIII accepta a Paulino historia inuentionis sancte Crucis, quam eius epistola 31 ad eumdem scripta fuse narrat, eam libello suo adiecit, iisdem fere uerbis expressam.«

Iu. »Anno demum CCCCu Seuerus Dialogos suos uulgauit, de quibus in duabus nostris dissertationibus agimus [a 1Kb] . Preterea toto eo temporis spatio quam plurimas Epistolas scripsit, quas Gennadius primo loco his uerbis commemorauit: Scripsit non contemnenda opuscula: nam epistolas ad amorem Dei et contemptum mundi exhortatorias scripsit sorori sue multas, que et note sunt : scripsit et ad Paulinum predictum  duas, et ad alios alias: sed quia in aliquibus familiaris necessitas inserta est, non digeruntur. Dolendum sane est, quod iam tum Gennadii euo minori in pretio essent, nec digererentur, seu disperse non in unum corpus coniungerentur he Seueri epistole, nimirum quod circa seu dulcedines amicitie  essent occupate: sic enim interpretor Gennadii uerba: Sed quia in aliquibus familiaris necessitas inserta est, non digeruntur: nam una huius generis, et quidem perbreuis, que ad Paulinum scripta adhuc superest, satis declarat quam et cetere digne essent que cedro linerentur. Hec omnia porro que diximus, ad annum usque CCCCu pertingunt. Quid postea Seuerus egerit, ubi fuerit, quamdiu uixerit, quidue omnino illo sit factum, incertum est: nam in Paulini epistolis, post eas quas anno sequenti ad eum per uictorem se misisse scribit epistola 43, num. 2, ne uerbum quidem de ipso amplius occurrit.« Hactenus uir eruditus.

u. Quandoquidem uero in noua editione ueronensi  quam secuti sumus, desiderabantur Epistole septem Seueri nomine inscripte ac superiore seculo euulgate, quarum due Baluzio, alie quinque Dacherio accepte referuntur; eas propterea eidem editioni attexendas curauimus. Ex quibus tres priores auctorem Seuerum nostrum agnoscere perhibentur: quatuor autem relique falso ipsi supposite comperiuntur. Quid porro studii et opere in iisdem Epistolis rursus excudendis post Clericum prestiterimus, ex notis subiectis quisque facile perspiciet.





uETERUM TESTIMONIA DE SULPICIO SEuERO.



I. [a 1Kb] S. PAULINUS NOLANUS, epist. 5, alias 1, scripta anno 395, num. 5 et 6, ita ad eum scribit:


Tu, frater dilectissime, ad Dominum miraculo maiore conuersus es, quia etate florentior, laudibus abundantior, oneribus patrimonii leuior, substantia facultatum non egentior, et in ipso adhuc mundi theatro, id est, fori celebritate, diuersans et FACUNDI NOMINIS PALMAM TENENS, repentino impetu discussisti seruile peccati iugum, et lethalia carnis et sanguinis uincla rupisti, neque te diuitie de matrimonio familie consularis aggeste, neque post coniugium peccandi licentia, et celebs iuuentas ab angusto salutis introitu et arduo itinere uirtutis in mollem illam et spatiosam multorum uiam reuocare potuerunt . . . . . Tu ergo uerus factor legis, et Euangelii non surdus  auditor, qui corpus et mundum configens cruci, delicias iuuentutis, et uite presentis mala gaudia pro uenenis et luctibus auersatus es, respuens patrimoniorum onera ceu stercorum, merito socrum sanctam [b 1Kb] omni liberaliorem parente in matrem sortitus eternam, quia celestem Patrem anteuerteras terreno parenti; exemplo apostolorum [c 1Kb] relicto patre in nauicula fluctuante, scilicet in huius uite incerto cum retibus rerum suarum et implicatione patrimonii derelicto, Christum secutus: nec minoris domesticis opibus INGENII FACULTATIS LAUDEM ab hominibus non  accipiens, et inanis glorie sublimiter negligens, piscatorum predicationes Tullianis omnibus et tuis litteris pretulisti, confugisti ad pietatis silentium, ut euaderes iniquitatis tumultum: mutescere uoluisti mortalibus, ut ore puro diuina loquereris, et pollutam canina facundia linguam, Christi laudibus et commemoratione ipsa pii nominis expiares.


IDEM epist. 11, alias 5, scripta anno 397, ad eumdem, num. 4.

Neque sat habes occasionibus cunctis reuisere, nisi et pueros tuos mittas, nec solum de famulis, sed et de filiis sanctis, quorum benedicta in Domino prole letaris, eligis tabellarios, quorum oculis nos uideas, et ore contingas. Speciosi nobis pedes illorum tamquam euangelizantium bona: nuntiant enim nobis  et afferunt ea que ad pacem sunt de te, cum proferunt opera Domini, que aut operaris in uerbo Dei, aut scribis in spiritu uerbi.


Ibid., num. 11.

Te uero uicta lege membrorum et exteriore corrupto puram conspersionem parare [d 1Kb] , et sine fermento azymum Christo confici, eloquia tua tam facunda quam sancta testantur; neque enim tibi donatum fuisset enarrare Martinum, nisi dignum os tuum sacris laudibus mundo corde fecisses. Benedictus igitur tu homo Domino, qui tanti Sacerdotis et manifestissimi  Confessoris historiam tam digno sermone quam iusto affectu percensuisti: beatus et ille pro meritis, qui dignum fide et uita sua meruit historicum, qui et ad diuinam gloriam suis meritis, et ad humanam memoriam tuis litteris consecratur.


Ibid., num. 13, in fine:

Sed in ille peccatorem fugere, non pauperem, Martini beatissimi frequentator argueris; quem certe numquam desiderasses, si cibis corporis esurire limuisses.


IDEM epist. 23, alias 3 et 4, scripta anno 401 ad eumdem, num. 3, de uictore loquens:

uere recognouimus in eo sanctorum formulam beatorum Martini et Clari, quem proximo interuallo illustris magistri sequacem [a 1Kb] te auctore cognouimus.  Horum se unius in regeneratione progeniem, alterius in uia comitem fuisse filius pacis uictor asseruit.


Ibid., num. 4:

uix ut me aquam ministrare manibus suis sineret: ex libro enim tuo istius gratiam seruitutis adamaui, ut minimam saltem guttulam de sacris Martini actibus delibarem.


IDEM. epist. 24, alias 2, scripta et missa cum superiore, num. 1:

Cur audeas nobis, ut decertato agone uictoribus, palmam perfectionis ascribere, quod omnem terrene possessionis sarcinam exposuisse uideamur: te contra adhuc infelicem et in luto fecis inferne adherentem ingemiscas, quod uel unum, ut scripsisti, prediolum non uendidisse uidearis; cum ipsum quoque  eque ut uendita a tuo iure presenti alienaueris, ut maioribus fidei fructibus bis deuotus existeres Deo, diuerso mercimonii opere, sed uno uite lucro intra eiusdem precepti terminos uenditor largitorque fundorum, et ideo sine animi captiuitate possessor; quia et que reseruasti, Ecclesia te seruiente possideat. Adde et que num. 3 et 4.


IDEM. epist. 27, alias 14, scripta itidem anno 401, ad eumdem, num 3:

Ineffabile mihi est, quanta me uoluptate perfuderint, cum referrent et actus et sermones tuos et perfectum cor tuum caritatis diuine scientia, qua humilis et excelsus, pauper et diues, seruus et liber, famulis conseruus, fratribus seruus, pauperibus diues in uisceribus misericordie, diuitibus pauper in  spiritu mansuetudinis, humilis uirtute pietatis, arduus sublimitate uirtutis, et seruus Deo, liber mammone, totum in te spirare Martinum, florere Clarum, maturari Euangelium predicabant.


IDEM epist. 28, alias 9, scripta anno 402, num. 5:

Preterea autem iussisti, nimium opulenter tibi de paupere tuo blandiens, ut que de te annalibus non unius gentis, sed generis humani fugerent, ego uidelicet  quasi peritior edocerem. Sed sibi imputet famem, qui pauperis amici forem pulsat, et promptuarium inane scrutatur. Numquam enim in hec inuestiganda et colligenda mihi contentum studium fuit: nam etiam in tempore ueteri, quo uidebar legere nec legenda, ab historicis scriptoribus peregrinatus sum. Attamen nunc operis tui curam gerens, quo te pro utilitate fidei nostre inspiciendis et conferendis preteritorum temporum rationibus occupatum indicasti, quod de me non habui, de fratris unanimis opulentiori thesauro petiui; et ipsam annotationem, quam commonitorii uice miseras, litteris meis inditam direxi ad Rufinum presbyterum, sancte Melani [b 1Kb] spiritali in uia comitem, uere sanctum et pie doctum, et ob hoc [c 1Kb] intima mihi affectione coniunctum.  Si ille has, que merito te permouent, de annorum siue regnorum non congruente calculo hiantis historie causas non ediderit, qui et scholasticis et salutaribus litteris Grece iuxta et Latine diues est; uereor ne apud alium in his regionibus frustra requiramus. Quod si presumptioni de se mee satisfecerit, prima occasione, si Dominus fauerit, transmittam unanimitati tue, utcumque mihi super hac ratione rescripserit.


IDEM epist. 29, alias 10, scripta eodem quo superior tempore ad eumdem, num 6:

Quo etiam ILLUSTRI ILLI MATERIA ET ELOQUENTIA LIBRO TUO uicem aliquam uidear reddere; si feminam  inferiorem sexu, uirtutibus Martini Christo militantem prosequar, que, etc.


Ibid., num. 14, de eadem Melanio loquens:


Non tuli, frater, ut te ista nesciret. Ut gratiam in te Dei plenius nosceret, tuo te illi magis quam meo sermone patefeci: Martinum enim nostrum illi studiosissime talium historiarum ipse recitaui. Quo genere te et uenerabili episcopo atque doctissimo Nicete, qui ex Dacia Romanis merito admirandus aduenerat, et plurimis Dei sanctis, in ueritate non magis tui predicator quam mei iactans, reuelaui: gloria enim mihi est, diligi [d 1Kb] te et amari, quem famulum ueritatis consona lingue uita testatur.


IDEM epist. 32, alias 12, scripta anno 403 ad eumdem. Inter uersiculos, quos mittit ipsi aliquibus in locis basilice ab eo edificate et depicte parietibus inscribendos, hi habentur, num. 3:


 Diues opum Christo, pauper sibi, pulchra Seuerus
   Culmina sacratis fontibus instituit.


Ibid., num. 5:


Corpore, mente, fide castissimus incola Christi
   Condidit ista Deo tecta Seuerus ouans.
Totus et ipse Dei templum uiget hospite Christo,
   Gaudentemque humili corde gerit Dominum.
 Ecce uelut trino colit unam nomine mentem,
   Sic trinum sancta mente sacrauit opus.



II. PAULINUS S. Ambrosii Mediolanensis episcopi notarius, initio eius uite quam scripsisse autumant anno 412 aut 413 aut saltem 422 [a 1Kb] ad beatum Augustinum episcopum ita scribit:

Hortaris, uenerabilis pater [b 1Kb] Augustine, ut sicut beati uiri Athanasius episcopus et Hieronymus presbyter stylo prosecuti sunt uitas SS. Pauli et Antonii in eremo positorum, sicut etiam Martini uenerabilis episcopi Turonensis ecclesie Seuerus seruus Dei LUCULENTO SERMONE contexuit; sic etiam ego beatissimi Ambrosii episcopi Mediolanensis ecclesie meo prosequar stylo. Sed ego ut meritis tantorum uirorum, qui muri ecclesiarum sunt et eloquentie fontes, ita  etiam sermone me imparem noui.



III. S. HIERONYMUS scribens, circa annum 415, in Ezechielis cap. XXXuI:

Neque enim iuxta Iudaicas fabulas, quas illi appellant, gemmatam et auream de celo exspectamus Ierusalem: nec rursum passuri circumcisionis iniuriam, nec oblaturi taurorum et arietum uictimas, nec sabbati otio dormiemus. Quod et multi nostrorum, et precipue Tertulliani liber qui inscribitur De spe fidelium, et Lactantii Institutionum uolumen septimum pollicetur, et uictorini Petabionensis episcopi crebre expositiones, et nuper Seuerus noster in Dialogo, cui Gallo nomen imposuit: et ut Grecos nominem, et primum extremumque coniungam, Ireneus et Apollinarius.



Iu. URANIUS presbyter in epistola ad Pacatum De Obitu S. Paulini, scripta anno 441 aut paulo post:


Martinus autem uir per omnia apostolicus, cuius [c 1Kb] uita ab omnibus legitur, Galliarum episcopus fuit.



u. PROSPERI AQUITANI Chronicum Pitheanum, quod desinit in annum 404, ad annum Arcadii et Honorii IX:

Seuerus, ex disciplina sancti Martini, eius uitam tribus explicat libris.



uI. PAULINI PETROCORICENSIS, qui uitam beati Martini uersu expressit circa annum 460, lib. u, uers. 193 et seqq.:


Testis adest docto mirabilis ore Seuerus,
Et tota Christum cordis uirtute secutus,
Insignis mundi titulis, sed clarior illa,
Qua mundum tempsit, sancte uirtute fidei;
Nobilitate potens, sed multo extentius idem
Nobilior Christi cultu quam sanguinis ortu.
Hic Sacrum Canonem, distente et scripta coarctans
Historie, geminis conclusit cuncta libellis,
Quecumque a primis percurrerat edita seclis.
Idem Martini titulos uel gesta retexens,
Scrutator cautus ueri, fidusque relator,
Protulit in medium tam clare insignia uite;
 Sic iustam retinens equato examine libram,
Ne dubia astrueret dicens, nec certa taceret.
Hic Sancto persepe pie sociatus adhesit,
Ut solet in speculo cordis perspectio mentis
Cognate [d 1Kb] similis morum sociare figuras:
Quo mage credendum est testem magis esse probatum,
Qui coram comperta docet, cum uisa loquatur.



uII. GENNADIUS in [e 1Kb] Catalogo de uiris illustribus, quem scribebat circa annum 494 [f 1Kb] , sub numero 19:

Seuerus presbyter, cognomento Sulpicius, Aquitanice prouincie, uir genere et litteratura [g 1Kb] nobilis, et paupertatis atque humilitatis amore conspicuus, charus [h 1Kb] etiam sanctorum uirorum Martini Turonensis episcopi, et Paulini Nolensis, scripsit non contemnenda  opuscula: nam epistolas ad amorem Dei et contemptum mundi hortatorias scripsit sorori sue multas, que [i 1Kb] et note sunt. Scripsit ad Paulinum [i 1Kb] predictum duas, et ad alios alias: sed quia in aliquibus etiam familiaris necessitas inserta est, non digeruntur. Composuit et Chronica; scripsit et ad multorum profectum uitam beati Martini monachi et episcopi, signis [k 1Kb] et prodigiis ac uirtutibus illustris uiri: et collationem Postumiani et Galli se mediante et iudice de conuersatione monachorum Orientalium  et ipsius Martini habitam in Dialogi speciem [a 1Kb] duabus in concisionibus comprehendit: in quarum priore refert suo tempore apud Alexandriam [b 1Kb] synodo episcoporum decretum, Origenem [c 1Kb] et cautius a sapientibus pro bonis legendum, et [d 1Kb] a minus capacibus pro malis [e 1Kb] repudiandum. Hic in senectute sua a Pelagianis deceptus, et agnoscens loquacitatis culpam, silentium usque ad mortem tenuit, ut peccatum quod loquendo contraxerat, tacendo [f 1Kb] penitus emendaret.



uIII. GELASIUS in concilio LXX episcoporum, Decreto de Apocryphis Scripturis edito anno 496:

Opuscula Postumiani et Galli apocrypha.



IX. uIGILIUS TAPSENSIS, qui floruit sub finem seculi u non interpres sed auctor disputationis Athanasii contra  Arium, in Proemio:

Sed si illud recolat, quod in Chronica sua beate memorie [g 1Kb] Sulpicius seuerus posuit, dicens: Duo Arii tamquam duo serpentes ex uno ore sibilabant; duos Arios fuisse euidenter reperiet.



X. EUGIPPIUS presbyter, discipulus S. Seuerini Noricorum apostoli, in eius uita, quam scripsit ut ipse testatur in epistola ad Paschasium diaconum, biennio post consulatum Importuni, id est Coss. Felice et Secundino, anno Christi 511:

Seuerus quoque Sulpicius refert ex relatione Postumiani, uirum quemdam magnis uirtutibus signisque mirabilem, ad expellendam de corde suo iactantie uanitatem quam incurrerat, exorasse ut, permissa in se mensibus quinque diaboli potestate, similis his  fieret quos ipse curauerat.



XI. uENANTIUS FORTUNATUS, qui postea fuit Pictauensis episcopus, in uita Martini scripta ante annum 570, lib. II, uers. 467 et seqq.:


Cuius [h 1Kb] prosaicus cecinit prius acta Seuerus
uersibus intonuit Paulinus deinde beatus:
Aequiparare [i 1Kb] ualens illustris uterque relator,
Materia uicti sed et ipsi carmine cedunt.


Et lib. III, uers. 10 et seqq.:


Ante per Adriacos fluctus dare uela uidebar
Cum duce Sulpicio, bene cuius ab ore uenusto
Martini sacros dulcis stylus edidit actus,
Quos ego sub geminis claudo pede curro libellis.


Et paulo infra:


 Dum tamen alta peto, resonet mihi Gallus in aure
Gesta beata uiri, [i 1Kb] qua mitiget unda tumorem,
Et sermone uiam releuet sale fabula dulcis.
 Deferor ecce freto, fugiunt et littora uisum:
Remiget hic Gallus, Martinus uela gubernet.



XII. GREGORIUS TURONENSIS Hist. Franc. lib. I, cap. 7:

Hoc uero [k 1Kb] holocaustum in monte Caluarie, quo Dominus crucifixus est, oblatum fuisse, Seuerus narrat in Chronica.


IDEM lib. II Hist. Franc., in Premio:

Sic et Eusebius, Seuerus Hieronymusque in Chronicis, atque Orosius, et bella regum et uirtutes martyrum pariter texuerunt . . . . uenientes ergo per ante dictorum auctorum historias, ea que in posterum acta sunt, Domino iubente, disseremus.


IDEM Hist. Franc. lib. X, cap. 31:

De cuius  uita tres a Seuero Sulpicio  libros conscriptos legimus.


IDEM lib. I Mirac. S. Martini:

Multi sunt qui uirtutes S. Martini uel stante uersu uel stylo prosaico conscripserunt, de quibus primus ille Seuerus Sulpicius, cui tantus feruor amoris fuit in Sanctum Dei, ut eo adhuc degente in seculo unum librum de mirabilibus uite eius scriberet: exinde post transitum beati uiri duos libros scripsit, quos Dialogos uoluit uocitari; in quibus nonnulla de uirtutibus eremitarum anachoretarumque, referente Postumiano, inseruit: sed in nullo inferiorem nostrum potuit reperire Martinum, quem apostolis sanctisque prioribus exequauit, ita ut etiam diceret, Felicem quidem Greciam, que meruit  audire Apostolum predicantem; sed nec Gallias a Christo derelictas, quibus donauit Dominus habere Martinum.


IDEM in epistola premissa quatuor libris de Miraculis S. Martini episcopi:

Miracula illa que Dominus Deus noster per beatum Martinum antistitem suum in corpore positum operari dignatus est, quotidie ad corroborandam fidem credentium confirmare dignatur. Ille nunc exornans uirtutibus eius tumulum, qui in eo operatus est cum esset in mundo; et ille prebet per cum beneficia Christianis, qui misit tunc presulem gentibus perituris. Nemo ergo de ante actis uirtutibus dubitet, cum presentium signorum cernit munera dispensari, cum uidet claudos erigi, cecos . . . .  Ego uero fidem ingerens libri illius [l 1Kb] qui de eius uita ab anterioribus est scriptus, presentes uirtutes, quantum ad memoriam recolo, memorie in posterum,  Domino iubente, mandabo . . . . Utinam Seuerus, aut Paulinus uiuerent, aut certe Fortunatus adesset, qui ista  describerent!


IDEM lib. I de Mirac. S. Martini cap. 4, in fine:

Sed et si ad Seueri recurramus historiam, ipsa hora cum sibi scripsit [a 1Kb] in libro uite sue fuisse reuelatum.


IDEM lib. II de Mirac. S. Mart. cap. 32:

Cum talia miracula, que scripsimus, quotidie cernamus, quid illi miseri sunt dicturi, qui Seuerum in uita sancti antistitis mentitum esse pronuntiant? Nam audiui quemdam nequam, ut credo, spiritu repletum, proloquentem non potuisse fieri, ut oleum sub Martini benedictione creuisset: sed nec hoc, quod elapsa ampulla, super stratum marmoris corruens,  perstitisset illesa [b 1Kb] .


IDEM ibidem, cap. 49:

uenerat dies festus solemnitatis beati, in qua caterua populorum multa concurrerat . . . . Denique Sacerdotibus qui aduenerant, ad agenda solemnia procedentibus, cum lector, cui legendi erat officium, aduenisset, et arrepto libro uitam sancti cepisset legere Confessoris, etc. [c 1Kb] .



XIII. IONAS monachus Bobiensis, fere equalis S. Columbano abbati, qui obiit anno 615, cuiusque uitam scripsit, que habetur seculo II Benedict. apud P. Mabillon. et nonnichil interpolata apud Surium; in Prefatione illius uite hec habet:

Beatus Athanasius Antonii, Hieronymus Pauli et Hilarionis, uel ceterorum quos cultus bone uite  laudabiles reddebat; Postumianus uero, Seuerus et Gallus Martini egregii pastoris, nostris eorum memoriam dimisere seculis: plerique aliorum, etc.



XIu. In Prologo uite S. Proiecti episcopi et martyris, cuius mortem Sigebertus anno 670 consignat, auctore cetaneo anonymo.

Sed ut ad sacros ueniam anachoretas, atque confessores, beatus Athanasius Alexandrinus episcopus Antonii, sanctus uero et eruditissimus uir Hieronymus Pauli et Hilarionis, uel ceterorum quos cultus bone uite laudabiles reddebat, edidit acta: Postumianus uero, Seuerus et Gallus Martini egregii uitam suis edidere schedulis . . . Ionas etiam nostre memorie tempore uir eloquens uitam beati Columbani et discipulorum eius Athale, Eustasii et Bertulfi  luculentissime edidit.



Xu. Ex Epitome Canonum, quam Adrianus summus Pontifex Carolo magno Rome obtulit anno circiter 774 [d 1Kb] .

Sciendum est autem, hunc Osium inter CCCXuIII  Patres Niceni concilii honorabilem fuisse, atque ab apostolica sede cum uictore et uincentio presbyteris destinatum, [e 1Kb] qui et Hispanus usque ad tempus Constantii principis in corpore legitur permansisse. Hic tamen in extremis suis satis pueriliter desipuit, ut Seuerus Sulpicius in Chronicis suis testatur, asserens quod Constantius imperator numerosissimum Ariminense concilium ab eo contra catholicam fidem congregatum Ariane heresi subscribere compulisset. Unde etiam, etc.



XuI. Ex Collectione historica chronographica ex Idatio, collectore quodam Gallo, Carolo magno compari:

Anno [f 1Kb] undecimo regni Arcadii Martinus episcopus Spiritu sancto plenus et uir apostolicus transiit ad  Dominum carne deposita: cuius uitam et mirabilia que fecit, SEuERUS uIR SUMMUS, discipulus ipsius, qui et Chronica, alia quam hec sunt, ab initio Genesis apertissime scripsit [g 1Kb] .



XuII. Martyrologium RHABANI, ex tom. II part. II Thes. Monum. Eccl. Henrici Canisii, ad annum 804:

Nouembris III idus. Depositio beati Martini Turonensis Archiepiscopi et Confessoris, cuius uita et doctrina per miracula que Dominus per eum fecit, pene omnibus fidelibus claret, nec necesse est aliquid hic inde a nobis commemorari, quia ipsius uitam, uirtutes et signa Sulpicius Seuerus luculento sermone manifeste descripsit; nec non et Gregorius eiusdem urbis episcopus in Miraculorum libris plenissime  disseruit.



XuIII. ADO uiennensis in Chronico, quod perduxit ad annum 874.

Seuerus presbyter [h 1Kb] , cognomento Sulpicius, Aquitanice prouincie, uir genere et litteris nobilis, et paupertatis amore conspicuus, charus etiam sanctorum episcoporum Martini Turonensis et Paulini Nolani, moritur. Hic in senectute sua a Pelagianis deceptus, et agnoscens loquacitatis culpam, silentium usque ad mortem tenuit, ut peccatum quod loquendo contraxerat, tacendo penitus emendaret.



XIX. S. ODO Abbas Cluniacensis, qui obiit anno 842, Serm. 4 de combustione Basilice beati Martini, qui habetur tom. XuII Bibl. PP. pag. 266:

 Quem  sicut de eo perhibetur, usquequaque Deus mirificans, etiam in hoc glorificat, quod [i 1Kb] omnis qui de illo et prosaice et metrice siue etiam rhythmice scripserunt, et sancti et periti  fuisse, et dulci admodum et congruo eloquio noscuntur que [a 1Kb] pertulerunt edidisse [b 1Kb] .



XX. HUGO archidiaconus Turonensis in Dialogo de quodam miraculo quod contigit in translatione S. Martini, quem Dialogum scriptum uult Mabillonius post annum 1012, apud eumdem Mabillonium Analectorum tom. I:

Sed ut ad Martinum recurram, habet et ipse uirtutum suarum egregios interpretes, licet et has ipse occultare maluerit; habet, inquam, Paulinum, uirum apostolicum, Fortunatum, Seuerum et Gallum, qui isti Martinum usque ad extremos mundi cardines, uelut euangelici testes, diffuderunt.



XXI. HERMANUS CONTRACTUS in Chronico iuxta editionem Canisii Antiqu. Lection. tom. III, part. I, quod perduxit ad annum 1054, hec habet ad annum 397:


Sanctus Martinus Turonorum episcopus post multas uirtutes migrauit ad Dominum anno etatis LXXXI, episcopatus uero XXuI, cuius uirtutes et uitam Sulpicius Seuerus egregio edidit stylo.


Ex eodem Chronico iuxta Urstisii ms. a Pistorio edito tom. I Scriptorum rerum Germanicarum, ad annum 390:

Hoc tempore S. Martinus, Ambrosius episcopi, Hieronymus presbyter, Ioannes Chrysostomus, Augustinus et Seuerus, aliique quamplures doctores claruerunt.


Ibidem ad annum 397:

 Sanctus Martinus episcopus migrauit ad Dominum anno etatis LXXXI, episcopatus uero [c 1Kb] XXII, cuius uitam et uirtutes Sulpicius Seuerus egregie composuit.



XXII. PETRUS DAMIANI, qui floruit circa annum 1070, in sermone de S. Martino:

Nobilis ille confessor, sacerdotum gloria, gemma pontificum, clericorum forma, lumen monachorum, solemnem diem uniuersitati nostre prefixit. Hic est Martinus miraculorum potestate sublimis, qui terrarum orbem lumine sue cognitionis impleuit. Aegyptus, religionis mater et eremitarum fecundissima nutrix, Martinum tantis filiis posuit in exemplum. Creuit in immensum fama nominis eius, et ausa est in ipsam apostolorum irrumpere dignitatem, quorum  manus tractauerunt de uerbo uite, qui filium hominis inter filios hominum felici uocis officio diuulgarunt. In omnem terram peruagata est memoria tanti pontificis, et ubicumque resonat fides Christiana, sonat uita Martini. Et post pauca: Actus eius et uitam SEuERUS INSIGNIS ORATOR ita suo nobilitauit eloquio, ut et historiam relatione plena ueritate proponeret, et rhetoricis legibus multipliciter insigniret.



XXIII. SIGEBERTUS GEMBLACENSIS monachus in Chronico, quod ad annum usque 1112 perduxit, hec habet ad annum 399:


Florebant in Ecclesia hoc tempore sancti et docti uiri Ioannes Chrysostomus . . . . in Aquitania Seuerus, qui uitam S. Martini et multa alia scripsit; qui in senecta a Pelagianis seductus, silentium usque ad mortem tenuit, tacendo corrigens quod loquendo peccauit.



XXIu. S. ULDARICUS in collectione Antiquiorum consuetudinum Cluniacensis Monasterii concinnata anno 1110, hec habet cap. 43, quod est de Festiuitate S. Martini, etc.:

Cuius uita cum sit luculento stylo composita, et de ipsius adeo uirtutibus admiranda, SS. Patres nostri, sicut in Assumptione S. Marie, ita hic quoque  noluerunt, ut in eius  Depositione aliud Euangelium pronuntiaretur, uel alia Homilia, quam ipsa uita legeretur [d 1Kb] .



XXu. HONORIUS AUGUSTODUNENSIS, qui floruit circa annum 1130, lib. II de Scriptoribus Ecclesiasticis cap. 19:

Seuerus presbyter, cognomento Sulpicius, Aquitanice prouincie, uir genere et litteris nobilis, scripsit uitam Martini Turonensis episcopi et Paulini Nolensis [e 1Kb] , et sorori sue epistolas multas hortatorias ad amorem Dei et contemptum mundi; scripsit et ad Paulinum duas, et ad alios alias. Sub Arcadio claruit.



XXuI. S. BERNARDUS Clareuallensis Abbas, qui obiit anno 1153, Sermonem quem habuit in festo S. Martini, Seueri uerba usurpat sepius, et ipsius nomen exprimit, cum dicit:


Audi uero mansuetudinem eius, suo illo Sulpicio sic scribente: [f 1Kb] Tantam aduersus omnes iniurias patientiam assumpserat, ut cum esset summus Sacerdos, impune etiam ab infimis clericis lederetur, nec propter id eos aut loco umquam amouerit, aut a sua, quantum in ipso fuit, caritate repulerit.



XXuII. CHRONOGRAPHUS SAXO a Leibnitzio editus, quique ad annum 1188 annales suos protulit, proindeque illo ipso tempore uixisse credi potest, pag. 84: Annus Domini CCCCuII, Arcadii et Honorii IX, Seuerus uitam S. Martini eleganter scribit.




XXuIII. GUIBERTUS MARTINUS abbas Gemblacensis, qui anno 1208 obiisse dicitur, in elogio seu apologia Seueri, que habetur apud Boll. 29 Ianuar. pag. 968 et seqq.:


Sulpicius Seuerus, primum beati Martini discipulus, post Bituricensis archiepiscopus, iuxta Gennadium in libro quem de uiris scripsit illustribus, immo sicut ex gestis eius patet, que in Maiori-Monasterio positus legi, ex Aquitanie partibus oriundus fuit, et tam disciplinis liberalium artium quam generis nobilitate clarus enituit. Itaque gemina simul et prosapie et sapientie ac scientie prepollens gloria,  quodque inter huiusmodi homines caput est, mediocritatis uirtute conspicuus, cum ad uiriles medie etatis excreuisset annos, ut uir prudens, mundum in maligno positum esse perpendens, et secundum carnem uiuere uel sapere mortem et stultitiam deputans, relicta domo et cognatione, rebusque propriis in usum pauperum expensis, ad beatum Martinum se contulit; a quo officiose et grate susceptus, eius se discipulatui incunctanter subdidit, et cum eo in predicto Maiori-Monasterio, donec carne exueretur, uir sanctus familiarissime conuersatus est. Recepto denique inter celi secreta beatissimo Martino, Sulpicius iste Seuerus, qui eius discipulatui totus semper inheserat, cellam Patris per quinquennium, hereditate uidelicet, preclare pius heres et habitator obtinuit.  Quem, scilicet Sulpicium, quamuis admodum renitentem, Bituricensis clerus inde extrahens, sanctitate et scientia uiri, pariterque amore ductus beati Martini magistri eius, archiepiscopum sibi sublimauit. Quod a Pelagianis seductus in aliquo a regula orthodoxe fidei exorbitauerit, nusquam omnino nisi in solo legi Gennadio, qui nescio utrum hoc alicubi et ipse legerit, an ex sola fama, que facta et infecta loquitur, didicerit, illud tamen fideliter credo, hunc eius errorem apud pium iudicem Christum, qui penitentibus clementer ignoscit, ipsius merita non minorasse, sicut in Ecclesia uidemus gloriam sanctitatis eius non obscurasse; cum auctor idem qui refert deceptum, testetur et correctum, dicens, illum penitentiam sibi ipsi imposuisse, ut scilicet  silentium usque ad mortem teneret, quatenus tacendo penitus emendaret quod incaute loquendo deliquisset. Et hoc eo magis sit mitum necesse est, quod cum esset clarus genere, sublimis dignitate, episcopus officio, ac per hoc pluribus se debens, publicum desereret, secretum peteret, atque carcerali latebra se predamnans, simulque uigiliis, fame et frigoribus carnem macerans, in spiritu humilitatis et animo contrito Deo satisfaceret. Proinde quis, nisi de Christi pietate diffidens, non dico de eius salute, sed de maxima eius sanctitate dubitare iam audeat? Fidelis sermo, et omni acceptione dignus. Et quidni illa taciturnitate solitaria ad diligendum Deum intra se concalesceret cor eius? quidni in meditatione eius exardesceret ignis compunctionis ? Quo scilicet igne in camino diuine probationis examinatus, et fonte lacrymarum, quibus per singulas noctes, id est recordationes eiusdem offensionis, stratum conscientie rigabat, cum hyssopo purgatoria humiliationis aspersus, profecto mundatus est a delicto maximo, et super niuem dealbatus. Itaque quodammodo transiens per ignem et aquam, optimo tempore eductus est in refrigerium. Proinde lignum istud fructiferum, etsi aliquando subripiente uento fallacie ad Aquilonem transiit, non ibi cecidit nec ibi remansit; sed rursus flante Deo regyratum ad Austrum, ibi in fine cecidit, ibique sine fine permanebit. Si autem assertioni mei sollis super his non creditur,  credatur toti sancte Maioris-Monasterii multitudini, que sacre depositionis eius solemnia festiuo quotannis concelebrat officio: cuius celebritati ipse quoque apud eos degens et semel et iterum interfui, et hanc cum ceteris fratribus cum nonnulla deuotione Iu kalend. Februarii, ut agitur, percolui. Habeatur ergo, ut dignum est pro auctoritate, tante fides ecclesie, et contrabat et oppilet os suum iniquitas, que confessionem et pulchritudinem, quam dedit Dominus sancto suo et excelso in uerbo glorie, procaciter illi nititur abrogare. Gratias tibi ago, doctrix uiarum Dei omnipotens sapientia, que in eo uicisti malitiam, delapsumque in foueam et in uinculis peccati positum non dereliquisti; sed in fraude circumuenientium illi assistens, a peccatoribus gratie  tue aduersariis liberasti eum, tantaque sublimasti gloria, ut inter filios eiusdem gratie computetur, et inter sanctos sors illius sit. Ceterum ne quis de ignorantia fallatur, et me quoque deceptum sanctitatem alterius alteri arrogasse causetur; nouerit hunc alium, et alium illum esse Sulpicium, cuius festiuitas XuI kalend. prescripti mensis Februarii in nonnullis ecclesiis celebratur: ambos tamen unius eiusdemque ciuitatis Bituricensis fuisse archiepiscopos; et hunc quidem ob distinctionem alterius Sulpicium Seuerum, illum uero Sulpicium Pium appellari. Inueniet autem et diligens annorum supputator hunc illo multum superiorem tempore, cum iste beati Martini, qui tertius Turonice presedit ecclesie, ille diebus S. Gregorii, qui nonus decimus eamdem  rexit ecclesiam, exstiterit. Sulpicius igitur noster iste insignis et elegans, studiorum et operum beatissimi Martini conscriptor, non reprehensionis elogio, sed summo laudis dignus preconio censeatur, qui splendidissimam gemmam aureo luculenti sermonis circumdans eloquio, tam preclarum tamque politum in medio Ecclesie speculare portabat, ut omnes boni emulatores, qui sui sollicite curam gerentes in ueritate saluari cupiunt, in illo quid uitandum, quid appetendum, et unde placendum sit Deo, limpidissime perspiciant.



XXIX. Ex Chronico Turonensi, quod in annum 1222 desinit, apud Martene tom. u ueterum Scriptorum, etc. pag. 925:

S. Florentius abbas claret . . . . claret et S. Maurilius  Andegauensis episcopus . . . . Sulpicius maximus et Gallus, et Postumianus, et Clarus, et Brictius, beati Martini Turonensis discipuli.



XXX. Anonymus in Prologo S. Paulini, ex codice Cluniacensi apud P. Le Brunium in Testimoniis:

Paulinus sanctus Nolane ciuitatis episcopus, genere Aquitanus, dignitate uero generis urbis Rome senator clarissimus, exemplo maxime et predicatione beati Martini Turonensis episcopi, et Delphini Burdegalensis, una cum Seuero Sulpicio eque nobili et litterato uiro, ex laica et coniugali uita ad perfectionis Christiane pauperiem ditissimam animatus, omnem pompam et luxum seculi calcans, quecumque  in hoc seculo possidebat, iuxta Domini preceptum uendidit et pauperibus erogauit.



XXXI. Historia Septem Dormientium apud GREGORIUM TURONENSEM col. 1726 nouissime editionis:

Nec minus propter ostendendam et caritatis eius   abundantiam, qua semper totus affluxit, et originis nobilitatem a Seuero primo uite ipsius scriptore pretermissam, quam propter, etc., stylum mouerimus.





SULPICII SEuERI CHRONICORUM, QUAE uULGO INSCRIBUNTUR HISTORIA SACRA, LIBRI DUO. 



PROLOGUS.

 I. Res a mundi exordio Sacris Litteris editas breuiter constringere, et cum distinctione temporum usque ad nostram memoriam carptim dicere aggressus sum; multis id a me studiose efflagitantibus, qui Diuina, compendiosa lectione, cognoscere properabant. Quorum ego uoluntatem secutus, non peperci labori meo, quin ea que permultis uoluminibus prescripta continebantur, duobus libellis concluderem; ita breuitati studens, ut pene nichil gestis subduxerim. uisum autem mihi est non absurdum, cum usque ad Christi crucem, Apostolorumque actus per Sacram Historiam cucurrissem, etiam post gesta connectere; excidium Hierosolyme, uexationesque populi Christiani, et mox pacis tempora, ac rursum  ecclesiarum intestinis periculis turbata omnia locuturus. Ceterum illud non pigebit fateri, me, sicubi ratio exegit, ad distinguenda tempora continuandamque seriem usum esse historicis ethnicis, atque ex his, que ad supplementum cognitionis deerant, usurpasse; ut et imperitos docerem et litteratos conuincerem. uerumtamen ea que de sacris uoluminibus breuiata digessimus, non ita legentibus auctor accesserim, ut pretermissis illis unde hec deriuata sunt, appetantur; nisi, cum illa quis familiariter nouerit, hic recognoscat que ibi legerit. Etenim uniuersa diuinarum rerum mysteria non nisi ex ipsis fontibus hauriri queunt. Nunc initium narrandi faciam.



LIBER PRIMUS.


 II. Mundus a Domino constitutus est abhinc annos iam pene sex millia, sicut processu uoluminis istius digeremus: quamquam inter se parum consentiant qui rationem temporum inuestigatam ediderunt. Quod cum uel Dei nutu, uel uitio uetustatis eueniat, calumnia carere debebit. Mundo autem condito, homo factus est. uiro Adam, mulieri Eua nomen fuit. Sed constituti in Paradiso, cum interdictam sibi arborem degustassent, in nostram uelut exsules terram eiecti sunt. Deinde ex his Cain atque Abel nascuntur. Sed Cain impius fratrem interemit. Filium Enoch habuit, a quo primum ciuitas condita est, auctoris nomine uocitata. Ex hoc Irad, atque ex eo Mauiel nascitur. Hic Mathusalem filium habuit; isque Lamech genuit, a quo iuuenis quidam occisus  traditur, nec tamen nomen refertur occisi: quod quidem futuro mysterio fuisse premissum a prudentibus estimatur. Igitur Adam, post necem filii minoris, Seth filium procreauit, cum iam tricesimum et ducentesimum annum etatis implesset. uixit autem annos IC CCCCXXX. Seth uero Enos, Enos Cainan, Cainan Malaleel, Malaleel Iared, Iared Enoch genuit, qui ob iustitiam translatus a Deo traditur. Huius filius Mathusala dictus est, qui Lamech genuit, ex quo Ne natus, iustitia egregius, et pre ceteris mortalibus Domino charus acceptusque. Qua tempestate, cum iam humanum genus abundaret, angeli, quibus celum sedes erat, speciosarum forma uirginum capti, illicitas cupiditales appetierunt; ac nature sue originisque degeneres, relictis superioribus,  quorum incole erant, matrimoniis se mortalibus miscuerunt. Hi paulatim mores noxios conserentes, humanam corrupere progeniem: ex quorum coitu Gigantes editi esse dicuntur, cum diuerse inter se nature permixtio monstra gigneret.

III. Quibus rebus offensus Deus, maximeque malitia hominum, que ultra modum processerat, delere penitus humanum genus decreuerat. Sed Ne, uirum iustum, uita innocens destinate exemit sententie. Idem admonitus a Domino diluuium terris imminere, arcam immense magnitudinis ex lignis contexuit; ac bitumine illitam impenetrabilem aquis reddidit: qua ille cum uxore ac filiis tribus et totidem nuribus est clausus. uolucrum etiam paria, itidemque diuersi generis bestiarum, eodem claustro  recepta; reliqua omnia diluuio absumpta. Igitur Ne, cum iam imbrem destitisse, ac quieto in salo arcam circumferri intelligeret; ratus id quod erat, aquas decedere, coruum primum explorande rei gratia, eoque non reuertente  emisit columbam, que cum consistendi locum non reperisset, reuersa est. Rursum remissa, folium oliue retulit: manifestum indicium, nudari cacumina arborum. Tertio demum emissa, non rediit: unde animaduersum, aquas destitisse. Ita Ne arcam egressus est. Id gestum a mundi exordio, post annos, ut ego comperio, II CC duos et quadraginta.

Iu. Ac primum Ne aram Domino statuit, hostiasque ex uolucribus immolauit. Mox a Domino cum  filiis benedicitur, preceptumque accepit, ne sanguine uesceretur, aut sanguinem hominis effunderet: quia mundi primordia, mandati istius liber, Cain maculauerat. Igitur uacuo tum seculo, ex filiis Ne Sem fuit. Tres enim habuit, Sem, Cham, Iapheth. Sed Cham, quod sopitum uino patrem riserat, maledictum a patre meruit. Huius filius, Chus nomine, Nebrod gigantem genuit, a quo Babylon ciuitas constructa traditur. Pleraque etiam oppida ea tempestate condita memorantur, que nominatim persequi animus non fuit. Sed cum multiplicaretur humanum genus, diuersaque loca atque insulas mortales haberent, una tantum omnes lingua utebantur; donec se in unum, dispergenda per totum orbem, multitudo contraxit. His, more humani ingenii, consilium fuit,  insigni aliquo opere famam querere, priusquam a se inuicem diducerentur. Ita turrim facere aggressi, que celo accederet; nutu Dei, ut officia operantium prepedirentur, ab assueto sermonis genere multa diuerso neque ulli inuicem intellecto linguarum ritu loquebantur: quo promptius dispersi sunt, cum alter alterum uelut alienigenam facile relinquebat. Sed filiis Ne ita diuisus orbis fuit, ut Sem intra Orientem, Iapheth Occidentem, Cham mediis contineretur. Ita usque Abram ducta successio, nichil sane insigne aut memorabile in se habuit.

u. Abram autem patre Thara natus est, post diluuium anno millesimo et septuagesimo. Abram uxor Sara dicta est: primaque eis in regione Chaldeorum  habitatio fuit. Inde apud Charras una cum patre diuersatus est. Qua tempestate admonitus a Domino, domum, patriam ac patrem relinquens, assumpto Lot fratris filio, in terram Chananeorum profectus, in loco cui Sichem nomen est, consedit. Mox annone inopia Aegyptum concessit, ac rursum reuersus. Lot pre multitudine familie a patruo digressus, ut laxioribus uacue tum regionis spatiis uterentur, in Sodomis consedit. Id oppidum infame incolis, uiris in uiros irruentibus, atque ob id inuisum Domino fuisse traditur. Ea tempestate reges uicinarum gentium in armis erant, cum antea nullum inter mortales certamen fuisset. Sed aduersum hos qui bello uicina tentabant, reges Sodomorum, Gomorrheorum uicinarumque regionum in prelium erumpunt;  primoque impetu fusi, uictoriam concessere. Tum a uictoribus Sodoma direpta, prede hostibus fuit; ductusque Lot in captiuitatem. Quod cum Abram comperisset, propere armatis seruis suis, numero trecentis decem et octo, reges uictoria feroces, exutos preda armisque in fugam compulit. Tum a Melchisedech sacerdote benedictus est, eidemque decimas prede dedit: reliqua his quibus erepta erant, reddidit.

uI. Per idem tempus Abre Dominus locutus est, multiplicandumque semen eius, sicut arenas maris stellasque celi, spopondit; peregrinumque eius semen predictum futurum, ac posteros in hostili solo per quadringentos annos laturos seruitium, postea libertati restituendos. Tunc ei atque uxori eius adiectione  unius littere nomen immutatum: ita nunc ex Abram Abraam, ex Sara Sarra dicitur. Cuius quidem rei non inane mysterium non est huius operis exponere. Eodem tempore Abrae lex circumcisionis imposita est. Erat ei autem ex ancilla filius Ismel. Et cum ipse esset annorum centum, uxor autem eius nonaginta, futurum eis filium Isaac Dominus pollicetur, qui cum duobus angelis ad eum uenerat. Inde Sodomam missi angeli, Lot in porta sedentem repererunt. Quos cum ille, homines existimans, hospitio receptos cenatosque domi haberet; iuuentus improba ex oppido nouos hospites ad stuprum flagitabant. Lot pro hospitibus filias offerens, non acquiescentibus quibus illicita potius desiderio erant, ipse ad stuprum trahebatur. Quem angeli  propere ab iniuria uindicantes, luminibus impudicorum cecitatem offuderunt. Tum Lot ab hospitibus edoctus perdendum oppidum, propere cum uxore et filiabus est egressus: interdictum tamen eis est, ne retrorsum conspicerent. Sed mulier parum dicto audiens  reflexit oculos, statimque in molem conuersa traditur. At Sodoma diuinis ignibus conflagrauit. Lot autem filie existimantes humanum genus interiisse, concubitum inebriati patris appetiuerunt; unde Moab et Ammon nati sunt.

uII. Per idem tempus fere, cum Abraam esset etiam centum annorum, Isaac filius natus est. Tum ancillam, de qua Abraam filium susceperat, Sarra  expulit; que habitasse in deserto una cum filio, et presidio Domini defensa traditur. Non multum post Dominus Abrae fidem tentans, immolandum sibi a patre filium Isaac poscit. Quem ille non cunctatus offerre, cum are puerum superposuisset, gladiumque educeret, uox missa de celo est, puero ut parceret. uictime aries presto fuit: consummatoque sacrificio, Abrae Dominus locutus est, promittens ea que iam spoponderat. At Sarra, cum septimum et uicesimum supra centesimum annum ageret, decessit. Corpus cura uiri sepultum in Hebron Chananeorum oppido: etenim illic Abraam commorabatur. Tum Abraam Isaac filium iuuenilis etatis uidens  seruo suo imperauit, uxorem ei quereret;  ex ea tamen tribu atque terra, de qua ipse oriundus uidebatur: modo ut inuentam puellam in regionem Chananeorum deduceret, nec putaret eum causa coniugis in solum patrium rediturum. Atque ut ea strenue mandata exsequeretur, contacto domini femine sacramentum dedit. Ita seruus profectus in Mesopotamiam, ad oppidum Nachor Abrae fratris deuenit; successitque in domum Bathuelis Syri, Nachore patre geniti. Huius filiam Rebeccam speciosam uirginem conspicatus, poposcit, atque ad dominum adduxit. Post id Abraam accepit uxorem Ceturam nomine, que in Paralipomenis concubina dicitur; suscepitque ex ea filios. Sed Isaac Sarra edito substantiam tradidit: his autem quos ex concubinis susceperat, dona distribuit: atque ita ab  Isaac separati sunt. Abraam diem functus est, impletis annis centum et quinque et septuaginta. Corpus sepulcro Sarre uxoris appositum.

uIII. At Rebecca diu sterilis, assiduis mariti ad Dominum precibus, a die matrimonii uicesimo fere anno geminos edidit, qui in matris aluo exsultasse sepius traduntur: dictumque responso Domini est, duos in his populos prenuntiari, et maiorem minoris subdendum esse principio. Sed prius editus asper setis, Esau uocatus; minori Iacob nomen fuit. Ea tempestate grauis annone inopia terras incesserat: qua necessitate Isaac in Geraris ad regem Abimelec cessit, admonitus a Domino ne in Aegyptum descenderet. Eidemque uniuerse illius terre possessio promittitur, ibique benedicitur; multiplicatusque  pecore atque omni substantia, agente inuidia ab incolis pellitur. Pulsus apud Puteum iuramenti consedit. Igitur annis grauior, luminibus obductis, cum Esau filium benedicere pararet, consilio Rebecce matris Iacob se benedicendum pro fratre obtulit. Ita Iacob adorandus principibus et gentibus, fratri preponitur. Queis rebus Esau accensus, fratri necem moliebatur. Quo metu Iacob, hortante matre, in Mesopotamiam confugit, admonitus a patre, ut ex domo Laban fratris Rebecce uxorem acciperet: tanta illis cura fuit, cum in alienis terris consisterent, genus tamen intra familiam suam ducere. Ita Iacob profectus in Mesopotamiam, per soporem Dominum uidisse traditur:  atque ob id locum somnii sacratum habens, lapidem ex eo sumpsit; uouitque, si rebus prosperis reuertisset, titulum sibi domus Domini futurum; decimasque omnium que acquisita sibi forent, Domino daturum. Inde se ad Laban fratrem matris contulit, quem ille sororis filium agnitum, in hospitium benigne recepit.

IX. Erant Laban due filie, Lia et Rachel; sed Lia oculis deformior, Rachel pulchra fuisse traditur: cuius specie Iacob captus, amore uirginis conflagrabat; eamque sibi in matrimonio a patre postulans, septem annorum seruitio se mancipauit. Sed impleto tempore Lia ei supponitur; ac rursum septennii seruitio subditur, atque ei Rachel traditur. Sed hanc diu sterilem, Liam fecundam fuisse accepimus.  Filiorum quos ex Lia Iacob habuit, hec sunt nomina: Ruben, Simeon, Leui, Iudas, Issachar, Zabulon, Dina. Ex ancilla uero Lie Gad et Aser, ex ancilla Rachel Dan et Nephthalim nati sunt. At Rachel, desperato iam partu, Ioseph edidit. Tum Iacob redire ad patrem cupiens, cum ei Laban socer partem pecorum mercedem seruitii dedisset, ob que parum sibi eum equum gener Iacob ratus, dolum ab eo suspectans; clam profectus est uicesimo primo fere anno quam aduenerat. Rachel uiro inscio patris idola furto abstulit: qua iniuria Laban generum persecutus, non repertis idolis, pace facta, regressus est; multum obtestatus generum ne uxores filiabus suis superinduceret. Inde digressus Iacob, uidisse angelos et castra Domini traditur. Sed cum  preter regionem Edom, quam Esau frater incolebat, iter destinaret, missis prius legatis et muneribus suspectum sibi fratrem explorauit: tum ille obuiam fratri processit; nec tamen Iacob se ultra fratri credidit. Sed pridie quam inter se fratres conuenirent, Dominus humana specie assumpta, colluctatus cum Iacob refertur: et cum aduersus Dominum preualuisset, tamen non esse mortalem non ignorauit: benedici sibi ab eo flagitabat. Tum ab eo illi immutatum nomen est, ut ex Iacob Isrel diceretur. Sed cum ille uicissima Domino nomen Domini quereret; non esse querendum, quia admirabile esset, responsum est. Ex colluctatione autem latitudo femoris Iacob obtorpuit.

X. Igitur Isrel declinans fratris domum, promouit agmen in Salem Sicimorum oppidum, atque ibi loco  pretio accepto tabernaculum statuit sibi. Huic oppido Emor Chorreus princeps preerat. Huius filius Sichem Dinam filiam Iacob ex Lia genitam stupro subdidit. Quo comperto, Simeon et Leui Dine fratres, omnes in oppido sexus uirilis dolo peremerunt, ac impigre sororis ulti sunt iniuriam. Oppidum a filiis Iacob direptum, predaque omnis est abducta. Id factum egre admodum tulisse Iacob traditur. Mox a Domino monitus, Bethel petiit, ibique altare Domino statuit. Inde in parte turris Gader tabernaculum fixit. Rachel ex partu obiit. Puer Beniamin uocatus est. Isaac decessit annos natus centum et octoginta. At Esau potens diuitiis erat, uxoribus sibi etiam e Chananeorum gente assumptis: cuius  progeniem in hoc tam preciso opere inserendam non putaui. Si quis studiosior erit, ad origines reuertatur. Post excessum patris, Iacob in solo eo in quo Isaac uixerat, commorabatur: filii eius aliquantum ab eo pascui gratia cum gregibus secesserant; Ioseph tamen ac Beniamin paruus domi resederant. Charus admodum Ioseph patri, obque id inuisus fratribus: simul, quia frequentibus eius somniis maiorem eum omnibus futurum portendi uidebatur. Igitur ad inspiciendos greges reuisendosque fratres a patre missus, opportunus iniurie fuit. Namque uiso fratre, consilium necis eius ceperunt: sed obsistente Ruben, cui a tanto facinore abhorrebat animus, in lacum demissus. Mox suadente Iuda deducti ad mitius consilium, negotiatoribus eum, qui  tum Aegyptum petebant, uendiderunt, atque ab his Potifari preposito Pharaonis traditus est.

XI. Per idem tempus Iudas Iacob filius Suam Chananeam in matrimonium assumpsit, ex qua tres filios sustulit, Her, Onan, Selam. Sed Her Thamar connubio sociatur; quo mortuo, Onan fratris uxorem accepit; qui, quia spermata in terram effunderet, exstinctus a Domino refertur. Tum Thamar meretricio habitu assumpto, socero mixta est; exque eo geminos edidit. In partu autem illo mirabile fuit, quod cum prodeunti puero, ad dignoscendum qui prius nasceretur, obstetrix manum eius cocco illigasset, reductus in aluum matris puer, postero die editus est. Nomen infantibus Fares et Zara inditum. At Ioseph, cum benigne a curatore regio, qui eum pretio acceperat, haberetur, domumque eius et familiam  procuraret; decorus ipse insigni specie, uxoris domini oculos in se conuerterat. Cumque amore ipsius deperiret, appetitum sepius nec acquiescentem sibi falso scelere infamat, ac uiro queritur, stuprum sibi intentatum: ita Ioseph in carcerem est coniectus. Erant in eadem custodia ministri regis duo, qui cum somnia sua ad Ioseph retulissent, futura ex somnio coniectans, unum eorum penas capite luiturum, alium absoluendum pronuntiauit; atque ita accidit. Igitur post biennium somnium regi obiectum est. Quod cum a prudentibus Aegyptiorum non posset absolui, minister regis ille carcere exemptus regem admonet, Ioseph esse mirum somniorum interpretem. Ita Ioseph soluitur; interpretatusque est regi somnium: Septem annis proximis  maximam frugum ubertatem futuram, consequentibus inopiam. Quo metu rex perculsus, uidens diuinum in Ioseph spiritum, rei eum annonarie prefecit, equato secum imperio. Tum Ioseph abundantibus per totam Aegyptum frumentis, magnam copiam congessit: multiplicatisque horreis aduersus futuram famem consuluerat. Ea tempestate spes atque salus Aegypti in illo sita erat. Per idem tempus uero duos ex Aseneth filios genuit, Manassem et Ephrem. Ipse autem, cum summam a rege potestatem accepit, erat annorum XXX; nam a fratribus septemdecim annos natus uenumdatus est.

XII. Interea rebus in Aegypto aduersus famem bene  compositis, orbem terre grauis frumenti inopia quatiebat. Qua necessitate compulsus Iacob, filios in Aegyptum misit, Beniamin tantum secum domi retento. Igitur Ioseph rerum potentem, penes quem annone arbitrium erat, fratres adeunt, et more regio adorant. Quibus ille uisis, callide agnitionem dissimulans, hostiliter eos uenisse, et subdole loca explorare Arguebat. Angebatur autem, quod Beniamin fratrem non uidebat. Res ergo in id deducta, ut presentiam eius pollicerentur: nimirum ut ex eo quereretur, an isti explorandi causa Aegyptum intrassent. Ad promissi autem fidem Simeon obses traditur: ipsis frumentum gratis datum. Rursum igitur reuertentes, Beniamin, ut conuenerat, deduxerunt. Tum se cognoscendum Ioseph fratribus prebuit, non  sine pudore male merentium. Ita eos oneratos frumento, multisque donatos domum remisit, premonens, Quinque adhuc annos famem futuram: cum patre atque omni progenie ac familia ad se commigrarent. Igitur Iacob in Aegyptum descendit, Aegyptiis admodum letantibus, gaudente rege, benigne a filio susceptus. Id gestum anno etatis Iacob centesimo et trigesimo; a diluuio autem anno CIC CCC et LX: ceterum ab eo tempore quo Abraam in terra Chananeorum consedit, in id quo Iacob Aegyptum ingressus est, referuntur anni CCXu. Igitur Iacob septimo et decimo anno quam in Aegypto aduenerat, urgente morbo Ioseph filium obtestatur, corpus sepulcro suo redderet. Tum Ioseph patri benedicendos filios suos obtulit; quibus benedictis, cum tamen benedictionis merito maiori minorem  preposuisset, filios omnes benedictione lustrauit. Decessit autem annos natus CXLuII. Funus magnifice curatum: corpus in sepulcro maiorum Ioseph condidit. Fratres, post patris obitum pro conscientia pauentes, benigne habuit. Decessit autem Ioseph ipse, etatis anno decimo et centesimo.

XIII. Hebrei igitur qui in Aegyptum deuenerant; incredibile memoratu est, quam cito numero aucti sint, multiplicataque progenie Aegyptum repleuerint. Sed defuncto rege qui eos ob meritum Ioseph benigne fouebat, succedentium regum imperio deprimebantur: nam et opus durum edificandarum ciuitatum eis impositum; et quia iam multitudo abundans metuebatur, ne quandoque libertatem armis uindicarent, paruulos recens editos aquis  mergere edicto regio cogebantur. Nec dissimulari cruentum imperium licebat. Qua tempestate filia Pharaonis infantem in flumine repertum, nutriendum pro filio curauit: nomen puero Moyses dedit. Moyses hic, cum uiriles annos ageret, conspicatus Hebreum ab Aegyptio pulsari, permotus dolore, fratrem ab iniuria uindicans, Aegyptium calce perculsum interemit. Mox supplicium e facto metuens, in terram Madian profugit; et apud Iothor sacerdotem regionis illius diuersatus, filiam eius Sepphoram in matrimonium accepit, exque ea duos filios Gersam et Elieser sustulit. Hoc tractu temporum Iob fuit, lege nature et agnitionem Dei et omnem  iustitiam complexus, prediues opibus, atque eo illustrior, quod his neque integris corruptus, neque amissis deprauatus est. Nam cum per diabolum exutus bonis, filiis etiam esset orbatus, ad extremum diris ulceribus affectus, non potuit uinci, ut pre doloris impatientia aliqua in parte peccaret. Mercedem denique diuini testimonii consecutus, sanitati redditus, omnia que amiserat, in duplum recepit.

XIu. At Hebrei multiplicato seruitutis malo pressi, querelis in celum conuersi, spem auxilii a Deo exspectabant. Tum Moysi pascenti oues repente rubus ardere uisa, flammis tamen, quod erat mirabilius, innoxiis. Qua nouitate obstupefactus, rubo propius accessit, statimque ad eum istiusmodi fere uerbis Deus locutus est: Dominum se esse Abraam, Isaac  et Iacob; quorum progeniem, Aegyptiorum dominatione depressam, ereptam malis cupiat: iter ergo susciperet ad regem Aegypti, ducemque se populi in libertatem restituendi prestaret. Cunctantem potestate confirmat, uirtutem ei signorum faciendorum impertiens. Ita Moyses in Aegyptum profectus, signis prius apud suos editis, assumpto fratre Aaron regem adiit: missum se a Deo prodit, uerbisque se Dei dicere, populum Hebreum uti dimitteret. At ille negans se Dominum nosse, parere imperio abnuebat. Cumque Moyses in testimonium mandatorum Dei ex uirga draconem fecisset, mox aquas omnes in sanguinem conuertisset, totamque terram ranis opplesset; facientibus similia Chaldeis, magicas esse artes quecumque per Moysen fierent, potius  quam Dei uirtutem, pronuntiabat; donec superductis ciniphibus terra oppleta est, Chaldeis fatentibus maiestate diuina ista fieri. Tum rex malo coactus, aduocato ad se Moyse et Aaron, dat populo discedendi potestatem, modo ut superductam cladem auerterent. Sed ubi clades exempta est, impotens sui animus in se reuersus, exire, ut conuenerat, Isrelitas non patiebatur. Ad extremum decem plagis corporis et regni sui contusus et euictus est.

Xu. Sed pridie quam Aegypto populus est egressus, mandatis Domini instruitur, rudis adhuc temporum: Mensem illum qui tunc erat, primum omnium mensium esse cognosceret: sacrificium autem diei illius in solemnitatem consequentium seculorum ita esse celebrandum, ut quartadecima die mensis agnus  immaculatus, anniculus, uictima cederetur; eiusdem sanguine postes illinirentur: carnem penitus exedendam, os autem non conterendum: septem diebus fermento abstinerent, azymis uterentur, ritumque hunc posteris traderent. Ita populus egressus diues suis copiis, et Aegypti spoliis cumulatior: cuius numerus, ex quinque et septuaginta Hebreis, qui primum Aegyptum descenderant, ad millia uirorum sexcenta peruenerat . . . . ab eo autem quo primum Abraam terram Chananeorum accesserat, anno trigesimo et quadringentesimo: a diluuio autem mille quingentis quinque et septuaginta. Igitur propere egressis, columna nubis interdiu, noctu columna ignis preferebatur. Sed cum, ob interiectum  sinum Rubri maris, preter terram Philistiim uia duceret; ne postea Hebreis eremum aspernantibus redeundi in Aegyptum continentibus terris noto itinere facultas panderetur, nutu Dei auersi, in Rubrum mare illati sunt, castraque ibi cunctantes constituerunt. Quod ubi regi nuntiatum est: Hebreum populum uie errore in obiectum mare deuenisse: nullum ei esse exitum obsistente elemento; furens animi, quo angebatur tot hominum millia regno suo et potestati decedere, exercitum propere educit. Iamque eminus arma signaque et protente patentibus late campis acies uisebantur, cum Hebreis metu trepidis et celum aspectantibus Moyses a Deo monitus percussum uirga mare discidit. Ita populo, cedentibus in latera aquis, uelut in continenti  iter peruium fuit. Nec cunctatus rex Aegyptius cedentes insequi, mare, qua patebat, ingressus, mox ceuntibus aquis cum omni exercitu deletus est.

XuI. Tunc Moyses incolumitate suorum, exitio hostium, uirtuteque exsultans, canticum Domino cecinit, idemque omnis turba uirilis ac muliebris sexus fecit. Sed ingressos eremum, cum iam per triduum iter agerent, aque penuria urgebat, repertaque ob amaritudinen usui non erat. Ac tum primum impotentis populi contumacia apparuit. Iamque in Moysen ferebatur, cum edoctus a Deo lignum aquis intulit, cuius hec uis fuit, ut dulcem saporem fluentis redderet. Exin promotum agmen, apud Elim duodecim fontibus aquarum et septuaginta arboribus palmarum repertis consedit. Rursum populus famem  conquerens, Moysen increpabat, Aegypti seruitium cum saturitate uentris desiderans. Tum grex coturnicum superne missus castra oppleuit. Postero autem die animaduertunt qui extra castra processerant, paruis quibusdam siliquis oppletum solum; quarum species in modum coriandri seminis, glaciali albitudine erat, ut crebro hibernis mensibus superductis pruinis tegi terram uidemus. Tum per Moysen populus admonetur, Panem hunc eis munere missum Dei: unumquemque in id paratis uasculis tantum usurpare debere, quantum in diem unum pro numero singulis satis esset: sexto tamen die, quia sabbato colligi non liceret, duplum presumerent. uerum populus, ut semper, parum dicto audiens, more humani ingenii, non refrenauit cupiditatem, ex reconditis  in posterum quoque diem consulens. Sed reposita fetore diro in uermes efferuescebant; cum die sexto in sabbatum reseruata, integra permanerent. Hoc Hebrei per XL annos cibo sunt usi, cuius sapor melli proximus, nomen Manna traditur. In testimonium autem diuini muneris reseruasse Moyses gomor plenum in uase aureo dicitur.

XuII. Inde progressus populus, cum aque penuria tentaretur, egre ab exitio ducis temperabat. Tum Moyses mandante Domino, apud locum cui Oreb nomen est, uirga petram percutiens, large aque copiam fecit. Sed ubi Raphidim peruentum, Amalecite populum incursionibus uastabant. Moyses suis in prelium eductis, cum Iesum bellantibus prefecisset,  assumpto Aaron et Ur spectator pugne futurus, simul precandi Dominum gratia, montem conscendit. Sed cum dubio euentu acies concurrissent, Moysi precibus uictor iehsu hostes in noctem cecidit. Per idem tempus Iothor Moysi socer cum filia Sepphora  liberisque eius, cognitis rebus que per Moysen gerebantur, ad eum uenit. Huius consilio Moyses ordines populi distribuit: tribunos centurionesque et decuriones preficiens, necessarium discipline ritum posteris tradidit. Iothor in patriam regressus. Exin ad Sinam montem peruentum. Ibi Moyses a Domino monetur, populus ut sanctificaretur, auditurus Dei uoces: idque sollicite curatum. Sed ubi Deus monti institit,  ualidis tubarum clangoribus er quatiebatur, crasseque nubes crebris cum fulminibus aduoluebantur. Sed Moyses et Aaron in montis cacumine Dominum propter, populus circa ima montis constitit. Ita lex lata multiplex et copiosa Dei uerbis, et sepe repetita: cuius si quis erit curiosior, fontem ipsum adeat: nos eam breuiter perstringimus. Non erunt, inquit, tibi dei alieni preter me: Non facies tibi idolum: Non sumes nomen Dei tui in uanum: Sabbato nullum opus facies: Honorifica patrem tuum et matrem tuam: Non occides: Non mechaberis: Non furtum facies: Non falsum testimonium dices aduersus proximum tuum: Non concupisces quidquam proximi tui.

XuIII. His a Deo dictis, cum tube circumstreperent,  lampades inardescerent, montem fumus obtegeret, populus pre timore inhorruit, uerba Dei non sustinens; poposcitque a Moyse, ut ipsi tantum loqueretur Dominus, atque ita audita ad populum referret. Edicta autem Dei ad Moysen istiusmodi sunt: Hebreus puer pecunia emptus, sex annis seruiet, post hec liber erit: sponte autem permanenti in seruitute, auris forabitur. Qui hominem occiderit, capite penas luet: qui imprudens, rite exsulerit. Qui patrem matremue pulsauerit, conuiciumque eis dixerit, capitali supplicio afficitor. Si quis Hebreum subreptum uendiderit, morti dabitur. Si quis seruum proprium seruamue percusserit, exque eo ictu obierit, reus iudicio fiet. Si quis partum non deformatum mulieri excusserit, neci dabitur. Si  quis seruo oculum aut dentem extorserit, seruus uindicta liberabitur. Taurus si hominem occiderit, lapidabitur: si dominus sciens bestie uitium, non consuluerit, et ipse lapidabitur: aut pretio se redimat, in quantum accusator poposcerit. Si seruum taurus occiderit, in triginta didrachmis pecunia domino numerabitur. Si quis defossum lacum non cooperuerit, pecusque in lacum ceciderit, pretium pecudis domino dabit. Si taurus alterius taurum occiderit, pecus uenumdabitur, pretiumque domini partientur: peremptum etiam diuident. Quod si dominus uitium tauri sciens, non consuluerit; taurum dabit. Si quis uitulum subripuerit, quinque restituet; si ouem subripuerit, quadrupli pena erit: si uiua penes  abactorem pecora reperientur, dupla restituet. Nocturnum furem occidi licet, diurnum non licet. Si cuius pecora alterius sata depauerint, dominus pecoris euersa restituet. Si depositum perierit, is penes quem depositum fuit, iurabit nichil se dolo egisse: fur inuentus, duplum dabit. Commendatum pecus a bestia interceptum, non restituetur. Si quis uirginem nondum desponsatam corruperit, dotabit puellam, et ita eam uxorem accipiet. Si pater puelle nuptias recusauerit, dotem raptor dabit. Si quis se pecudi miscuerit, morti dabitur. Sacrificans idolis, pereat. uiduam et orphanum non premendos: Pauperem debitorem non perurgendum; nec usuram poscendam: uestimentum pauperis pro pignore non accipiendum: Principem populi non increpandum:  Primogenita omnia Domino offerenda: Carnem a fera captam non edendam: Coitiones in testimonium falsum, aut in quacumque malitia, non esse faciendas. Inimici pecus errans non preteribis, sed reduces. Si animal inimici succubuisse oneri inueneris, erigere debebis. Innocentem et iustum non occides. Non iustificabis impium pro muneribus. Munera non accipienda: Aduenam benigne habendum: Sex diebus opus faciendum, sabbato requiescendum: Fructus septimi anni non metendos, sed pauperibus et egenis relinquendos.

XIX. Hec fere Moyses ad populum uerba Dei retulit, altariumque ex duodecim lapidibus sub monte constituit. Ac rursum montem, in quo Dominus consistebat, conscendit, adhibito secum Aaron,  Nadab et Abiud, maioribusque natu septuaginta. Sed hi non ualentes Dominum intueri, locum tamen in quo Dominus stabat, uiderunt: cuius mirabilis forma et claritudo eximia refertur. Moyses autem accersitus a Domino, interiorem nubem que circum Dominum steterat, ingressus, quadraginta diebus totidemque noctibus ibi fuisse traditur. Quo tempore super edificando tabernaculo atque arca, rituque sacrificandi edoctus uerbis Dei est: que ego, quia prolixa admodum uidebantur, inserenda huic tam preciso operi non putaui. Sed immorante diutius Moyse, quippe qui XL dies apud Dominum duceret, populus desperato eius reditu Aaron compulit simulacra facere. Tunc ex metallis conflatis uituli caput exstitit; cui cum populus Domini immemor hostias  obtulisset, uinoque se et uentri dedisset, despectans hec iusto dolore Deus, improbum populum, nisi a Moyse fuisset exoratus, delesset. Sed regressus Moyses, cum duas ex lapide tabulas manu Domini scriptas detulisset, populumque luxui et sacrilegio deditum deprehendisset, tabulas confregit; indignam esse gentem existimans, cui lex Domini traderetur. Multis tamen increpitis, Leuitas ad se aggregauit, eisdemque precepit, ut districtis gladiis populum cederent; quo impetu XX tria millia uirorum perempta traduntur. Tum Moyses tabernaculum extra castra constituit: quod quoties fuisset ingressus, columna nubis adstare pro foribus uisebatur, coramque ad Moysen Dominus loquebatur. Poscente  autem Moyse, ut Dominum in maiestate propria uideret; responsum, Formam Dei mortalibus oculis perspici non posse; posteriora tamen eius uidere concessum; tabuleque quas Moyses prius confregerat, refecte; sed in hoc colloquio Dei XL diebus diuersatus apud Dominum Moyses traditur. Cumque de monte descenderet tabulas preferens, tanta claritudine facies eius renidebat, ut intueri eum populus non ualeret, sed cum mandata Dei relaturus esset, uultum uelamento obtexit, atque ita ad populum uerbis Domini locutus est. Hoc in loco tabernaculi interiorumque eius edificatio refertur; quo consummato, nubes superne decidit, atque ita tabernaculum obumbrauit, ut ipsum Moysen aditu excluderet. Hec fere duobus libris, Genesi atque Exodo, continentur.

 XX. Exin Leuiticus liber sequitur, in quo litandi precepta traduntur; mandata etiam late superius legi adduntur, plena omnia sacerdotalibus institutis: que si quis cognoscere uolet, perfectius inde capiet; nos enim suscepti operis modum custodientes, solam historiam persequimur. Igitur Leui tribu in sacerdotium segregata, relique tribus dinumerate, repertaque hominum ICC et III CIC. Cum ergo populus manne cibo, ut supra retulimus, uteretur, tot tantisque beneficiis Dei, ut semper, ingratus, uiles quibus in Aegypto assueuerat, dapes desiderabat. Tum Dominus immensam copiam coturnicum castris intulit; quas cum auide diriperent, primoribus labiis admotis carnibus interibant: magnaque eo die clades in  castris fuit, adeo ut XX et III uirorum millia periisse tradantur. Ita populus eo quem desiderabat cibo punitus est. Inde promotum agmen, et in Faran uentum est: edoctusque a Domino Moyses uicinam esse terram, cuius possessionem eis promiserat Dominus; exploratoribus in eam missis renuntiatur, felicem omni copia esse regionem, sed gentes ualidas, et munita ingentibus muris oppida. Quod ubi populo compertum, magna mentes omnium formido incesserat, eoque mali uentum, ut spreto Moysi imperio ducem sibi constituere pararent, cuius ductu in Aegyptum reuerterentur. Tunc iehsu et Chaleb, qui inter exploratores terre fuerant, conscissis uestibus flentes, populum obtestantur, ne exploratoribus credant formidolosa referentibus: se quoque una  cum his fuisse, nichil metuendum in solo illo reperisse: promissis illos Dei confidere oportere: hostes prede potius quam exitio fore. Sed gens indomita, sanis consiliis male renitens, in perniciem eorum ferebatur: queis rebus commotus Dominus partem populi hostibus cedendam obiecit, exploratoribus interfectis ad uulgi formidinem.

XXI. Secuta est eorum contumacia, qui se Dathan et Abiron ducibus aduersum Moysen et Aaron erigere conati sunt, sed eos uiuos hiatu suo terra absorbuit. Nec multo post totius populi in Moysen et Aaron orta seditio est, adeo ut tabernaculum  irrumperent: tum uero cateruatim in eos grassata mors est, momentoque  omnes interissent, nisi Moysi precibus placatus Dominus cladem auertisset; numerus tamen peremptorum septingenti et XIu millia fuit. Nec multo post ob aque penuriam, ut iam sepius, populi exorta seditio est. Tunc Moyses a Domino monitus ut petram uirga feriret , semel atque iterum petram percussit, atque ita aqua effluxit. In quo quidem notatus a Domino Moyses refertur, quod per diffidentiam non nisi iterato ictu aquam eduxerit; denique ob hoc peccatum promissam sibi terram non ingressus est, sicut inferius ostendam. Igitur Moyses ex eo loco promouens, cum preter Edom agmen educere pararet, missis ad regem legatis transeundi copiam poposcit, ob ius sanguinis  bello abstinendum ratus: etenim gens illa Esau progenies erat; sed rex supplices aspernatus, transitum negauit, paratus armis contendere. Tum Moyses in Or montem iter conuertit, uetita uia abstinens, ne quam inter consanguineos causam belli preberet; in eo quoque cursu regem gentis Chananeorum deleuit. Seon quoque regem Amorrheorum perculit, omniumque eorum oppidis potitus est. Basan etiam et Balac reges deuicit, et castra super Iordanem haud longe ab Hiericho molitus est. Tunc aduersus Madianitas certatum, uictique et subacti sunt. Moyses mortuus est, cum XL in deserto annos populo prefuisset. Ceterum Hebrei ob hanc causam tanto tempore in eremo fuisse traduntur, donec omnes qui uerbis Dei non crediderant, interirent: excepto  enim Iesu et Chaleb, nemo ultra XX annos natus Aegypto profectus, Iordanem transiit. Ipse Moyses ut terram promissam uiderit tantum, nec contingeret, peccato eius ascribitur: quod eo tempore quo saxum ferire et aquam producere preceptus est, post tot uirtutum suarum experimenta dubitauerit. Decessit autem anno etatis uigesimo et centesimo; de sepulcri loco parum compertum.

XXII. Moyse mortuo summa rerum penes Iesum Naue filium erat: etenim illum sibi Moyses successorem constituerat, uirum uirtutibus suis simillimum. Principio autem suscepti imperii, dimissis per castra nuntiis populum certiorem facit, frumentum uti pararent, triduoque proximo iter pronuntiat. Sed Iordanis flumen ualidissimum transitum prohibebat:  quia neque nauium copia pro tempore erat, neque uadari fluuius poterat, qui tum pleno alueo ferebatur. Igitur arcam preferri a sacerdotibus, eosdemque aduerso flumine consistere iubet; quo facto incisus Iordanis traditur: ita per siccum copie traducte. Erat in his locis oppidum nomine Hiericho, muris ualidissimis munitum, neque expugnationi neque obsidioni facile; sed iehsu Domino fretus, non armis aut uiribus, urbem aggressus ferri arcam Dei circa muros iubet, sacerdotesque preire arcam, et tuba canere: sed cum arca septies circumlata esset, muri ac turres conciderunt, direpiam oppidum atque incensum. Tum iehsu Dominum traditur . . . Inde aduersus Gai ductus exercitus: locatisque  a tergo urbis insidiis, iehsu metum simulans terga hosti dedit: quo uiso, qui in oppido erant patentibus portis cedentibus instare. Ita hi qui in insidiis fuerant, uacuam urbem cepere: cesique omnes absque ullius effugio, rex captus summoque supplicio affectus.

XXIII. Quod ubi uicinarum gentium regibus compertum est, in bellum conspirant Hebreos armis depellere. uerum Gabaonite, gens ualida ex urbe opulenta, ultro se Hebreis dederunt, iussa facturos pollicentes: receptique in fidem; ut ligna et aquam conueherent imperatum. Sed regibus proximarum urbium deditio eorum iras conciuerat. Itaque admotis copiis, oppidum eorum Gabaon nomine, obsidione circumsistunt. Igitur oppidani, arctis rebus  suis, nuntios ad Iesum mittunt, obsessis uti succurreret. Ita ille maturato itinere inopinantibus superuenit, cesaque ad internecionem multa hostium millia. Cum dies cedentes deficeret, noxque uictis futura presidio uideretur, merito fidei dux Habreus noctem auertit: dies perseuerauit. Ita nullum hostibus effugium fuit; quinque reges capti, interfecti sunt; eodem impetu uicine quoque urbes imperio adiecte, regesque earum perempti. uerum, quia omnia hec in ordinem persequi non fuit consilium, dum breuitati studemus, id modo annotandum curauimus, XX et nouem regna imperio Hebreorum subiecta, quorum terra per undecim tribus uiritim distributa est. Leuitis enim in sacerdotium assumptis nulla portio data, quo liberius seruirent Deo. Equidem  hoc exemplum non tacitus preterierim, legendumque ministris ecclesiarum libenter ingesserim; etenim precepti huius non solum immemores, sed etiam ignari mihi uidentur: tanta hoc tempore animos eorum habendi cupido ueluti tabes incessit. Inhiant possessionibus, predia excolunt, auro incubant, emunt uenduntque, questui per omnia student: at si qui melioris propositi uidentur, neque possidentes neque negotiantes  sedentes munera exspectant, atque omne uite decus mercede corruptum habent, dum quasi uenalem preferunt sanctitatem. Sed longius quam uolui egressus sum, dum me temporum nostrorum piget tedetque: ad inceptum redeo. Igitur, ut supra dixi, diuiso per tribus captiuo solo pace summa Hebrei  perfruebantur, finitimis bello territis, tot uictoriis nobiles armis nemine audente tentare. Eodem tractu Iesu mortuus est, anno etatis decimo et centesimo; de imperii autem eius tempore parum definio: frequens tamen opinio est XX et uII annis eum Hebreis prefuisse; quod si ita est, a mundi exordio in excessum eius anni sunt III IC CCC LXXX et IIII.

XXIu. Iesu mortuo populus sine duce agebat. sed cum aduersus Chananeos bellandum esset, dux belli Iudas assumptus est. Huius ductu res prospere geste: domi militieque summum otium: populus aut subactis aut per deditionem acceptis gentibus imperitabat. Inde, ut semper fieri secundis rebus  solet, morum disciplineque immemor, matrimonia ex uictis assumere, paulatimque externos mores trahere, ac mox profano ritu idolis sacrificare occepit: adeo cuncta cum externis societas perniciosa est. Que Deus longe ante prospiciens, salubri Hebreos responso instruxerat, deuictas gentes ut internecioni darent; sed plebs cupida dominandi, imperare uictis cum pernicie malebat. Igitur cum relicto Deo idola colerent, destituti diuino auxilio a rege Mesopotamie euicti et subacti, uIII annis captiuitatem pependerunt: donec Gothoniel duce in libertatem restituti per quinquaginta annos rerum potiti sunt. Rursumque corrupti longe pacis malo, idolis litauerunt. Moxque aderat pena peccantibus: ab Eglom enim rege Moabitarum deuicti, duodeuiginti  annis seruierunt, donec instinctu Dei Aod regem hostium dolo interemit, contractoque tumultuario exercitu libertatem armis uindicauit. Idem per LXXX annos in pace Hebreis prefuit. Huic Semigar successit: hicque aduersus allophylos congressus, secundo euentu prelium fecit. Rursumque Hebreos sectantes idola rex Chananeorum Iabin nomine subiugauit, grauissimamque in eos per XX annos dominationem exercuit, donec pristinum Debbora mulier statum reddidit: adeo nichil spei in eorum ducibus erat, ut muliebri auxilio defenderentur; quamquam hec in typum Ecclesie forma premissa sit, cuius auxilio captiuitas est depulsa. Sub hac duce uel iudice XL annis Hebrei fuerunt. Rursumque ob peccata Madianitis traditi,  duro imperio habebantur, afflictique malo seruitutis diuinum auxilium implorauerunt. Ita semper in secundis rebus, immemores celestium beneficiorum, idolis supplicabant; in aduersis, Deo. Unde cum reputare in animo soleo, populum tot beneficiis Dei obligatum, tot cladibus cum peccaret cercitum, expertumque et misericordiam et seueritatem Dei, nequaquam emendatum; et cum semper ueniam erroris acciperet, semper peccasse post ueniam; nichil mirum uideri potest, Christum ab his non esse receptum, cum iam inde ab initio toties in Domino rebelles deprehendantur: magisque mirum est, illis semper peccantibus numquam Dei, si quando eum implorauerunt, defuisse clementiam.

 XXu. Igitur cum eis, ut supra retulimus, Madianite dominarentur, conuersi ad Dominum misericordiam solitam flagitantes, impetrauerunt. Erat in Hebreis Gedeon quidam nomine, uir iustus et charus Domino acceptusque; huic angelus de campo messis domum reuertenti astitit: Dominus, inquit, tecum, potens in uirtute. At ille uoce humili, non esse in se Dominum ingemiscebat: siquidem quod populum captiuitas premeret, uirtutumque Domini, qui eos de terra Aegypti eduxerat, flens recordabatur. Tum angelus: uade, inquit, in hoc spiritu quo locutus es, et populum de captiuitate eripe. Ille uero abnuere, se infractis suorum uiribus, cum ipse minimus esset, tantum onus suscipere; perstare contra  angelus, Ne dubitaret posse fieri que Dominus loquebatur. Perfecto igitur sacrificio, dirutaque ara quam Baalis idolo Madianite sacrauerant, ad suos profectus, castra castris hostium contulit. Sed Madianitis etiam gens Amalech se coniunxerat; Gedeon uero non amplius quam ad triginta et II millia exercitum parauerat. Sed priusquam confligeret, Deus ad eum locutus est, Nimiam esse hanc multitudinem, quam in prelium uellet educere: Hebreos pro solita perfidia euentum pugne non Deo, sed uirtuti sue daturos: itaque daret uolentibus discedendi potestatem; quod ubi populo diuulgatum, XX et II M a castris recesserunt. Sed ex X millibus que resederant, admonitus a Domino, non amplius quam trecentos tenuit: reliquos ab armis dimisit. Ita  media uigilia castra hostium ingressus, iussis omnibus tuba canere, magnum terrorem iniecit; neque cuiquam resistendi animus fuit: turpi fuga, qua quisque potuit, dilapsi; sed, occurrentibus omni ex parte Hebreis, passim fugientes cadunt; reges Gedeon persecutus ultra Iordanem, comprehensos neci dedit. Ea pugna centum et XX M ex hostibus cesa, Xu capta traduntur. Tunc consensu omnium Gedeoni, ut princeps populi esset, delatum: quod ille aspernatus, communi iure cum ciuibus uiuere, quam preesse suis maluit.

XXuI. Depulsa igitur captiuitate, que septem annos populum continuerat, pax per XL annos fuit. Sed defuncto Gedeon, filius eius Abimelech, ex concubina ortus, fratribus interemptis, pessimis quibusque  consentientibus et maxime Sichimorum principibus operam ei nauantibus, regnum occupauit isque discordiis ciuilibus exercitus, cum suos bello premeret, turrim quamdam, in quam se amisso oppido fugientes receperant, expugnare aggressus, dum incautius subit, saxo a muliere ictus periit, cum triennio imperium tenuisset. Huic successit Thola, qui duobus et XX annis regno potitus est. Post hunc Iair fuit, qui cum eque uiginti et duos annos principatum obtinuisset, populus relicto Domino idolis se mancipauit: obque id Isrelite subacti sunt ab allophylis et Ammonitis, duoque de XX annis sub eorum imperio fuerunt. Quo tempore eis Dominum inuocantibus diuinum scilicet responsum redditum est: Simulacra potius inuocarent:  se non ultra misericordiam ingratis prestiturum. At illi flentes culpam fateri, et precari ueniam; abiectisque idolis Deum implorantes, negatam licet misericordiam impetrauerunt. Igitur Iepta duce ad libertatem armis uindicandam frequentes conueniunt; missis prius ad Ammon regem legatis, ut finibus suis contentus, bello abstineret. At ille prelium non abnuens, aciem instruxit. Tum Iepta, prius quam signum pugne daretur, uouisse dicitur, si prospere pugnasset, eum qui sibi primus reuertenti obuius fuisset, hostiam Deo dandum. Ita uictis hostibus, cum domum rediret, filia ei obuiam fit, que patrem exceptura uictorem, cum tympanis et choris leta processerat. Tum Iepta consternatus,  dolore conscissis uestibus, indicat filie uoti necessitatem. At illa, non feminea constantia, mori non recusans, duos tantum tamen menses uite spatium petit, ut equales suas prius uideret: quibus actis ultro ad patrem redit, uotumque Domino reddit. Iepta principatum sex annis tenuit. Huic Esebon successit, et tranquillis rebus exacto imperio, anno septimo decessit: postque eum Allon Zabulonites annis X, itemque Abdon annis uIII rerum potiti, pacis tempore nichil quod historia loqueretur, ediderunt.

XXuII. Rursum Isrelite ad idola conuersi, diuino destituti presidio, subiecti allophylis, per XL captiuitatis annos penas perfidie pependerunt. Ea tempestate Sampson natus traditur. Huius mater  diu sterilis, angelum uidit; dictumque ei est: uino et sicera atque immundis abstineret: fore, uti puerum ederet libertatis uindicem et hostium ultorem. Ita mulier enixa puerum, Sampson nomen ei indidit. Is intonso capite, mire uirtutis fuisse traditur: adeo ut leonem in uia obuium manu discerperet. Uxorem ex allophylis habuit; que cum absente uiro in alterius matrimonium conuenisset, dolore erepte coniugis perniciem genti molitus est : CCC siquidem uulpibus captis, ardentes lampades earum illigauit caudis, atque eas agris hostium immisit: ac tum forte maturis messibus facile incondium fuit, uineeque et oliuarum arbores exuste. Grandi allophylorum exitio abrepte uxoris  iniuriam ultus uidebatur: quo dolore allophyli permoti, mulierem tanti mali causam cum domo et patre lucendio consumpserunt. Sed Sampson parum se uindicatum ratus, urgere omnibus incommodis protanam gentem non desinebat. Tum compulsi Iudei, uinctum eum allophylis tradiderunt. Sed traditus, ruptis uinculis, arrepto osse asini, quod casus telum dederat, mille ex hostibus prostrauit. Ingrauescente autem estu cum siti affectus esset, inuocato Domino, ex osse quod manu tenebat, aqua fluxit.

XXuIII. Ea tempestate Sampson Hebreis preerat, allophylis unius uirtute domitis. Igitur insidiantes uite eius, nec palam eum tentare audentes, uxorem eius, quam ille postea acceperat, pecunia  corrumpunt, uirtutem uiri uti proderet. Illa eum blandimento muliebri aggressa, diu eludentem et multum cunctantem perpulit ut indicaret, in crinibus capitis uirtutem suam subsistere. Mox dormienti insidiata, crimen eius abstulit, atque ita eum allophylis tradidit: nam sepe prius traditum comprehendere nequiuerant. Tum illi, effossis oculis, uinctum compedibus in carcerem coniecerunt. Sed spatio temporis accisos crines crescere, et cum eis uirtus redire occeperat: iamque Sampson conscius recepti roboris, tempus modo iuste ultionis opperiebatur. Erat allophylis moris, cum dies festos agerent, Sampson quasi in pompam publicam producere, capto insultantes. Ita die quodam, cum  publicum epulum in honorem idoli dedissent, Sampson exhiberi iubent: templum autem, in quo omnis populus omnesque allophylorum principes epulabantur, duabus subnixum columnis mire magnitudinis erat. Productus Sampson, inter columnas statuitur: tum ille tempore arrepto, inuocato prius Domino, columnas disiecit; turbaque omnis ruina domus obruta; ipse cum hostibus non inultus occubuit, cum XX annis Hebreis prefuisset. Huic Simmichar successit, de quo nichil amplius Scriptura prodidit: nam neque finem imperii eius reperi, et fuisse populum sine duce inuenio; ideo cum aduersus Beniamin tribum ciuile bellum fuit, Iudas temporarius dux belli assumptus est. Sed plerique, qui de temporibus scripserunt, annum  unum imperio eius annotauerunt: plerique ita eum preterierunt, ut post Sampson Heli sacerdotem subiunxerint. Nos eam rem, ut parum compertam, in medio relinquemus.

XXIX. Per hec tempora ciuile, ut diximus, bellum exarserat: causa autem motus hec fuit. Leuites quidam cum concubina iter faciens, urgente nocte compulsus, in oppido Gabaa, quod ab Beniamitis incolebatur, secesserat. Cum eum senex quidam hospitio benigne recepisset, iuuenes ex oppido hospitem circumsistunt, stupro eum subdere parantes. Multum a sene increpiti, egreque exhortati, uicario demum concubine eius corpore in ludibrium accepto, aduene pepercerunt: illusamque nocte tota, postero die reddiderunt. Sed illa  uiso uiro animam efflauit. Tum Leuita in testimonium diri facinoris, membra eius in duodecim discissa partes per duodecim tribus misit, quo promptius omnes facti inuidia commoueret: quod ubi omnibus compertum, undecim relique tribus aduersus Beniamin in bellum conspirant. Huic bello Iudas, ut diximus, dux fuit: sed duobus preliis male pugnatum; tertio demum Beniamite uicti, cesique ad internecionem. Ita paucorum scelus publico exitio punitum. Hec quoque Iudicum uolumine continentur. Regum libri sequuntur. Sed mihi annorum ordinem et seriem temporum persequenti, parum continuata uidetur historia: nam, cum post Sampson Iudicem Semigar fuerit, pauloque post historia consignet, populum  sine iudicibus egisse; Heli etiam sacerdos libris Regnorum fuisse referatur: sed cum, quot anni inter Heli et Sampson fuerint, minime Scriptura prodiderit: uideo medii quiddam fuisse temporis, quod laboret ambiguo. Ceterum a die mortis Iesu usque in id tempus quo Sampson defunctus est, numerantur anni CCCC et XIX: a mundi autem exordio anni IIII CCC et III, quamquam ab hac supputatione nostra ceteros discordare non nesciam: sed mihi conscius sum, me non incuriose latentem annorum ordinem protulisse, donec in hec tempora incidi, de quibus dubitare me fateor. Nunc reliqua exsequar.

XXX. Igitur, ut supra retuli. Hebrei sine iudice  aut duce ullo, proprio arbitrio agebantur. Heli sacerdos erat: sub hoc Samuel natus est. Huic pater Elcana, mater Anna. Hec diu sterilis, cum conceptum a Deo peteret, uouisse traditur, si puer nasceretur, sacrandum Domino. Ita enixum puerum Heli sacerdoti tradidit. Mox, cum adoleuisset, Dominus ad eum locutus est, Heli sacerdoti iram denuntians ob uitia filiorum, qui sacerdotium patris in questum uerterant, munera a sacrificantibus exigentes, quamquam plerumque eos pater increpasse referatur: sed leuior obiurgatio non satisfecerat discipline. Igitur allophylis in Iudeam irruentibus obuiam itum. Sed uicti Hebrei parant aciem restituere: arcam Domini secum in pugnam efferunt, et cum ea filii sacerdotis prodeunt: quia ipse annis grauior  luminibus obductis satisfacere officio nequiuerat. Sed ubi arca in conspectum hostium deducta est, maiestate quadam presentis Domini territi, fugam parabant: assumptaque rursum constantia, et non sine Domino mutatis animis, totis uiribus concurrunt. uicti Hebrei: arca capitur: filii sacerdotis cadunt. Heli delato ad se mali nuntio consternatus, animam exspirauit, cum per annos XX sacerdotium administrasset.

XXXI. uictores secundo prelio allophyli, arcam Dei que in potestatem uenerat eorum, oppido Azoto in templum Dagon intulerunt. Sed simulacrum demoni dicatum, ubi arca illata est, corruit: cumque idolum loco restituissent, nocte insecuta discerptum est. Inde mures per omnem regionem  exorti, noxiis morsibus multa hominum millia letho dabant. Quo malo compulsi Azotii, ad declinandam calamitatem, arcam Dei ad Getheos transtulerunt; qui cum simili clade afficerentur, in oppidum Ascalonensium arcam transuexerunt. His uero, aduocatis gentis eius primoribus, consilium fuit, arcam Domini Hebreis reddere; ita ex sententia principum augurumque et sacerdotum, imposita uehiculo multis cum muneribus remittitur. Illud mirabile, quod cum oneri boues feminas subiecissent, uitulosque earum domi retinuissent, iter nullo duce in Iudeam pecudes direxerunt, non reuocante affectu fetus relicti: cuius rei miraculo reguli allophylorum usque in fines Hebreorum arcam secuti, religiosum officium prestiterunt. Iudei autem,  ubi referri arcam uiderunt, certatim ex oppido Bethsamis cum gaudio obuiam ruere, festinare, exsultare, grates Domino referre. Mox Leuite, quorum hoc negotium erat, sacrificium Deo celebrant, bouesque eas que arcam adduxerant, immolant. Sed in oppido quod supra diximus, teneri arca non potuit: itaque passim Dei nutu per totam urbem seuitum. Arca in Cariathiarim oppidum translata est, ibique per uiginti annos fuit.

XXXII. Ea tempestate Samuel sacerdos Hebreis preerat; quietis a bello rebus populus in otio degebat; pax deinde allophylorum irruptione turbata. Trepidantibus cunctis ob conscientiam peccati, Samuel, cesa prius hostia, Domino fretus suos in  prelium eduxit; primoque impetu fusis hostibus, uictoria penes Hebreos stetit. Sed hostili metu remoto, secundis tranquillisque rebus, corruptis consiliis  regium nomen, cunctis fere liberis gentibus semper inuisum, populus desiderabat, planeque non sine exemplo amentie preoptabat libertatem seruitio mutare. Igitur frequentes Samuelem circumsistunt, ut, quia iam ipse senuisset, regem eis constitueret. At ille placide, salubri oratione, ab insana uoluntate detorquere plebem: dominationem regiam et superba imperia exponere: libertatem extollere, seruitutem detestari: postremo diuinam eis iram denuntiare, siquidem homines mente corrupti, Deum regem habentes, regem sibi ex hominibus  flagitarent. His atque aliis istiusmodi frustra dictis, cum populus in sententia perseueraret, Dominum consulit: qui permotus uecordia insane gentis, nichil aduersum se petentibus negandum respondit.

XXXIII. Igitur Saul, sacerdotali prius a Samuele unguento perfusus, rex constitutus est. Hic ex tribu Beniamin, Cis patre ortus, modestus animi, forma excellenti erat; ut merito dignitas corporis dignitati regie conueniret. Sed principio regni huius aliquanta ab eo pars populi desciuerat, parere imperio abnuens, seque Ammonitis coniunxerat. uerum hos Saul impigre ultus est: uictique hostes, et uenia Hebreis data; tum Saul iterato a Samuele unctus traditur. Inde allophylorum irruptione atrox bellum  exortum. Locum exercitui ad conueniendum Saul in Galgalis constituerat: et cum per septem dies Samuelem opperitus esset, ut sacrificium Domino fieret; tardante illo, cum populus dilaberetur, illicita presumptione rex ad uicem sacerdotis holocaustum obtulit. multumque a Samuele increpitus, sera peccatum penitentia fatebatur. Igitur ex peccato regis metus omnem exercitum peruaserat: castra hostium haud longe sita presens periculum ostendebant: neque cuiquam exeundi in prelium animus: plures lacrymas et latebras petiuerant; nam preter imbecillitatem animorum, qui alienum a se Dominum delicto regis arbitrabantur, in maxima ferramentorum inopia exercitus erat; adeo ut preter Saul et Ionathan filium eius, nemo gladium aut lanceam  habuisse tradatur: nam allophyli superiore bello uictores usum Hebreis ademerant, neque cuiquam conficiendi teli bellici aut rustici ferramenti potestas fuerat. Igitur Ionatha audaci consilio, solo armigero suo comite castra hostium ingressus, uiginti fere ex hostibus interemptis, uniuersum exercitum terrore perculerat. Tum uero nutu Dei in fugam uersi, non imperia exsequi, non ordines obseruare, omne presidium in pedibus habere: quod ubi Saul animaduertit, suis propere eductis fugientes persecutus, uictoria potitus est. Eo die rex edixisse traditur, ne quis, nisi confectis hostibus, cibum caperet: sed Ionatha interdictionis eius inscius, fauo reperto, tincto spiculo mel degustauerat. Sed  ubi regi ex Domini ira compertum est, mortem affici filium iussit: sed populi auxilio ab exitio uindicatus est. Ea tempestate Samuel a Domino monitus, regem adiit, uerbis Domini nuntians, uti genti Amalec, que olim Hebreos ex Aegypto uenientes transitu prohibuerat, bellum inferret; addito interdicto, ne quid ex spoliis deuictorum concupisceret. Ita in fines hostium ductus exercitus, rex captus, gens subacta. Saul uictus prede magnitudine, precepti diuini immemor, capta seruari et ferri iubet. Quo facto offensus Dominus, Samuelem alloquitur: Penitere se, quod Saul regem constituerit.

XXXIu. Dictum sacerdos regi refert. Mox a Domino monitus, Dauid regali unguento perlinit, paruum etiamnum puerum, sub patre agentem, pastorem  ouium, assuetum sepius cithara canere: ob quod postea a Saule assumptus, inter ministros regios habebatur. Qua tempestate allophylis atque Hebreis bello flagrantibus, cum ex aduerso acies constitissent, Goliath quidam ex allophylis, uir mire magnitudinis et roboris, suorum ordines pretergressus, ferocibus uerbis probra in hostes iaciens singularem pugnam ciebat. Tum rex magna premia et filie nuptias despondit, si quis prouocantis spolia retulisset: sed nemo ex tanto agmine aggredi audebat. Igitur Dauid etiamnum puer, pugne se obtulit: reiectisque armis, quibus infirma etas grauabatur, uirga tantum et quinque lapidibus sumptis, in prelium processit: primoque ictu, misso funda lapide, allophylum perculit: caput uicti et spolia abstulit:  gladium postea in templum posuit; allophyli autem omnes in fugam uersi, uictoriam concessere. Sed e prelio reuersis, multus circa Dauid fauor inuidiam regis accenderat: timens autem tam carum omnibus cum inuidia et pernicie necare, sub specie honoris obiectare eum periculis statuit. Ac primum tribunum eum fecerat, ut rem bellicam curaret; inde, cum ei filiam spopondisset, fidem fregit, eamque alteri tradidit. Mox filia regis natu minor, Melchol nomine, amore Dauid flagrare occeperat; igitur nuptiarum eius istiusmodi conditionem proponit: si centum preputia Dauid ex hostibus retulisset, regiam uirginem matrimonio illius cessuram: sperabat enim iuuenem periculosa audentem facile periturum. Sed longe aliter ac ratus erat, euenit: nam ut proposuerat,  impigre Dauid centum preputia ex allophylis retulit; atque ita regis filiam in matrimonium accepit.

XXXu. Crescebat in dies in eum regis odium stimulante inuidia: quia bonos semper mali insectantur; igitur ministris et Ionathe filio imperauit, uite eius ut insidias pararent. Sed Ionathe carus acceptusque iam inde a principio Dauid fuerat: itaque rex increpitus a filio, cruentum imperium repressit. Sed non diu mali boni sunt; nam cum spiritu erroris Saul affligeretur, eique Dauid assisteret cithara laborantem deliniens, lancea cum ferire conatus est, nisi ille lethalem ictum propere declinasset. Exinde iam non occulte, sed palam ei necem parabat: nec ultra  se Dauid regi credidit. Ac primum fugiens, ad Samuelem se contulit: inde ad Abimelech, postremo ad regem Moab confugit; mox per Gad prophetam monitus, in terram Iude regressus, uite periculum adiit. Ea tempestate Saul Abimelech sacerdotem interemit, quod Dauid recepisset: et cum ex ministris regiis nemo in sacerdotem manus inferre auderet, Deg Syrus cruentum ministerium exsecutus est. Post id Dauid desertum petiit. Illuc quoque eum Saul persecutus est: sed inani opera eius exitium moliebatur, quem Dominus protegebat. Erat in deserto spelunca uasto recessu patens, in huius interiora Dauid se coniecerat. Saul nesciens in primo spelunce aditu reficiendi corporis gratia successerat, ibique somno captus requiescebat; quod ubi Dauid animaduertit, hortantibus cunctis ut opportunitate uteretur,  abstinuit regis exitio: diploidem tamen eius abstulit. Mox egressus, tuto eminus loco a tergo regem allocutus est, sua in illum commemorans beneficia, Ut sepe pro regno eius caput periculis obiectasset, utque postremo presenti tempore a Domino sibi traditum interimere noluisset. Ad hec culpam Saul fateri, ueniam precari, lacrymas fundere, pietatem Dauid extollere, malitiam suam incusare, regem eum et filium appellans. Tantum ex feroci illo animo mutatum, crederes nichil ultra aduersum generum auSurum. Sed Dauid, qui penitius ingenium mali spectatum haberet et cognitum, nichil regi credendum ratus, intra eremum se continebat. Saul uecors animi, quia comprehendendi generum potestas non erat, filiam  suam Melchol Dauid, ut supra retulimus, nuptam, Phaltim cuidam in matrimonium dedit.

XXXuI. Dauid ad allophylos confugit. Ea tempestate Samuel diem functus est. Saul allophylis bellum inferentibus Dominum consulit, nullumque est ei responsum redditum. Tum per mulierem, cuius uiscera spiritus erroris impleuerat, Samuelem euocatum consulit. Dictum ei ab eo est, postero illum die cum filio uictum ab allophylis in prelio casurum. Igitur allophyli castris in hostili solo positis, postero die aciem instruunt, Dauid tamen ex castris remisso: quia parum crediderant sibi illum aduersum suos fidum fore. Sed conserto prelio, Hebrei fusi: filii regis cadunt: Saul equo delapsus, ne uiuus in potestatem hostium ueniret, gladio suo incubuit. De etate imperii eius  parum certa comperimus, nisi quod in Actibus Apostolorum XL annos regnasse dictus est; quamquam ego arbitror tam a Paulo, cuius illa predicatio refertur, etiam Samuelis annos sub regis istius etate numeratos. Plerique tamen qui de temporibus scripserunt, XXX eum annos regnasse annotauerunt: cui opinioni nequaquam accedimus; nam ea tempestate qua Domini arca in Cariathiarim oppidum translata est, necdum regnare Saul ceperat: refertur autem per Dauid regem ex illo oppido arcam sublatam, cum per XX annos ibi constitisset; ergo, cum intra id tempus Saul regnauerit atque decesserit, paruo admodum spatio tenuit imperium. Eadem nobis de emporibus Samuelis caligo, ut qui cum Heli sacerdote  natus, admodum senex sacerdotio functus referatur. A nonnullis tamen qui de temporibus scripsere  LXX annis prefuisse populo refertur: sed unde hec auctoritas fuerit assumpta, non reperi. Nos in tanta erroris copia, Chronicorum annotationem secuti  Samuelem et Saulem XL annos principatum egisse referimus.

XXXuII. Saul perempto, Dauid in terra allophylorum, perlato ad se mortis eius nuntio, miro pietatis exemplo fleuisse traditur. Tum Chebron Iudee oppidum petiit. Ibi rursum regali unguento illitus, rex appellatus est: sed Abner, qui magister militie Saul regis fuerat, spreto Dauid, Isbaal regis sui filium regem  constituit. Crebris deinde preliis inter duces regum concursum: pulsus Abner sepius; fratrem tamen Ioab, qui ex parte Dauid exercitui preerat, fugiens peremit; quo dolore postea Ioab, cum se Abner Dauid regi dedisset, iugulari eum precepit non sine dolore regis, cuius fidem cruentauerat. Per idem tempus omnes fere natu maiores Hebreorum publico consensu regnum ei totius gentis detulerunt; nam per septem annos in Chebron tantum regnauerat. Ita tertio rex ungitur, annorum circiter XXX: Allophylos in regnum irruentes secundis preliis repulit. Ea tempestate arcam Domini, que in Cariathiarim oppido, ut supra retulimus, erat, in Sion transtulit: cumque edificare Domino templum in animo haberet, diuinum ei responsum redditum, Semini illius id reseruari.  Bello deinde allophylos domuit, Moabitas subiugauit, Syriam subegit, stipendiumque ei imposuit; auri atque eris ex preda immensum modum retulit. Bellum deinde aduersum Ammonitas ex iniuria Chanun regis eorum exortum. Syris denuo rebellantibus, qui cum Ammonitis in bellum coniurauerant, Dauid summam rerum Ioab principi militie permiserat: ipse a bello remotus, intra Hierusalem commorabatur.

XXXuIII. Qua tempestate Bersaben quamdam mire feminam pulchritudinis stupro compertam habuit. Hec uiri eniusdam uxor, qui tum in castris erat, fuisse traditur. Hunc Dauid iniquo pugne loco obiectum hostibus, interficiendum curauit: ita mulierem matrimonio uacuam, sed iam ex stupro grauidam,  numero uxorum aggregauit. Tum per Nathan prophetam grauiter increpitus, licet agnito errore, castigationem Domini non effugit: namque filium ex furtiuo illo concubitu editum paucos post dies amisit, multaque in domum familiamque eius exsecranda acciderunt; ad extremum Absalon filius eius arma impia aduersus patrem sustulit, regno eum depellere cupiens. Aduersus hunc Ioab acie conflixit, admonitus a rege, ut uicto parceret: sed ille, spreto imperio, parricidiales conatus ferro ultus est. Flebilis ea uictoria fuisse regi traditur: tanta in eo pietas erat, ut etiam parricide filio ignosci uoluerit. uix hoc bellum exstinctum uidebatur, aliud rursum exortum Sabea quodam duce, qui pessimum quemque ad  arma incitauerat: sed propere motus omnis morte ducis repressus. Crebra deinde aduersus allophylos Dauid prelia secundo euentu habuit: cunctisque bello domitis, et tam exteris quam domesticis motibus compressis, florentissimum regnum in pace habebat. Tum eum subita cupido incessit, ad metiendas imperii uires, populum censere: ita a Ioab militie magistro decies centena et trecenta ciuium millia dinumerata. Huius eum facti mox piguit penituitque, ueniam a Domino petens, cur in id animos extulisset, ut regni sui potentiam ex suorum potius multitudine, quam ex fauore diuino estimaret. Itaque missus ad cum angelus, trinam ei penam denuntiat, datque arbitrium unam eligendi: sed proposita triennii fame, trium meusium fuga, morte tridui; fugam et famem  detestatus, mortem elegit: momentoque temporis LXX millia uirorum interiere. Tum Dauid uidens angelum, cuius dextera populus prosternebatur, ueniam precari, seque unum pro omnibus pene obiicere: se dignum exitio, quia ipse peccasset. Ita auersum plebis supplicium. Dauid in loco, in quo angelum uiderat, aram Domino statuit. Mox annis et morbo infractior, Salomonem filium, ex Bersabee Urie uxore susceptum, successorem regni constituit. Is regali unguento per Sadoc sacerdotem unctus, patre adhuc incolumi rex appellatus. Dauid, cum regnasset annos XL defunctus est.

XXXIX. Salomon initio regni urbem muro circumdedit. Huic per soporem astare Dominus uisus est, petendi que uellet tribuens optionem. Sed ille  non aliud sibi quam sapientiam dari poposcit, reliqua omnia parui estimans. Ita somno excitatus, cum ante sacrarium Domini constitisset, indulte sibi a Domino sapientie documentum dedit. Namque due mulieres una in domo diuersantes cum eodem tempore pueros edidissent, atque ex his alter post diem tertium nocte obisset; mater defuncti somno alterius insidiata mortuum suum supposuit, uiuentem abstulit. Inde inter eas de puero altercatio; postremo res ad regem delata: difficilis iudicii absolutio inter negantes, ubi testis deerat. Tum Salomon diuine sapientie munere perimi puerum, corpusque eius diuidi inter ambigentes iubet: cumque una earum iudicio acquieuisset, alia uero cedere potius puero quam discerpi eum mallet; Salomon ex affectu femine hanc uere matrem  esse coniectans, puerum illi adiudicauit, non sine circumstantium admiratione: siquidem latentem ueritatem prudentia protulisset. Ita in admirationem ingenii prudentieque eius reges uicinarum gentium amicitiam ab eo fedusque petiere, parati imperata facere.

XL. Queis opibus confisus, templum Domino immensi operis facere aggressus, paratis per triennium impendiis, quarto fere imperii anno primum fundamentum iecit, a profectione Hebreorum ex Aegypto anno fere octauo et octogesimo et quingentesimo: licet libro Regnorum tertio CCCCXL fuisse referantur; quod nequaquam conuenit: siquidem per seriem superius comprehensam facilius fuerit, ut minus fortassis  annorum, quam amplius, annotarim. Sed non dubito librariorum potius negligentia, presertim tot iam seculis intercedentibus, ueritatem fuisse corruptam, quam ut propheta errauerit: sicut in hoc ipso nostro opusculo futurum credimus, ut describentium incuria, que non incuriose a nobis sunt digesta, uitientur. Igitur Salomon ceptum templi opus uigesimo anno explicuit. Celebrato deinde ibidem sacrificio, dictaque oratione, qua populum templumque benedixit, Dominus ad eum locutus est, denuntians fore, si quando peccassent ac Dominum reliquissent, templum illud solo equandum. quod iampridem impletum uidemus, et mox . . . . connexum rerum ordinem exponemus. Interea Salomon florens opibus, omnium qui umquam fuerant regum ditissimus, quique  semper ordo rerum est, ab opibus in luxum et uitia delapsus, cum aduersum interdictum Dei ex alienigenis coniugia sumpsisset, et iam septingentas uxores et trecentas concubinas haberet, idola eis ritu gentium suarum, quibus litarent, constituit. Quibus rebus auersus Dominus, grauiter increpito penam denuntiauit, fore ut regnum ex parte maiore ademptum filio, seruo illius traderetur; idque ita accidit.

XLI. Nam defuncto Salomone anno imperii quadragesimo, cum Roboam filius anno etatis sexto et decimo regnum patrium tenere cepisset, pars populi ab eo offensa discedit. Etenim cum laxari sibi stipendium poposcisset, quod Salomon grauissimum imposuerat; repudiatis precibus supplicum, fauorem  uniuerse plebis auerterat: itaque consensu omnium, imperium ad Hieroboam defertur. Is medio genere ortus, aliquamdiu Salomoni seruitutem pependerat: sed cum ei responso Achie prophete regnum Hebreorum annuntiatum comperisset, necare eum clam destinauerat; quo ille metu in Aegyptum confugit: ibique uxore accepta ex stirpe regia, cognita demum Salomonis morte in solum patrium regressus, uoluntate populi, ut supra retulimus, sumpsit imperium. Penes Roboam tamen due tribus, Iude et Beniamin, resederant: ex his ad trecenta millia parauit exercitum. Cumque acies promouerentur, uerbis Dei populus admonetur, prelio abstineret: ex suo nutu Hieroboam regnum accepisse. Ita spreto regis imperio, exercitus dilapsus, Hieroboam imperium  inualuerat: sed cum Hierosolymam Roboam obtineret, ubi templo a Salomone facto populus sacrificare Domino consueuerat; ueritus Hieroboam, ne ab eo plebem religio auerteret, statuit animos eius superstitione occupare. Itaque uaccam auream in Bethel, alteram apud Dan constituit, quibus populus litaret: sacerdotesque, omissa Leui tribu, ex plebe instituit. Inuisum Domino flagitium expostulatio consecuta. Crebra deinde inter reges prelia: dubio euentu regnum obtinebant. Roboam septimo et decimo imperii anno exacto, uita functus est.

XLII. In huius locum Abiu filius eius regnum Hierosolyme sex annos tenuit; quamuis in Chronicis triennio regnasse referatur. Huic Asa filius successit,  a Dauid quintus fere, quippe abnepos eius. Fuit religiosus Domini cultor: namque deletis aris lucisque idolorum, uestigia paterne perfidie sustulit, fedus cum rege Syrie firmauit: eius auxilio Hierobe regnum, quod tum a filio tenebatur, multa clade affecit; ac sepe uictis hostibus predam ex uictoria retulit. Post unum et quadragesimum annum eger pedibus decessit. Huic triplex peccatum ascribitur: unum, quod societate regis Syrie nimium confisus sit: alterum, quod prophetam Domini hoc ipsum increpantem in uincula coniecit: tertium, quia in pedum dolore remedium non a Domino, sed a medicis sperauerit. Sed initio regni huius, Hieroboam rex decem tribuum defunctus est; regnum Nadab filio reliquit. Is malis operibus, et tam suis  quam paternis meritis inuisus Domino, non ultra biennium regno potitus est, priuataque imperio indigna progenies. Baasam Achie filium successorem habuit, eque a Domino alienissimum; isque sexto et uigesimo imperii anno defunctus est. Regnum ad Elam filium deuolutum, nec ultra biennium retentum; namque eum Zambri princeps equitum epulantem interfecit, regnumque occupauit: uir perinde in Dominum atque homines impius. Ab hoc pars populi secessit; Thamni cuidam regium nomen delatum, sed Zambri ante hunc septem annos et cum eodem duodecim regnauit. At in parte tribus Iude Asa mortuo, Iosaphat filius eius regnare cepit, uir religiosis uirtutibus merito clarus. Is cum Iambri pacem habuit; defunctus est autem, cum regnasset  annos u et XX.

XLIII. Huius imperii tempore Achab, Iambri filius, rex decem tribuum fuit, ultra omnes in Dominum impius: namque Iezabel filia Base regis ex Sidone in matrimonio accepta Baali idolo aram lucosque constituit, et prophetas Domini interemit: quo tempore Elias propheta oratione celum conclusit, ne pluuiam terre daret; idque regi denuntiauit, ut se impius causam mali esse cognosceret. Igitur suspensis celo aquis cum loca omnia adusta solis ardoribus non uictum hominibus, non pabulum iumentis darent; ipse se intra periculum famis propheta concluserat. Ea tempestate cum eremum petiisset; coruis cibum ministrantibus uixit, aquam torrens proximus, donec aruit, dedit. Inde admonitus a Domino  Sarepte oppidum petiit: ad mulierem uiduam diuertit; cumque ab ea esuriens cibum peteret, illa causari, non esse sibi nisi pugillum farris et pusillum olei: quo absumpto una cum filiis mortem exspectaret. Sed cum Elias uerbis Dei polliceretur nec hydriam farre, nec uas oleo esse minuendum; mulier poscenti fidem non cunctata prophete credere, promissorum fidem consecuta est; siquidem diuinis incrementis tantum accresceret, quantum quotidie detrahebat. Eodem tempore eiusdem uidue filium mortuum Elias in uitam reduxit. Tum iussu Domini regem adiit, exprobratoque ei sacrilegio, poposcit ad se omnem populum congregari: qui cum propere conuenisset, accitis idolorum ac lucorum sacerdotibus  CCCC fere et L inter eos inde orta est altercatio: Elia Dominum predicante, illi superstitiones suas asscrebant; postremo placuit fieri periculum, ut, si cuius cesam hostiam missus celo ignis absumeret, rata esset religio que uirtutem edidisset. Ita sacerdotes occiso uitulo Baal idolum inuocare ceperunt: frustraque consumptis inuocationibus imbecillitatem domini sui tacite fatebantur. Tum uero Elias irridens eos, Ne forte, inquit, dormiat: clamate uehementius, ut somno quo tenetur euigilet. Enimuero miseri trepidantes mussare, et tamen quidnam Elias facturus esset exspectare. At ille cesum uitulum imposuit, cum prius sacrarium aqua opplesset: inuocatoque Domino, exspectantibus cunctis ignis celo delapsus aquam cum hostia absumpsit. Tum uero  populus solo stratus Dominum fateri, idola exsecrari: postremo Elie iussu profani sacerdotes comprehensi deductique ad torrentem, necati sunt. Redeuntem inde regem propheta prosecutus est: sed cum ei Iezabel regis uxor uite periculum pararet, ad remotiora secessit. Ibi eum Dominus allocutus est, septem millia uirorum esse adhuc pronuntians, qui se idolis non dedissent: mirum id Elie fuit, qui solum se a sacrilegio immunem esse crediderat.

XLIu. Ea tempestate Achab rex Samarie uineam Nabuthei adherentem sibi concupiuit; quam cum ille ei uendere noluisset, dolis Iezabel interfectus est: ita Achab uinea potitus est, cum tamen Nabuthei mortem doluisse referatur. Mox per Eliam uerbo Domini increpitus, agnitoque crimine, cilicio  indutus egisse penitentiam traditur, quo facto imminentem penam auertit. Namque rex Syrie magno cum exercitu, duobus et triginta regibus in societatem belli adscitis, fines Samarie ingressus, cum rege urbem obsidere cepit. Arctis deinde obsessorum rebus, dat belli conditiones: Si aurum et argentum et feminas tradidissent, fore uti uite eorum parceret; sed tam iniustis conditionibus extrema perpeti satius uisum. Et cum iam omnium desperata esset salus, propheta a Domino missus regem adit: hortatur ut in prelium exeat, cunctantem multis confirmat: ita eruptione facta, fusi hostes copiosaque preda reperta. Sed post annum reparatis uiribus Syrus in Samariam regressus, acceptam cladem ultum ire cupiens, rursum uictus est, eo prelio CXX millia  Syrorum interiere: regi uenia data: regnum ei et pristinus status concessus. Tum Achab uerbis Dei a propheta increpitus, cur abusus diuino munere hosti sibi tradito pepercisset. Igitur Syrus post triennium bellum Hebreis intulit: aduersum hunc Achab pseudoprophetarum impulsu in prelium descendit, spreto Michea propheta et in uincula coniecto, quod ei exitiabilem fore pugnam denuntiasset, ita eo prelio Achab interfectus Ochozie filio imperium reliquit.

XLu. Is eger corpore cum ex ministris, qui idolum pro salute eius consulerent, misisset; Elias a Deo monitus obuiam se eis obtulit, increpitosque renuntiare regi iubet, mortem eius consecuturam.  Tum rex comprehendi eum ac deduci ad se iubet: sed missi, celesti igne absumpti. Rex, ut propheta predixerat, obiit: successit autem Ioram ei frater eius, isque duodecim annis imperio potitus est. At in parte duarum tribuum Iosaphat rege defuncto Ioram filius regnum tenuit annos duodeuiginti. Is Achab filiam uxorem habuit, socero quam patri propior. Post hunc Ochozias filius imperium adeptus est: hoc regnante Elias translatus refertur. Eodem tempore Eliseus discipulus eius multis signis potens exstitit, que omnia notiora sunt quam ut nostro stylo egeant: ab eo uidue filius resuscitatus, et Syrus lepra purgatus, et famis tempore omnium rerum copia fugatis hostibus inuecta, et in usum trium exercituum aque prebite, et de exiguo olei immodicis  incrementis solutum mulieris debitum et ipsi sufficiens uiuendi substantia data. Huius temporibus, ut diximus, Ochozias duarum tribuum erat rex; decem uero Ioram, ut supra retulimus, imperabat: interque eos fedus ictum; nam et aduersus Syros iunctis uiribus bellatum, et aduersum Iehu, qui per prophetam in regem decem tribuum unctus fuerat, pariter in prelium egressi, eadem pugna interiere.

XLuI. Sed regnum Ioram Iehu tenuit. Posito Ochozia in Iudea rege, qui uno anno regnauit, mater eius Gotholia imperium occupauit adempto nepoti imperio, etiam tum paruo puero, cui Ioas nomen fuit: sed huic ab auia prereptum imperium, post octo fere annos per Sacerdotem et populum depulsa  auia redditum. Hic initio regni obseruantissimus diuini cultus fuit, magnisque sumptibus templum exornauit: post adulatione principum deprauatus, adoratusque ab eis, Dei iram meruit. namque ei Azahel rex Syrie bellum intulit: inclinatisque rebus suis, auro templi pacem redemit, nec tamen ea potitus est, facti inuidia a suis interfectus anno imperii quadragesimo. Huic Amassia filius successit. At in parte decem tribuum defuncto Iehu Ioachas filius eius regnauit, inuisus Deo malis operibus, ob que regnum eius Syris prede fuit, donec Dei misericordia depulsis hostibus pristinum habere statum ceperunt. Ioachas diem functus Ie filio reliquit regnum. Is Amassie regi duarum tribuum ciuile bellum intulit, uictoriaque potitus multam predam in regnum suum  conuertit; idque Amassie ob delictum accidisse traditur: siquidem Idumeorum fines uictor ingressus, idola gentis eius assumpserat. Hic nouem annos regnasse scribitur, quantum in libris Regnorum reperi: sed in Paralipomenis, atque etiam in Chronicis, nouem et uiginti annos imperium tenuisse annotatum est; ea nimirum id persuadente ratione, que in his Regnorum libris facile perspici potest. Ioram enim rex decem tribuum octauo anno imperii Amassie traditur regnare cepisse, unumque et quadraginta annos imperium tenuisse: regnante demum Ozia Amassie filio, quarto imperii eius anno defunctus est; qua ratione uiginti et nouem annos Amassie effecit. Itaque nos hoc ipsum secuti, quia rationem  temporum persequi placet, Chronicorum auctoritati accessimus.

XLuII. Igitur Amassie Ozia filius successit; nam in parte decem tribuum Ioas diem functus Ioram filio locum fecerat: postque hunc Zacarias eius filius regnauit. Horum nos regnum, omniumque qui in parte decem tribuum Samarie prefuerunt, annotanda esse tempora non putauimus: quia breuitati studentes, superflua omisimus: et ad cognitionem temporum eius potissimum partis annos credimus persequendos, que in captiuitatem posterius abducta prolixius tempus in regno habuit. Igitur Ozias regnum Iude adeptus precipuam curam Domini cognoscendi habuit, Zacaria propheta plurimum usus , quo merito prosperis euentibus aduersus finitimos bella gessit. Arabas etiam deuicit. Iamque Aegyptum terrore nominis sui concusserat, elatusque secundis rebus illicita presumens, incensum Deo obtulit: quod solis facere sacerdotibus fas erat. Itaque cum per Azariam sacerdotem increpitus eo loco decedere cogeretur, atque in iram exarsisset, lepra oppletus decessit: quo morbo affectus uita functus est, cum regnasset annos duos et quinquaginta. Regnum inde Ioathe filio datum: isque admodum sanctus fuisse traditur, prospereque imperium administrauit: gentem Ammonitarum bello uictam stipendium prestare cegit: regnauit autem annis XuI eidemque Achaz filius successit.

XLuIII. Celebris circa hec tempora Niniuitarum  fides traditur. Id oppidum, olim ab Assur Sem filio conditum, caput regni Assyriorum fuit, frequens tum incolentium multitudine, alens uirorum millia C et XX, atque, ut in magno populo, abundans uitiis. Queis Deus motus Ionam prophetam ex Iudea ire precepit, ac denuntiare urbi excidium, sicut olim Sodoma et Gomorrha diuinis ignibus conflagrassent. uerum prophet apredicationis istius ministerium detrectans, non contumacia, sed prescientia qua uidebat Dominum penitentia populi placandum, nauim que longe diuersa regione Tharsos petebat, conscendit. Sed, ubi in altum processum, naute seuitia maris compulsi, quisnam esset mali causa sorte explorauere. Cum super Ionam sors decidisset, tamquam piaculum tempestatis in profundum proiectus  est: exceptusque a ceto, marino monstro, ac deuoratus, post triduum fere Niniuitarum littoribus eiectus iussa predicat: Urbem scilicet ob peccata populi triduo perituram. Igitur non dissimulanter, ut olim Sodomis, audita est uox Prophete: ac statim iussu regis exemploque populus uniuersus, quin et recens nati, cibo potuque abstinentur: iumenta itidem et diuersi generis animalia compulsa fame ac siti lamentantium speciem cum hominibus prebebant. Ita imminens malum auersum. Ione apud Deum conquerenti, quod fides dictis non adfuisset, responsum, Penitentibus ueniam negari non posse.

XLIX. At in Samaria Zacariam regem admodum impium, quem superius regnasse memorauimus, Sella  quidam interemit, regnumque occupauit: idemque Mane insidiis, exemplo facti sui, perit. Mane ereptum Selle imperium tenuit, filioque Pache reliquit: eumdem uero Pache quidam eiusdem nominis interemit, regnumque occupauit; mox ab Osee peremptus, eodem scelere quo assumpserat imperium, amisit. Hic ultra omnes reges superiores impius, penam sibi perpetuamque genti captiuitatem a Deo meruit; namque ei Salmanassar rex Assyriorum intulit bellum, uictumque tributarium sibi effecit. Sed cum occultis consiliis rebellionem pararet, regemque Aethiopum qui tum Aegyptum obtinebat, in auxilium accerserit, idque Salmanassar comperisset, perpetuis eum uinculis in carcerem coniecit, urbemque excidit: populum uniuersum in regnum suum abduxit, Assyriis  in hostili solo ad custodiam positis , ex quibus plerique diuinas ceremonias receperunt reliquis in errore gentilitatis perseuerantibus. Hoc bello Tobias in captiuitatem ductus est. At in parte duarum tribuum rex Achaz ob impietatem inuisus Deo, cum finitimorum bellis sepe premeretur, deos gentium colere decreuit, nimirum quia eorum auxilio uictores frequentibus preliis exstitissent: ita in hoc nefarie mentis piaculo diem functus est, cum XuI annis in regno fuisset.

L. Huic Ezechias filius successit, multum paterni dissimilis ingenii: namque initio regni populum sacerdotesque ad Dei cultum cohortatus, multis  disseruit. Ut frequenter castigati a Domino, sepius essent misericordiam consecuti: ut postremum decem tribus in captiuitatem nuper adducte sacrilegii penas dissoluerent: curandum eis sedulo, ne eadem pati mereantur. Ita conuersis ad religionem omnium animis, leuitas sacerdotesque omnes ad celebranda secundum legem sacrificia ordinauit: celebrarique Pascha instituit, quod iam pridem fuerat omissum; cumque dies festus adesset, dimissis per omnem terram nuntiis: conuentus diem edixit: ut, si quis post abductionem decem tribuum in Samaria resedissent, ad solemne sacrum conuenirent: ita frequentissimo conuentu dies sacer publica letitia exactus, longo post interuallo religione legitima per Ezechiam restituta. Pari deinde industria qua diuina  curauerat, rem bellicam administrauit, allophylosque frequentibus preliis contudit, donec ei Sennacherib rex Assyriorum bellum intulit. Magno cum exercitu fines eius ingressus, lateque agris uastatis, nullo obsistente urbis obsisidionem urgebat: Ezechias enim multitudine inferior, non ausus manum conserere, muris se tuebatur. Rex Assyrius portis adsultans, minitari excidium, deditionem imperare: Ezechiam frustra Deo confidere: se Dei nutu potius arma sumpsisse: uictorem omnium gentium, euersorem Samarie effugi non posse, ni matura deditione sibimet consuluisset. In hoc rerum statu Ezechias Deo fretus, Esaiam prophetam consulit, eiusque responso edocetur, Nihil ex hoste  periculi fore: diuinum autem: uxilium non defuturum.

LI. Nec multo post Tharacas rex Aethiopum regnum Assyriorum inuadit: quo nuntio Sennacherib ad sua tuenda conuersus, fremens et clamitans, uictori sibi uictoriam eripi, bellum omisit, missis ad Ezechiam litteris cum uerborum contumeliis denuntians, se paulo post rebus domi compositis ad excidium Iudee mature rediturum. Sed nichil his Ezechias motus orasse Dominum traditur, ne hanc tantam hominis insolentiam inultam sineret: ita eadem nocte Angelus castra Assyriorum aggressus, multa hominum millia letho dedit; rex trepidus in oppidum Niniuen confugit, ibique a filiis interfectus dignum se exitum tulit. Per idem tempus Ezechias eger  corpore, morbo incubuerat. Cumque Esaias ei uerbum Domini annuntiasset, uite eius finem adesse, flesse rex traditur, ita Xu annos prorogari sibi ad uitam meruit: quibus peractis, nono et uigesimo imperii anno decessit, regnum Manasse filio reliquit. Is a patre multum degenerans, relicto Domino culturas impias exercuit: ob quod in potestatem Assyriorum traditus, malo coactus agnouit errorem, populumque adhortatus est, uti relictis idolis Dominum colerent. Nihil sane dignum memoria gessit: regnauit autem annos u et L. Amon deinde filius eius regnum adeptus est, nec ultra biennium eo potitus est: paterne impietatis heres, Domini negligens, suorum insidiis circumuentus periit, ad Iosiam filium imperium deuolutum.

 LII. Is admodum religiosus fuisse traditur, summaque cura diuina administrasse, Helchia sacerdote usus bene. Is cum in templo librum uerbi Dei scriptum, repertum a sacerdote legisset, quo continebatur, Hebream gentem ob crebras impietates et sacrilegia delendam; piis ad Deum precibus fletuque iugi imminentem cladem auertit. Quod ubi indultum sibi per Holdam prophetissam comperit, maiore cura, utpote obligatus diuinis beneficiis, cultum Dei exercuit. Igitur uasa omnia anteriorum regum superstitionibus idolis consecrata cremauit; namque eo profani ritus in ualuerant, ut soli ac lune diuinos honores darent, eisdemque etiam ex metallis sacraria edificarent: quibus Iosias in puluerem redactis, sacerdotes quoque profanarum edium interfecit.  Sed ne sepulcris quidem impiorum pepercit: quod olim predictum a propheta, impletum animaduersum est. Huius octauo et decimo imperii anno Pascha celebratum. Post triennium fere aduersus Nechao regem Aegypti, qui bellum Assyriis inferebat, in prelium egressus, priusquam inter se acies concurrerent, sagitta ictus est: exque eo uulnere in urbem relatus, decessit, cum regnasset annos I et XX.

LIII. Ioachas inde filius eius regnum adeptus, tribus mensibus tenuit, captiuitati ob impietatem destinatus: namque eum Nechao rex Aegypti uictum captumque duxit, nec multo post in uinculis diem functus est. Iudeis stipendium annuum imperatum:  rex eis Eliachim arbitrio uictoris datus, qui postea immutato nomine Ioachim uocitatus est. Hic Ioache frater, Iosie filius fuit, fratri quam patri propior, sacrilegio inuisus Deo. Igitur cum regi Aegyptio pareret, quippe cui tributum penderet, Nabuchodonosor rex Babylonius Iudeam terram occupauit armis, et per triennium iure belli uictor possedit: etenim cedente iam rege Aegypti, determinatisque inter eos imperii finibus conuenerat, Iudeos ad Babylonem pertinere. Ita cum Ioachim, exactis in regno annis undecim, filio eiusdem nominis locum fecisset, isque regis Babylonii in se iram concitasset , Nabuchodonosor Hierosolymam cum exercitu ingressus, urbem  murosque ac templum solo strauit: auri immensum modum, et sacra ornamenta uel publica uel priuata, puberesque omnes uirilis ac muliebris sexus transtulit, relictis, quorum imbecillitas aut etas fastidio uictoribus fuit. Que turba, inutilis seruitio, exercendis colendisque agris, ne incultum esset solum, deputata: eisdemque rex Sedechias prepositus, ademptis uiribus inani tantum umbra regii nominis concessa. Sed Ioachim tribus mensibus tempus imperii habuit. Is cum populo Babyloniam translatus, et in carcerem coniectus est. Trigesimum post annum emissus, atque a rege in amicitiam receptus, mensaque et consiliis participatus, non sine solatio depulse calamitatis decessit.

LIu. Interea Sedechias rex turbe inutilis, quamquam  sine uiribus, infido ingenio et Dei immemor, qui non intelligeret captiuitatem ob delicta gentis illatam, postremis denique malis debitus, regis animum offendit. Ita ei post nouem annos Nabuchodonosor  bellum intulit, compulsumque intra muros confugere triennio obsedit. Qua tempestate Hieremiam prophetam, qui iam sepius imminere urbi captiuitatem pronuntiauerat, consulit, si quid spei forsitan superesset. Sed ille celestis ire non ignarus, eadem sepius interrogatus respondit, ipsi regi specialem penam denuntians. Tum uero Sedechias in iram excitatus, trudi prophetam in carcerem iubet: moxque eum crudelis facti piguit; sed obsistentibus Iudeorum principibus, quibus iam inde a principio moris fuerat bonos premere, absoluere innocentem non est ausus. Iisdem cogentibus, in lacum immensi profundi, cenoque ac sordibus, atque ex eo exitiabili fetore horridum, demissus est, ut ne simplici quidem morte exspiraret. Sed rex licet impius,  aliquanto tamen sacerdotibus mitior, educi prophetam de lacu et carceris custodie reddi iubet. Interea obsessos uis hostium et penuria urgebat: consumptisque omnibus que mandi poterant, fames inualuerat. Ita defessis inedia defensoribus, oppidum captum incensumque: rex, ut propheta dixerat, effossis oculis, Babyloniam translatus: Hieremias misericordia hostili carcere exemptus. Cum eum Nabuzardan princeps regius captiuum cum ceteris duceret, delata sibi optione ab eo, utrum in solo patrio deserto desolatoque subsistere, an secum abire in summis honoribus uellet, residere in patria maluit. Nabuchodonosor, abducto populo, residuis  Godoliam eiusdem gentis  preposuit, absque ullo insigni regio aut imperii nomine: quia preesse paucis et calamitosis nulla dignitas erat.



LIBER SECUNDUS.


 I. Captiuitatis tempora prophetarum uaticiniis atque actibus illustrata sunt, maximeque Danielis egregia ad conseruandam legem perseuerantia, et in absolutione Susanne diuino consilio, ceterisque ab eo gestis, que ordine persequemur. Hic sub rege  Ioachim captus deductusque Babyloniam, paruus admodum puer: postea ob elegantiam uultus inter ministros regios assumptus, unaque cum eo Ananias, Misel et Azarias. Sed cum eos rex delicatioribus cibis curari precepisset, idque Asphane eunucho negotii dedisset, Daniel paternarum traditionum memor, ne ex mensa regis gentilium cibis participaret, poposcit ab eunucho, ut leguminibus tantum uterentur. Causante Asphane, ne dissimulatum imperium regis consecutura macies proderet, Daniel Domino fretus pollicetur, maioris decoris sibi uultus ex leguminibus quam ex cibis regiis fore; fidesque dictis adfuit, ita ut minime eorum uultus comparabiles  haberentur, qui imperialibus impendiis procurabantur. Igitur a rege in honore et gratia adhibiti, prudentia et disciplina breui omnibus regis proximis antelati. Per idem tempus Susanna quedam Ioachim nupta, spectate femina pulchritudinis, a duobus  presbyteris appetita, cum impudicis non acquieuisset, falso crimine incessitur: iisdem presbyteris deferentibus, in remotis locis adolescentem cum ea deprehensum, sed illum iuuenili alacritate senum manus effugisse. Ita presbyteris fides habita: iudicio populi Susanna damnatur. Que cum secundum legem ad supplicium duceretur, Daniel tum annos natus XII, increpitis Iudeis quod innocentem morti dedissent, reducere eam in iudicium, causamque denuo audiri postulat. Enimuero multitudo Iudeorum que tum aderat, non sine Domino existimans puerum contempte etatule in hanc constantiam prorupisse, fauore accommodato, in concillum reuertitur.  Initur denuo iudicium: Danieli, ut inter maiores natu resideret, delatum. Igitur separari accusatores iubet: unumque ex eis interrogat, sub cuius generis arbore adulteram deprehendisset. Ex uarietate responsi falsitas deprehensa: Susanna absoluta: presbyteri, qui innocenti periculum creauerant, capite damnati.

II. Ea tempestate Nabuchodonosor somnium uidit mysterio futurorum mirabile, cuius interpretationem quum per se non posset euoluere, adscitis ad interpretandum Chaldeis, qui magicis artibus extisque hostiarum scire occulta et futura precinere uidebantur: mox, ueritus ne more hominum non uera sed placita regi ex somnio coniectarent, uisa supprimit, poposcitque ab eis, ut, si uera in his diuinatio  esset, somnium ipsum sibi dicerent: tum demum interpretationi eorum crediturum, si prius enuntiando somnium artis periculum fecissent. Illi uero tantam molem abnuentes, non esse id humane opis confitebantur. Rex motus, quod falsa diuinandi professione homines erroribus illuderent, cum astricti presenti negotio nichil scire se confiterentur: ita edicto regis in eos animaduersum, palamque omnes huius artis interficiebantur. Quod ubi Danieli compertum, regis proximum appellat: enuntiationem somnii interpretationemque eius pollicetur. Res ad regem defertur: Daniel accersitur; iam reuelato sibi per Dominum mysterio, uisio regis refertur, solutioque. Sed res postulat, ut regis somnium et interpretationem prophete et consequentium fidem  exponamus. uiderat rex per soporem imaginem capite aureo brachiisque argenteis, uentre et femoribus ereis, cruribus ferreis, que in pedes partim ferreos, partim fictiles desinebat. Sed ferrum atque testum inter confusum coire non poterat. Ad extremum, imaginem lapis sine manibus abscissus proterebat: redactaque omnia in puluerem, uento ablata.

III. Igitur secundum prophete interpretationem imago uisa figuram mundi gerit: caput aureum Chaldeorum imperium est: siquidem id primum et opulentissimum fuisse accepimus. Pectus et brachia argentea secundum regnum annuntiant: Cyrus enim uictis Chaldeis atque Medis imperium ad Persas contulit. In uentre ereo tertium regnum portendi  pronuntiatur; idque impletum uidemus: siquidem Alexander ereptum Persis imperium Macedonie uindicauit. Crura ferrea imperium quartum, idque Romanum, intelligitur, omnibus ante regnis ualidissimum. Pedes uero partim ferrei, partim fictiles, diuidendum esse Romanum regnum, ita ut numquam inter se ceat, prefigurant; quod eque impletum est: siquidem iam non ab uno imperatore, sed etiam a pluribus, semperque inter se armis aut studiis dissentientibus res Romana administratur. Denique commisceri testum atque ferrum numquam inter se ceuntem materiam, commistiones humani generis future a se inuicem dissidentes significantur: siquidem Romanum solum ab exteris gentibus  aut rebellibus occupatum, aut dedentibus semper pacis specie traditum constat; exercitibusque nostris, urbibus atque prouinciis permistas barbaras nationes, et precipue Iudeos inter nos degere, nec tamen in mores nostros transire, uideamus. Atque hec esse postrema tempora prophete annuntiant: in lapide uero sine manibus abscisso, qui aurum, argentum et ferrum testumque comminuit, Christi figuram esse. Is enim non conditione humana editus  mundum istum, in quo sunt regna terrarum, in nichilum rediget, regnumque aliud incorruptum atque perpetuum, id est futurum seculum, quod sanctis paratum est, confirmabit: de quo uno adhuc quorumdam fides in ambiguo est, non credendum  de futuris, cum de preteritis conuincantur. Igitur Daniel multis a rege muneribus donatus, prefectus Babylonie atque omni imperio, in summis honoribus habebatur; eius suffragio Ananias, Azarias et Misel ad summam eque dignitatem et potestatem prouecti. Eodem fere tempore preclara Ezechielis prophetia exstitit, reuelato ei futurorum et resurrectionis mysterio: exstat liber magni operis, et cum cura legendus.

Iu. At in Iudea, cui post excidium Hierosolyme Godoliam prepositum supra memorauimus, egre ferentes Iudei principem sibi ex stirpe non regia arbitrio uictoris datum, Ismel quodam duce et concitatore nefande coniurationis, dispositis eum in conuiuio insidiis peremerunt. At hi qui extra  noxiam fuerant, ultum ire facinus cupientes, propere aduersum Ismel arma capiunt; sed ille, quia cognouit exitium sibi imminere, relicto exercitu quem contraxerat, non amplius quam octo comitantibus ad Ammonitas confugit. Igitur populum uniuersum metus peruaserat, ne paucorum scelus omnium exitio rex Babylonius ultum iret: nam preter Godoliam multos ex Chaldeis cum eo interfecerant. Itaque consilium ineunt fugiendi in Aegyptum. Sed prius Hieremiam frequentes adeunt, sciscitantes diuinum responsum; at ille uerbis Dei uniuersos hortari: In solo patrio manerent: si id fecissent, Dei presidio tuendos, nullumque a Babyloniis periculum fore: sin Aegyptum peterent, omnes ibi ferro ac fame diuersoque mortis genere  perituros. Sed plebs, assueto malo, insolens parendi salubribus consiliis et diuino imperio, profecta est in Aegyptum; quid de ea postea actum, sacris litteris siletur, nobis nichil compertum.

u. Hoc tractu temporum Nabuchodonosor elatus rebus secundis statuam sibi auream immense magnitudinis posuit, adorarique eam ut sacram effigiem precepit; quod cum certatim ab omnibus  fieret, Ananias, Azarias et Misel profano officio abstinuerunt, non ignorantes honorem hunc soli Deo debitum. Igitur rei ex edicto regis constituuntur: propositaque eis conditio penarum ardens caminus, ut presenti metu adorare statuam cogerentur. uerum  illi deuorari ignibus, quam piaculum committere, maluerunt. Itaque uincti pedibus in medias flammas coniiciuntur. Sed ministros infandi operis, dum promptius damnatos in ignem propellunt, flamma absorbuit: Hebreos  ignis non attigit, quum a spectantibus deambulantes in camino psalmum Deo dicere cernerentur: uisusque cum his inter ignem quartus specie angeli, quem Nabuchodonosor propius intuitus, filium Dei se uidisse confessus est. Tum rex haud dubius diuinam in re presenti fuisse uirtutem, missis per omne regnum suum edictis, facti miraculum prouulgauit; confessus soli Deo honorem deferendum. Nec multo post rex obiecto sibi somnio, mox uoce etiam celo emissa admonitus, potestate regia abiecta, atque  ab omni conuersatione humana remotus, herbis tantum uitam sustinens egisse penitentiam traditur; seruatum ei nutu Dei imperium, donec impleto tempore, agnito demum Deo, post septem annos et regno et statui pristino restitutus est. Hic post deuictum, ut supra diximus, Sedechiam, quem captiuum Babylonem transtulit, regnasse traditur annos uI et XX, quamquam id non in Sacra Historia scriptum inuenerim: sed forte accidit, ut dum multa euoluerem, annotationem hanc iam interpolato per etatem libello sine auctoris nomine reperirem, in quo regum Babyloniorum tempora continebantur: quam pretereundam non putaui, siquidem et Chronicis consentiret, et ita illius nobis  ratio quadraret, ut per ordinem regum, quorum tempora continebat, usque in primum Cyri regis annum LXX annos  impleret.

uI. Post Nabuchodonosor, filius eius regnum est adeptus, quem in Chronicis Euilmarodach fuisse uocitatum reperi. Hic duodecimo imperii anno diem functus fratri minori, qui Balthasar dictus est, locum fecit. Is cum quarto et decimo anno publicum epulum principibus ac prefectis suis daret, sacra uasa, que per Nabuchodonosor de templo Hierosolyme ablata, nec in regales usus usurpata sed recondita in thesauris habebantur, proferri imperauit. Cum his per luxum ac licentiam  regalis conuiuii promiscue omnes uirilis ac muliebris sexus, uxores concubineque eius uterentur, subito rex in pariete conspicit digitos scribentes: cernebanturque in uersum ducte littere; sed qui posset scripta legere non reperiebatur. Igitur rex perterritus magos et Chaldeos aduocat: quibus mussitantibus nec quidquam respondentibus, regina regem admonet: Esse quemdam Hebreum, Daniel nomine, qui olim Nabuchodonosor occulti mysterii somnium reuelasset, iam tum ob illustrem sapientiam summis honoribus donatum. Itaque accitus Daniel, perlegit interpretatusque: Ob delictum regis, qui sacra Deo uasa temerasset, ipsi exitium imminere, regnumque eius Medis ac Persis datum; quod mox  consecutum est: nam eadem nocte Balthasar interiit, regnumque eius Darius natione Medus occupauit. Danielem illustri opinione compertum uniuerso imperio preposuit, secutus superiorum regum iudicium: nam et Nabuchodonosor eum regno prefecerat, et Balthasar ueste purpurea et torque aureo donatum, tertium regni principem constituerat.

uII. Igitur hi qui una cum eo rerum potentes erant, exagitati inuidia, quod eis alienigena captiue gentis fuisset equatus, regem deprauatum adulatione compellunt, ut sibi diebus proximis triginta, diuini honores darentur, neque cuiquam liceret Dominum nisi regem precari. Facile id Dario persuasum, stultitia regum omnium, qui sibi diuina uindicant. Igitur Daniel non rudis neque inscius Deo preces non homini deferendas, reus constituitur,  edicto regis non paruisse: multumque abnuente Dario, cui charus acceptusque semper fuerat, principes peruicere, ut in lacum demitteretur; sed obiecto bestiis nullum periculum fuit. Quod cum rex comperisset, accusatores deputari leonibus precepit, qui non simili exemplo perfuncti sunt: nam continuo deuorati ferarum famem expleuerunt. Daniel clarus ante, clarior haberi cepit. Rex antiquato edicto suo, nouum proposuit: Relictis erroribus ac superstitionibus Deum Danielis colendum. Exstant etiam uisiones eius, quibus consequentium seculorum ordinem reuelauit, annorum etiam numerum complexus, intra quem Christum, sicut factum est, descensurum ad terras pronuntiauit,  uenturumque Antechristum manifeste exposuit. Quod si quis studiosior erit, rectius ibi quesitum reperiet: nobis propositum est rerum tantum ordinem contexere. Darius duodeuiginti annos regnasse traditur, qua tempestate Astyages Medis imperabat.

uIII. Hunc Cyrus, ex filia nepos eius, regno expulit Persarum usus armis: unde summa imperii ad Persas translata est. Babylonii quoque in potestatem ditionemque eius concessere. Igitur initio regni, propositis publice edictis, dat potestatem Iudeis in solum patrium redeundi: sacra etiam uasa, que Nabuchodonosor de templo Hierosolyme abstulerat, reddidit. Itaque pauci tum in Iudeam regressi: ceteris redeundi animus, an facultas defuerit, parum comperimus. Erat ea tempestate  apud Babylonios Beli antiquissimi regis, cuius etiam uirgilius meminit, ex ere simulacrum, quod superstitione hominum consecratum Cyrus quoque adorare erat solitus, antistitum eius dolo illusus, qui uesci effigiem illam atque potare affirmabant, cum diurnam pensitationem, que idolo inferebatur, clam ipsi absumerent. Igitur Cyrus, cum Daniele familiariter uteretur, querit ab eo, cur simulacrum non adoraret, cum manifestum uiuentis Dei esset indicium, absumentis ea que inferebantur? Daniel ridens hominis errorem, negare id posse fieri, ut es illud, id est bruta materies, cibo uteretur aut potu. Acciri ergo rex sacerdotes iubet  adhibitoque eos  terrore increpitat, Quis impensa consumeret, cum Daniel uir prudentia insignis minime id ab insensibili simulacro posse fieri contenderet? Tum illi confisi parato dolo, inferre et obsignari a rege templum deposcunt; uti, nisi omnia postero die absumpta deprehenderentur, morte penas persoluerent: dum eadem conditio Danieli maneret. Itaque signo regis templum obsignatur, cum prius Daniel sacerdotibus insciis pauimentum cinere aspersisset, ut intreuntium occultos aditus uestigia proderent. Igitur postero die rex templum ingressus animaduertit absumpta que idolo apponi iusserat. Tum Daniel occultam fraudem uestigiis prodentibus reserat: Sacerdotes cum uxoribus et filiis suffosso foramine ingressos ea que idolo apposita  fuerant deuorasse. Ita omnes iussu regis interfecti: templum ac simulacrum Danieli in potestatem datum, atque arbitrio eius dirutum.

IX. Interea Iudei, quos ex permissu Cyri in patriam regressos supra memorauimus, urbem ac templum restituere aggressi, ut pauci atque inopes, parum proficiebant; donec centesimo fere anno, Artaxerxe rege Persis imperitante, per eos qui locis preerant ab edificando sunt deterriti. etenim tum Syria atque omnis Iudea sub Persarum imperio per magistratus ac presides regebatur. Igitur his consilium fuit regi Artaxerxi scribere, Non oportere Iudeis restituende urbis sue copiam dari, ne pro contumaci ingenio, resumptis uiribus, aliis gentibus imperare soliti non paterentur sub alieno  imperio degere. Ita comprobato a rege presidum consilio prohibita urbis edificatio, usque in secundum Darii regis annum dilata est. Sed hoc tractu temporum qui reges Persis imperauerint, inserimus, quo facilius annorum series in ordinem contexta prodatur. Post Darium Medum, quem duodeuiginti annos regnasse significauimus, Cyrus uno et triginta annis rerum potitus est: Scythis bellum inferens in prelio cecidit, secundo anno postquam Tarquinius Superbus Rome regnare ceperat. Cyro Cambyses filius eius successit, regnauitque annos nouem. Hic cum Aegyptum atque Aethiopiam bello premeret et subegisset, uictorque in Persas reuerteretur, casu se ipsum uulnerauit, ex eoque ictu periit. Post huius mortem Magi duo fratres natione  Medi menses septem Persarum regnum obtinuerunt. Ad hos interficiendos septem nobilissimi Perse coniurauerunt, quorum princeps fuit Darius Hystaspis filius, natus ex fratre patruele Cyri, omniumque consensu regnum ei delatum: regnauit annos sex et triginta. Hic ante quadriennium quam decederet, apud Marathonam pugnauit celeberrimo Grecis Romanisque historiis prelio. Id gestum post Romam conditam anno fere ducentesimo et sexagesimo, Macerino et Augurino consulibus, abhinc annos, si tamen inuestigatio Romanorum consulum non fefellit, IC CCC LXXX et uIII: omne enim tempus in Stiliconem consulem direxi. Post Darium Xerxe, fuit, isque unum et uiginti annos regnasse  traditur: quamquam in plerisque exemplaribus uiginti et quinque annos imperii eius fuisse reperi. Huic successit Artaxerxes, cuius supra mentionem fecimus. Hic cum inhiberi edificationem urbis Iudee templique iussisset, suspensum opus usque in secundum Darii regis annum pependit. Sed ut usque ad cum temporum ordo connexus sit; Artaxerxes regnauit annos unum et quadraginta, Xerxes duobus mensibus, postque eum Sucdianus septem mensibus fuit.

X. Darius deinde, sub quo templum est restitutum, regnum adeptus est, cui Ochus tum nomen erat. Hic cum ex Hebreis tres adolescentes spectate fidei corporis custodes haberet, unusque ex his prudentie documento admirationem regis in se conuertisset;  delata sibi optione petendi, si quid animo concepisset, ingemiscens patrie ruinis, copiam restituende urbis poposcit, meruitque a rege, ut subregulis ac presidibus imperaret, ut edificationem sacre edis prebitis impendiis maturaret. Ita templum quadriennio consummatum, sexto post anno quam Darius regnare ceperat: idque Iudeis satis uisum: et quia magne molis erat urbem restituere, diffisi uiribus, opus multi laboris incipere non ausi, templo continebantur. Per idem tempus Esdras scriba legis post uiginti fere annos quam templum fuerat consummatum, defuncto iam Dario, qui unum de uiginti annis rerum fuerat potitus, permissu Artaxerxis secundi, non illius qui inter duos Xerxes fuit, sed huius qui Dario Ocho successerat,  Babylonia profectus, multique eum secuti Hierosolymam peruenere; uasa quoque diuersi operis et dona, que rex templo Dei miserat, cum duodecim leuitis: uix enim hic numerus ex illa tribu repertus traditur. Is cum deprehendisset Iudeos gentilium connubiis permistos, multis increpitos renuntiare istiusmodi matrimoniis, ac filios ex his susceptos extrudi iubet: omnesque dicto paruere: purgatus populus ueteris legis ritum agebat. Ceterum Esdram nichil super reficienda urbe egisse comperio: credo, potiorem curam ratus plebem corruptis moribus reformare.

XI. Erat ea tempestate apud Babyloniam Necmias minister regius, gente Iudeus, Artaxerxi merito obsequiorum carissimus. Is Iudeos percontatus, quis  paterne urbis status esset, ubi comperit in iisdem ruinis iacere patriam, totis sensibus conturbatus, cum gemitu multisque lacrymis orasse ad Deum traditur, delicta gentis sue reputans, misericordiamque diuinam efflagitans. Igitur cum eum rex inter epulas mestum extra solitum animaduertisset, poposcit ab eo causam dolorum ut exponeret; tum ille aduersa gentis sue et ruinam ciuitatis deflere, que iam per annos fere ducentos et quinquaginta solo strata, malorum testimonium, spectaculum inimicis preberet: daret sibi eundi et restituende eius potestatem. Paruit rex piis precibus, statimque eum cum presidio equitum, quo tutius iter ageret, dimisit, datis ad pretores epistolis,  ut necessaria preberent. Is cum Hierosolymam peruenisset, uiritim populo opus urbis distribuit; et certatim iussa omnes curabant, iamque ad medium machine processerant, cum, flagrante inuidia gentium, uicine urbes conspirant opera interrumpere, Iudeosque ab edificando deterrere. Sed Neemias, dispositis aduersum incursantes presidiis, nichil territus cepta explicuit, consummatoque muro, et ualuis portarum perfectis, per familias construendis interius domibus urbem dimensus est, censuitque populum minime urbi parem: neque enim amplius quam ad quinquaginta millia promiscui sexus atque ordinis reperta, tantum ex illo quondam immani numero frequentibus bellis absumptum, aut captiuitate detentum: nam olim he due tribus, quarum hoc residuum fuit, cum  ab his decem tribus separate sunt, CCC et XX millia uirorum armauerant: a Deo ob peccatum internecioni et captiuitati date, ad hanc usque paucitatem deuenerant. Sed hec, ut dixi, plebs duarum tribuum fuit: decem uero prius ducte, per Parthos, Medos, Indos atque Aethiopas disperse numquam in solum patrium sunt regresse; hodieque barbararum gentium imperiis continentur. Sed consummatio restitute urbis XXX et II imperii Artaxerxis anno refertur: a quo tempore usque ad Christi crucem, id est Fusium Geminum et Rubellium consules, anni CCCXC et uIII. Ceterum a restitutione templi usque in euersionem, que sub uespasiano consule augusto per Titum Cesarem consummata est, anni CCCC LXXX et III. Predictum id olim est a Daniele, qui ab instauratione  templi usque in euersionem LX et IX hebdomadas futuras pronuntiauerat. A die autem captiuitatis Iudeorum usque in tempus restitute ciuitatis fuerunt anni CCLX.

XII. Hoc temporum tractu Esther atque Iudith fuisse arbitramur; quarum quidem actus quibus potissimum regibus connectam, non facile perspexerim: nam cum Esther sub Artaxerxe rege referatur , multa cunctatio est, cuius hec temporibus applicetur; mihi tamen uisum est huic Artaxerxi sub quo Hierosolyma est restituta, Esther historiam connectere: quia non fit uerisimile ut, si sub priore Artaxerxe fuisset, cuius tempora . . . complexus est, nullam tam illustris femine mentionem retulisset;  maxime cum ab illo Artaxerxe inhibitam templi edificationem, sicut supra memorauimus, constet: neque Esther passura fuerit tum, si in illius matrimonio tum fuisset; nunc gesta edisseram. Erat ea tempestate regi in matrimonio uastis quedam, mire femina pulchritudinis: cuius cum formam omnibus predicaret, die quodam cum publicum conuiuium dabat, adesse reginam demonstrande pulchritudinis gratiam iubet. Illa uero stulto rege consultior, pudens uirorum oculis spectaculum corporis prebere, iussa abnuit; qua contumelia barbarus animus permotus uxorem matrimonio ac regia depellit. Igitur cum in locum eius puella regis coniugio quereretur, reperta est Esther ceteras specie uincere: hec Iudea ex  tribu Beniamin, utroque parente orba a Mardocheo patruele fratre educta. Quum ad regales nuptias duceretur, mandante educatore genus ac patriam occultauit: admonita ne paternarum traditionum immemor, etsi in matrimonium alienigene captiua succederet, gentium cibis participaret.

XIII. Igitur iuncta regi, breui, ut fit, ui pulchritudinis totum eius animum facile cepit: adeo ut eam equatam imperio, insigni regio, ueste purpurea donaret. Qua tempestate Mardocheus inter proximos regis erat, pro uirili portione negotiorum familiarium curator. Is compositas a duobus spadonibus regi insidias prodiderat: atque ex eo carior, summisque honoribus donatus. Erat ea tempestate regi Aman quidam perfamiliaris, quem equatum sibi  adorari more regum preceperat. Id Mardocheus unus ex omnibus facere fastidiens, odia Perse in se grauiter accenderat. Igitur Aman ad perniciem Hebrei animum intendens, regem adit; affirmatque, esse in regno eius hominum genus prauis superstitionibus Deo hominibusque inuisum, externis legibus uiuens, dignum exitio: rectum esse omnes huius gentis internecioni dare, exque eorum bonis immensas opes pollicetur. Facile id barbaro persuasum: edictum emittitur, Iudeos necandos; missique continuo, qui per omne regnum ab India usque Aethiopiam edictum promulgarent. Id ubi Mardocheo compertum, conscissis uestibus sacco obuoluitur, conspersusque cinere pergit ad regiam, ibique eiulatu multo cuncta questibus replet: Facinus indignum,  immeritam gentem perire, neque ullam pereundi causam dari. Esther lamentantis uoce excita, rem, ut erat, cognoscit; tum uero anceps consilii, quia adeundi regem potestas non erat: etenim more Persarum regine introire ad regem, nisi accersite, non licet: nec tamen cum fuerit regi libitum, sed statuto tempore admittitur; et forte tum ita euenerat, ut diebus triginta proximis separata a conspectu regis Esther haberetur. Igitur audendum aliquid pro ciuibus rata, etsi certa pestis adesset, pulchro in negotio occumbere parat: inuocato prius Domino aulam regis ingreditur. At barbarus re insolita perculsus, paulatim blandimento muliebri delinitus, postremo ad cenam regine perducitur, unaque cum illo Aman ille regi charus et Iudee genti  infestus. Igitur cum iam post epulas multis poculis conuiuium calere cepisset, Esther genibus regis aduoluitur, gentis sue perniciem deprecatur. Rex uero nichil se petenti, si quid ultra peteret, negaturum pollicetur. Tum Esther arrepto tempore, Amanis mortem flagitat in ultionem gentis quam perditam cupierat. Sed rex amici memor paulisper cunctatur, deliberandique gratia modicum secessit. Deinde regressus uidit Aman regine genua complexum: succensus ira, et appetitam reginam clamitans, morte eum affici iubet. Et tum regi compertum erat, penam crucis per Aman Mardocheo paratam: ita Aman eidem cruci affigitur, omniaque bona eius Mardocheo data, Iudeique sunt absoluti. Artaxerxes  regnauit annos duos et sexaginta, eidemque Ochus successit.

XIu. Huic rerum ordini recte Iudith actus conseram, traditur enim post captiuitatem fuisse; sed quis eo tempore Persis regnauerit, historia diuina non edidit: regem tamen sub quo illa gesta sint, Nabuchodonosor nuncupat, non utique eum qui Ierosolymam ceperit, sed nullum hoc nomine post captiuitatem apud Persas regnasse reperio, nisi si ob impatientiam et pariles conatus, quicumque ille rex, Nabuchodonosor a Iudeis uocitatus est. Plerique tamen Cambysem Cyri regis filium putant esse, quod uictor Aegyptum atque Aethiopiam penetrauerit; sed huic opinioni eadem sacra historia repugnat: nam duodecimo regis illius anno Iudith fuisse signatur:  porro Cambyses non ultra nouem annos rerum potitus est. Unde, si in historia opinari licet, sub Ocho rege qui post Artaxerxem secundum fuit, hec gesta crediderim; idque uel ex hoc coniicio, quod idem Ochus  natura immitis cupidusque bellorum traditur: nam et arma finitimis intulit, et Aegyptum, que ante multos annos desciuerat, bello recuperauit. Quo tempore etiam sacra eorum, et Apin in Deum receptum irrisisse traditur: quod postea Baguas spado eius, natione Aegyptius, indignatus, contumeliam gentis morte regis ultus est. Meminit autem huius Bague historia diuina: nam cum Holofernes iussu regis aduersus Iudeos duxerat exercitum, Baguam in iisdem castris fuisse memorauit: unde non immerito in argumentum  nostre opinionis adduxerim, ut rex ille, Nabuchodonosor nuncupatus, Ochus fuerit, sub quo Baguam fuisse mundiales historici prodiderunt. Ceterum illud nemini mirum esse oportebit, quod scriptores secularium litterarum nichil ex his que sacris uoluminibus scripta sunt, attigerunt; Dei spiritu preualente, ut intaminata ab ore corrupto et falsis uera miscente, intra sua tantum mysteria contineretur historia, que separata a mundi negotiis, et sacris tantum uocibus proferenda, permisceri cum aliis uelut equali sorte non debuit; etenim erat indignissimum, ut alia agentibus, aut alia querentibus, hec quoque cum reliquis miscerentur. Sed pergam ad cetera, ac per Iudith gesta, ut potero, paucis absoluam.

 Xu. Igitur reuersis, ut supra memorauimus in solum patrium Iudeis, necdum composito rerum aut urbis statu, rex Persarum Medis bellum infert, atque aduersus regem eorum, Arphaxad nomine, acie confligit: secundo euentu perempto rege, gentem imperio adiungit; idem reliquis nationibus facit, premisso Holoferne, quem principem militie delegerat, cum millibus peditum centum et uiginti, equitum duodecim. Is Cilicia et Arabia bello uastatis, multas urbes aut ui capit aut metu in deditionem compellit; iamque Damascum admotus exercitus magno Iudeos terrore perculerat: sed impares ad resistendum, neque ad deditionem acquiescentibus animis, expertis quippe usque ante captiuitatis mala,  ad templum frequentes concurrunt. Ibi communi gemitu permixtoque ululatu diuinum auxilium implorant: Satis se Domino ob peccata uel crimina dedisse penarum: reliquiis saltem seruitio nuper exemptis parceret. Interea Holofernes Moabitis in deditionem acceptis, atque aduersum Iudeos in societatem belli assumptis; cum ab eorum principibus inquireret, quibusnam uiribus freti Hebrei deditioni animos non dedissent; Achior quidam comperta edisserit: Iudeos Dei cultores, pio a Patribus ritu institutos: olim in Aegypto pependisse seruitium: inde diuino munere eductos, ac siccatum mare pedibus emensos: postremo omnibus gentibus deuictis, habitatas maioribus terras recepisse: exin uario rerum statu floruisse, aut concidisse, atque iterum  malis emersisse, secundum merita iratum aut placatum Deum uicissitudine expertos; dum peccantes incursionibus hostium aut captiuitatibus cercentur, propitio numine semper inuicti: ceterum si presenti tempore absque peccato sint, nullo modo eos posse superari: sin aliter se habeant, facile uincendos. Ad hec Holofernes ferox multis uictoriis, nichil sibi inuictum ratus, ira accensus cur ex peccato potissimum Iudeorum pendere illius uictoria putaretur, propelli Achior in castra Hebreorum iubet, ut cum his periret, quos uinci non posse affirmauerat, ac tum Iudei montes petiuerant: ita, quibus id negotii datum, ima montium successere, ibique uinctum Achior reliquerunt. Quod ubi Iudei animaduerterunt, exemptum uinculis in collem perducunt, causas rei  querentibus, gesta exponit, receptusque parem exitum opperiebatur, is post uictoriam circumcisus, Iudeus factus est. Igitur Holofernes, difficultate locorum comperta, quia adiri precelsa non poterant, montes militibus circumdat, et summa cura Hebreos aquationibus prohibet: eoque maturius obsidionem sensere. Itaque uicti penuria aque, ad Oziam principem concurrunt proni omnes ad deditionem; ille uero opperiendum paulisper, et diuinum auxilium exspectandum respondens, quinto decimo die deditionis tempus constituit.

XuI. Quod ubi Iudith compertum  arctis suorum rebus etiam certo sibi exitio audendum aliquid et  tentandum rata, caput comit, uultu expolitur, comite ancilla castra hostium ingreditur. Statimque ad Holofernem deducta perditas res suorum memorat, se transfugio uite consuluisse; deinde a duce poscit liberum extra castra nocturno tempore egressum orandi gratia: mandatum id uigilibus, portarumque custodibus. Sed ubi per triduum egrediendi ac redeundi consuetudinem sibi, barbaris fidem fecit, Holofernem cupido incessit dedititie corpore abuti: etenim forma excellenti Persam facile permouerat. Ita ad ducis tentorium per Baguam eunuchum deducitur, initoque conuiuio barbarus multo se uino obruit; tum remotis ministris, priusquam uim mulieri inferret, somno captus est. Iudith tempore arrepto  caput hostis desecat, secumque aufert: et cum secundum consuetudinem castris egredi crederetur, incolumis ad suos regressa est. Postero die Hebrei caput Holofernis de superioribus ostentantes, eruptione facta ad castra hostium pergunt. Tum uero barbari signum pugne poscentes, tabernaculum ducis frequentes assistunt; ubi truncum corpus repertum, feda formidine in fugam uersi, terga hostibus prebuerunt. Iudei fugientes persecuti, cesisque multis millibus, castris ac preda potiti. Iudith summis laudibus celebrata, centum et quinque annos uixisse traditur. Hec si Ocho rege, ut opinamur, gesta sunt, anno imperii eius duodecimo; a tempore Hierosolyme restitute usque in id bellum fuerunt anni duo et uiginti. Ceterum Ochus uiginti et tres annos  regnauit; fuit autem ultra omnes cruentus, et plusquam barbaro animo. Hunc Bagua spado egrotantem uenenis sustulit. Post eum Arses filius eius triennio imperium tenuit: Darius annos quatuor.

XuII. Aduersum hunc Alexander Macedo acie conflixit; eo uicto, Persis imperium ademptum, quod ab initio Cyri steterat annos ducentos et quinquaginta. Alexander, uictor fere omnium gentium, adiisse Hierosolyme templum dicitur, ac dona intulisse: edixitque per omne imperium quod sui iuris effecerat, ut Iudeis ibidem degentibus liberum esset in patriam reuerti. Exacto duodecimo imperii anno, septimo postea quam Darium deuicerat, apud Babyloniam defunctus est. Regnum amici eius, qui simul cum illo maxima illa bella gesserant, partiti  sunt. Inde aliquanto tempore sine usurpatione regali susceptas partes procurauerunt, Ariddeo quodam Philippo Alexandri fratre regnante: cui perimbecillo, uerbo datum imperium uidebatur, re autem penes eos erat qui sibi exercitum et prouincias distribuerant. Nec uero hic rerum status diu mansit, omnesque se reges appellari maluerunt. Primus in Syria post Alexandrum Seleucus rex fuit, subiecta eidem Perside ac Babylone: qua tempestate Iudei annuum stipendium talenta regi trecenta argenti dabant; nec tamen per externos magistratus, sed per sacerdotes suos regebantur, patrioque ritu uiuebant, donec plerique eorum longa rursum pace corrupti, miscere omnia seditionibus et turbare ceperunt, affectantes summum sacerdotium libidine,  auaritia et dominandi cupidine.

XuIII. Namque primum sub rege Seleuco Antiochi magni filio Oniam Sacerdotem, uirum sanctum atque integrum, Simon quidam falsis apud regem criminibus insimulatum, exquirere nequiuerat. Interiecto deinde tempore, Iason frater Onie Antiochum regem, qui Seleuco fratri successerat, adiit augmentum stipendii pollicens, si sibi summum sacerdotium traderetur; et quamquam insolitum neque ante permissum cuiquam erat perpetuo sacerdotio perfungi, sollicitus tamen regis animus atque eger auaritia facile superatus est. Ita depulso Onia, Iasoni Sacerdotium est mandatum. Is fede admodum ciues patriamque lacerauit. Dein cum per Menelaum quemdam,  Simonis illius fratrem, promissam regi pecuniam misisset, patefacta semel ambitioni uia, iisdem artibus quibus Iason prius, Menelaus quoque Sacerdotium obtinuerat. Nec multo post, cum is promissum argenti modum non reddidisset, loco pellitur: Lysimachus substituitur. Inde inter Iasonem et Menelaum feda fuere certamina, donec Iason, profugus patria, excessit. His initiis corruptis moribus eo usque processum, ut plerique popularium ab Antiocho poscerent permitti sibi more gentilium uiuere. Quod quum rex petentibus annuisset, certatim pessimus quisque delubra exstruere, idolis supplicare, legem profanare occeperat. Interea Antiochus rediens ab Alexandria  Hierosolymam adiit. Cum discordantem superstitionibus susceptis populum reperisset, legem Dei destruens, et his fauens qui impia sequebantur, omnia templi ornamenta detraxit, ac multa cede uastauit. Id gestum ab excessu Alexandri anno centesimo uno et quinquagesimo, Paulo, ut diximus, Crassoque consulibus, post quinquennium fere quam Antiochus regnare ceperat.

XIX. Sed ut temporum ordo consertus sit, ac liqueat euidentius quis hic fuerit Antiochus; regum qui post Alexandrum in Syria fuerunt, et nomina et tempora enumerabimus. Defuncto, ut supra retulimus, rege Alexandro, ab amicis eius regnum omne diuisum, ac regio nomine aliquamdiu administratum  est. Seleucus post nouem annos in Syria rex est appellatus, regnauitque annos duos et triginta. Post eum Antiochus, filius eius, annos unum de uiginti. Inde Antiochus, Antiochi filius, qui et Theus cognominatus est, annos quindecim. Post hunc Seleucus filius, cognomine Callinicus, annos unum et uiginti. Item Seleucus, filius Callinici, annos tres. Hoc defuncto, Antiochus frater Callinici Asiam et Syriam tenuit annos septem et triginta. Hic est Antiochus, aduersus quem Scipio Africani frater bellauit: quo bello uictus, et imperii parte mulctatus est. Hic duos filios habuit, Seleucum et Antiochum, quem obsidem Romanis dederat. Ita Antiocho magno mortuo, Seleucus eius filius natu minor regnum adeptus est: sub quo Oniam Sacerdotem a Simone insimulatum  diximus. Tum Antiochus a Romanis dimissus, datusque in locum eius obses Demetrius Seleuci regis qui eo tempore regnabat, filius. Seleuco mortuo anno imperii duodecimo, regnum frater Antiochus qui Rome obses fuerat, occupauit. Is post quinquennium quam regnare ceperat, ut supra docuimus, Hierosolymam depopulatus est: etenim graue Romanis stipendium pensitans, ipse immensis sumptibus pene necessario cogebatur pecunias rapto querere, neque ullam predandi occasionem omittere. Post biennium deinde pari rursum clade affectis Iudeis, ne forte frequentibus malis compulsi bellum sumerent, presidium arci imposuit. Inde sacram legem euertere aggressus, mittit edictum, ut omnes,  relictis maiorum suorum traditionibus, gentilium ritu uiuerent. Nec defuere qui profano imperio uolentes parerent. Tum uero, fedum spectaculum! per uniuersam urbem palam in plateis diis litabatur: sacra etiam legis et prophetarum uolumina igni cremata.

XX. Ea tempestate Mathathias Ioannis filius, Sacerdos erat. Hic cum a regiis cogeretur edicto parere, egregia constantia profana contemnens, Hebreum publice profanantem in ore omnium iugulauit. Tum demum reperto duce facta secessio est. Mathathias oppido egressus, multis ad eum confluentibus speciem iusti exercitus effecerat: queis omnibus destinatum erat, aduersus profanum imperium se armis tueri, et in bello potius occumbere, quam impias cerimonias exercere. Interea Antiochus per  Grecas quoque urbes que in illius imperio erant, repertos Iudeos sacrificare cogebat, inauditisque cruciatibus reluctantes afficiebat. Qua tempestate illustris illa passio septem fratrum matrisque fuit: qui omnes cum legem Dei et instituta maiorum uiolare suppliciis cogerentur, mori maluerunt. Ad extremum penas mortesque eorum comitata mater est.

XXI. Interea Mathathias moritur. uicarium exercitui quem parauerat, ducem Iudam filium substituit. Huius ductu aduersus regios frequentibus preliis prospere pugnatum: nam primum Apollonium ducem hostium, qui magnis copiis in conflictum descenderat, cum omni exercitu deleuit. Quod cum Seron quidam, qui tum Syrie preerat, comperisset, multiplicatis legionibus Iudam aggressus, ferox,  quia numero prestabat; ubi in certamen descensum, fusus ac fugatus, octingentis ferme amissis in Syriam regressus est. Id ubi compertum est Antiocho, ira et dolore succensus , auxilium per omne regnum contrahit: donatiuum militibus, exhaustis penitus thesauris, largitur. Etenim tum precipue grauiter pecunie inopia affectus erat. Nam deficientibus ab eo Iudeis, qui ei ultra trecenta argenti talenta annua pensitauerant, preterea grecis urbibus multisque regionibus persecutionis malo turbatis , uectigalia cessauerant. Quibus rebus estuans  copias cum Lysia partitur, eique Syriam et bellum aduersus Iudeos committit, ipse in Persas ad cogenda uectigalia profectus. Igitur Lysias duces belli delegit, Ptolemeum, Gorgiam, Doronem et Nicanorem: his XL millia peditum, septem equitum data, ac primo impetu magnum Iudeis terrorem intulerunt. Tum Iudas, cunctis desperantibus, suos adhortatus, forti animo descenderent in prelium: Deo fretis nichil inuictum fore; sepe antea a paucioribus aduersum plures bene pugnatum. Ieiunio indicto celebratoque sacrificio in aciem descensum, fuse hostium copie. Iudas  castris potitus, multumque ibi auri et Tyriarum opum repertum: Namque ex Syria negotiatores, nichil de uictoria dubitantes, regium exercitum secuti spe captiuos mercandi, prede fuere. Hec ubi Lysie ex nuntiis comperta, maiore cura copias parat, annoque post immani exercitu Iudeos aggreditur. uictus denuo Antiochiam se recepit.

XXII. Iudas pulsis hostibus Hierosolymam regressus, purgare templum et restituere animum intendit, quod euersum ab Antiocho profanatumque a gentibus fedam sui speciem prebebat. Sed Syris arcem tenentibus , adiri subiecta non poterant, crebris eruptionibus prohibentibus. Aduersum hos Iudas ualidissimam suorum aciem obiecit:  ita opus sacre edis curatum, templumque muro circumdatum, constitutique qui perpetuum presidium armati agitarent. At Lysias multiplicato exercitu in Iudeam regressus, rursum uincitur, magna clade exercitus et auxiliorum, que ei a ciuitatibus missa in bellum conspirauerant. Interea Antiochus, quem in Persidem profectum supra memorauimus, oppidum Elymum regionis illius opulentissimum, fanumque ibi situm multo auro refertum diripere conatus; confluente undique ad defensionem loci multitudine fugatus, insuper nuntium accepit, res uel a Lysia, uel a Lysimacho improspere gestas: ita ex merore animi corporis morbo incubuit. Sed cum internis doloribus angeretur, reminiscens malorum quibus populum Dei uexauerat, merito sibi illa accidisse  confitebatur; deinde post paucos dies moritur, cum regnasset annos undecim. Antiocho filio regnum reliquit, cui Eupator nomen fuit.

XXIII. Ea tempestate Iudas Syros in arce positos obsidebat: qui cum fame atque inopia afficerentur, missis ad regem nuntiis presidium implorant. Ita Eupator cum centum millibus, et equitum uiginti millibus, suis subsidio uenit, preeuntibus aciem cum ingenti terrore elephantis. Tum Iudas laxata obsidione regi obuiam tendit, primoque prelio Syros fundit. Rex petit pacem: quia infido ingenio male usus, perfidiam consecuta ultio. Nam Demetrius Seleuci filius, quem Romanis obsidem datum supra memorauimus, ut audiuit Antiochum decessisse, petiuit ut se in regnum remitterent: quod cum ei negatum  fuisset, clam Roma profugit, in Syriam uenit, regnumque occupauit, Antiocho filio, qui annum unum et menses sex regnauerat, interfecto. Hoc regnante primum Iudei a populo Romano amicitiam fedusque petiere: benigneque excepta legatio. Decreto Senatus socii atque amici appellati. Interim Demetrius aduersus Iudam per duces suos bellum gerebat, ac primum per Bacchidem quemdam et Alcimum Iudeum ductus exercitus; post Nicanor bello prepositus in prelio occubuit. Tum Bacchides et Alcimus, resumptis uiribus auctisque copiis, aduersum Iudam confligunt. In ea pugna uictores Syri cruente admodum uictoria sunt usi. Hebrei in locum Iude Ionatham fratrem eius deligunt. Interea Alcimus  cum fede Hierosolymam uastasset, moritur: Bacchides socio destitutus ad regem redit. Dein post biennium rursus Bacchides bellum Iudeis intulit: uictus pacem petit; que propositis conditionibus data: Si perfugas captiuosque et omnia bello rapta redderet.

XXIu. Dum hec intra Iudeam geruntur, adolescens quidam Rhodi educatus, nomine Alexander, Antiochi se esse filium dictitans , adiutus opibus Ptolemei regis Alexandrini, in Syriam cum exercitu uenit: Demetrium bello superatum occidit, cum regnasset annos XII. Hic Alexander, priusquam aduersus Demetrium confligeret, fedus cum Ionatha fecerat, eumque ueste purpurea et insignibus regiis donauerat: ob quod eum Ionathas  auxiliis iuuerat, uictoque Demetrio primus omnium congratulatum occurrerat. Neque postea Alexander datam fidem uiolauit: ita quinquennio, quo rerum potitus est, res Iudeorum tranquille fuerunt. Igitur Demetrius, Demetrii filius, qui post mortem patris Cretam confugerat, hortante Listhene Cretensium duce, regnum patrium bello repetens, impar uiribus Ptolemeum Philometorem regem Aegypti, Alexandri socerum iam tum genero infestum, ut sibi sit auxilio implorat. Ille uero non tam supplicis precibus quam spe Syrie occupande illectus, copias cum eo iungit, ac filiam Alexandro nuptam dat Demetrio. Aduersus hos Alexander acie confligit: eo prelio Ptolemeus cadit; Alexander uincitur et paulo post interficitur, cum regnasset annos  u, uel, ut in plerisque auctoribus reperi, nouem.

XXu. Demetrius regnum indeptus, Ionathan benigne habuit, fedus cum eo fecit, Iudeos legibus suis reddidit. Interea Tryphon, qui partium Alexandri fuerat, prefectus Syrie, regno . . . . Eum bello prohibiturus contra Ionathan in prelium descendit, terribilis XL millium exercitu. Tryphon ubi se imparem cernit, pacem simulat: receptumque in amicitiam, inuitatumque Ptolemaidam interfecit. Post Ionathan summa rerum ad Simonem fratrem defertur. Is funus fratris magnifice curauit, septemque illas pyramidas nobilissimi operis exstruxit, in quibus et fratrum et patris ossa condidit. Tum Demetrius, refecto cum Iudeis federe, contemplatione cladis a Tryphone illate , annua eis uectigalia in perpetuum remittit: etenim usque ad id tempus regibus Syrie, nisi cum armis resisterent, stipendium pensitauerant. Id gestum Demetrii regis anno secundo: quod ideo signauimus, quia usque in hunc annum per tempora Asianorum regum cucurrimus, ut ratio temporum digesta luceret. Nunc autem per tempora eorum qui Iudeis uel pontifices uel reges fuerunt usque ad Christi natiuitatem rerum ordinem digeremus.

XXuI. Igitur post Ionathan Simon frater eius, ut supra dictum est, Hebreis prefuit iure pontificis: id enim ei tum a suis, tum et a populo Romano honoris delatum. Hic cum secundo Demetrii regis  anno ciuibus preesse cepisset, post octo annos insidiis Ptolemei circumuentus occubuit. Huic Ioannes filius successit, qui cum aduersum Hyrcanos, gentem ualidissimam, egregie pugnasset, Hyrcani cognomen accepit. Mortuus est annos uI et XX rerum potitus. Post hunc Aristobulus pontifex substitutus, primus omnium post captiuitatem regium nomen assumpsit, capitique diadema imposuit. Exacto anno diem functus est. Alexander deinde filius eius rex pariter et pontifex fuit: regnauit annos uII et uiginti; in cuius actibus nichil preter crudelitatem memoria dignum reperi. Hic cum Aristobulum et Hyrcanum paruos filios reliquisset, Salina siue Alexandra uxor eius regnum per nouem annos tenuit. Post huius obitum feda inter fratres de regno certamina.  Ac primum Hyrcanus imperium obtinebat: mox ab Aristobulo fratre pulsus, confugit ad Pompeium, qui tum, Mithridatico bello confecto pacataque Armenia et Ponto, uictor omnium gentium quas adierat, introrsum pergere, et uicina queque Romano imperio adiungere cupiens, causas belli et materiam uincendi querebat. Igitur Hyrcanum libens excepit, ductuque eius Iudeos aggreditur. Urbe capta atque arce, templo pepercit. Aristobulum uinctum Romam mittit: Hyrcano ius pontificatus restituit: impositoque Iudeis stipendio, procuratorem eis Antipatrum quemdam Ascalonitem preposuit. Hircanus quatuor et triginta annos rerum potitus, dum aduersum Parthos bella gerit, capitur.

 XXuII. Tum Herodes alienigena, Antipatri Ascalonite filius, regnum Iudee a senatu et populo Romano petiit, accepitque. Hunc primum Iudei externum regem ceperunt habere: etenim iam aduentante Christo necesse erat, secundum uaticinia prophetarum, suis eos ducibus priuari, ne quid ultra Christum exspectarent. Sub hoc Herode, anno imperii eius tertio et XXX Christus natus est, Sabino et Rufino consulibus, uIII kalendas Ianuarias. uerum hec que Euangeliis ac deinceps Apostolorum Actibus continentur, attingere non ausus, ne quid forma precisi operis rerum dignitatibus diminueret, reliqua exsequar. Herodes post natiuitatem Domini regnauit annos Iu, nam omne imperii eius tempus uII et XXX anni fuerunt, post quem Archelaus tetrarcha  annis IX. Herodes annis XX et Iu. Hoc regnante, anno regni octauo et decimo, Dominus crucifixus est, Fufio Gemino et Rubellio Gemino consulibus, a quo tempore usque in Stiliconem consulem sunt anni CCCLXXII.

XXuIII. Apostolorum Actus Lucas edidit, usque in tempus quo Paulus Romam deductus est Nerone imperante: qui non dicam regum, sed omnium hominum et uel immanium bestiarum sordidissimus, dignus exstitit qui persecutionem in Christianos primus inciperet: nescio an et postremus explebit, siquidem opinione multorum receptum sit, ipsum Antichristum uenturum. Huius uitia ut plenius exponerem, res admonebat, nisi non esset huius  operis tam uasta ingredi: id tantum annotasse contentus sum, hunc per omnia fedissima et crudelissima eo processisse, ut matrem interficeret; post etiam Pythagore cuidam in modum solemnium coniugiorum nuberet: inditumque imperatori flammeum, dos et genialis torus et faces nuptiales, cuncta denique que uel in feminis non sine uerecundia conspiciuntur, spectata. Reliqua uero eius, incertum pigeat an pudeat magis disserere. Hic primus Christianum nomen tollere aggressus est: quippe semper inimica uirtutibus uitia sunt, et optimi quique ab improbis quasi exprobrantes aspiciuntur. Namque eo tempore diuina apud urbem religio inualuerat, Petro ibi episcopatum gerente, et Paulo, posteaquam ab iniusto presulis iudicio  Cesarem appellauerat, Romam deducto: ad quem tum audiendum plures conueniebant; qui, ueritate intellecta, uirtutibusque Apostolorum, quas tum crebro ediderant, permoti, ad cultum Dei sese conferebant. Etenim tum illustris illa aduersus Simonem Petri ac Pauli congressio fuit, qui cum magicis artibus, ut se Deum probaret, duobus suffultus demoniis euolasset, orationibus Apostolorum fugatis demonibus, delapsus in terram, populo inspectante, disruptus est.

XXIX. Interea abundante iam Christianorum multitudine, accidit ut Roma incendio conflagraret, Nerone apud Antium constituto; sed opinio omnium inuidiam incendii in principem retorquebat, credebaturque imperator gloriam innouande urbis quesiisse;  neque ulla re Nero efficiebat, quin ab eo iussum incendium putaretur. Igitur uertit inuidiam in Christianos, acteque in innoxios crudelissime questiones, quin et noue mortes excogitate, ut ferarum tergis contecti laniatu canum interirent; multi crucibus affixi, aut flamma usti: plerique in id reseruati, ut cum defecisset dies, in usum nocturni luminis urerentur. Hoc initio in Christianos seuiri ceptum. Post etiam datis legibus religio uetabatur, palamque, edictis propositis, Christianum esse non licebat. Tum Paulus ac Petrus capitis damnati: quorum uni ceruix gladio desecta. Petrus in crucem sublatus est. Dum hec Rome geruntur, Iudei presidis sui Festi Flori iniurias non ferentes, rebellare ceperunt. Aduersus eos uespasianus proconsulari  imperio a Nerone missus, multis grauibusque preliis deuictos cegit intra muros Hierosolyme confugere. Interim Nero iam etiam sibi pro conscientia scelerum inuisus, humanis rebus eximitur: incertum an ipse sibi mortem consciuerit. Certe corpus illius interemptum. Unde creditur, etiamsi se gladio ipse transfixerit, curato uulnere eius seruatus, secundum illud quod de eo scriptum est: Et plaga mortis eius curata est ; sub seculi fine mittendus, ut mysterium iniquitati exerceat.

XXX. Igitur per excessum Neronis Galba imperium rapuit: mox Otho, Galba interfecto, occupauit. Tunc uitellius in Gallias, fretus exercitibus quibus preerat, Urbem ingressus, Othone interfecto, summam  rerum usurpauit; que posteaquam ad uespasianum delata, licet malo exemplo, bono tamen affectu Reip. ab improbis uindicande, cum Hierosolymam obsideret, sumit imperium: et, ut mos est, diademate capiti imposito, ab exercitu imperator consalutatus Titum filium Cesarem facit, eidem pars copiarum, et obsidende Hierosolyme negotium datum. uespasianus Romam profectus, summo fauore senatus et populi receptus, cum se uitellius interfecisset, imperium confirmauit. Interea Iudei obsidione clausi, quia nulla neque pacis neque deditionis copia dabatur, ad extremum fame interibant; passimque uie oppleri cadaueribus cepere, uicto iam officio humandi. Quin omnia nefanda insuper ausi, ne humanis quidem corporibus pepercerunt,  nisi que eiusmodi alimentis tabes preripuerat. Igitur defessis defensoribus irrupere Romani, ac tum forte in diem Pasche omnis ex agris aliisque Iudee oppidis multitudo conuenerat: nimirum ita Deo placitum, ut eo tempore quo Dominum cruci affixerat gens impia, internecioni daretur. Pharisei aliquantisper pro templo acerrime restiterunt: donec obstinatis ad mortem animis ultro se subiectis ignibus intulerunt. Numerus peremptorum ad undecies centena millia refertur: capta uero C millia, ac uenumdata. Fertur Titus adhibito consilio prius deliberasse, an templum tanti operis euerteret: etenim nonnullis uidebatur, edem sacratam, ultra omnia mortalia illustrem, non debere deleri: que seruata modestie Romane testimonium, diruta perennem  crudelitatis notam preberet. At contra alii, et Titus ipse, euertendum templum in primis censebant, quo plenius Iudeorum et Christianorum religio tolleretur, quippe has religiones, licet contrarias sibi, iisdem tamen auctoribus profectas; Christianos ex Iudeis exstitisse; radice sublata stirpem facile perituram. Ita Dei nutu accensis omnium animis templum dirutum, ab hinc annos trecentos triginta et unum. Atque hec ultima templi euersio et postrema Iudeorum captiuitas, qua extorres patria per orbem terrarum dispersi cernuntur; quotidie mundo testimonio sunt, non ob aliud eos quam ob illatas Christo impias manus fuisse punitos: nam sepe alias cum propter peccata captiuitatibus traderentur, numquam tamen ultra septuaginta annos seruitutis  penam pependerunt.

XXXI. Interiecto deinde tempore, Domitianus uespasiani filius persecutus est Christianos. Quo tempore Ioannem apostolum atque euangelistam in Pathmum insulam relegauit: ubi ille, arcanis sibi mysteriis reuelatis, librum sacre Apocalypsis  conscriptum edidit. Non multo deinde interuallo tertia persecutio per Traianum fuit; qui cum tormentis et questionibus nichil in Christianis morte aut pena dignum reperisset, seuiri in eos ultra uetuit. Sub Hadriano deinde Iudei rebellare uoluerunt, Syriam ac Palestinam diripere conati: missoque exercitu subacti sunt. Qua tempestate Hadrianus  existimans se Christianam fidem loci iniuria perempturum . . . . . . et in templa ac loco Dominice passionis demonum simulacra constituit; et  militum cohortem custodias in perpetuum agitare iussit, que Iudeos omnes Hierosolyme aditu arceret. Quod quidem Christiane fidei proficiebat, quia tum pene omnes Christum Deum sub legis obseruatione credebant. nimirum id Domino ordinante dispositum, ut legis seruitus a libertate fidei atque Ecclesie tolleretur: ita tum primum Marcus ex gentibus, apud Hierosolymam episcopus fuit. Quarta sub Hadriano persecutio numeratur, quam tamen post exerceri prohibuit,  iniustum esse pronuntians, ut quisquam sine crimine reus constitueretur. Post Hadrianum Antonino Pio imperante pax ecclesiis fuit.

XXXII. Sub Aurelio deinde Antonini filio persecutio quinta agitata. Ac tum primum intra Gallias martyria uisa, serius trans Alpes Dei religione suscepta. Sexta deinde Seuero imperante Christianorum uexatio fuit; quo tempore Leonidas Origenis pater sacrum in martyrio sanguinem fudit. Interiectis deinde annis uIII et XXX pax Christianis fuit: nisi quod medio tempore Maximinus nonnullarum Ecclesiarum clericos uexauit. Mox Decio imperante, iam tum septima persecutione seuitum in Christianos. inde ualerianus octauus sanctorum hostis fuit. Post eum, interiectis annis fere quinquaginta, Diocletiano  et Maximiniano imperantibus acerbissima persecutio exorta, que per X continuos annos plebem Dei depopulata est. Qua tempestate omnis fere sacro martyrum cruore urbis infectus est: quippe certatim gloriosa in certamina ruebatur, multoque auidius tum martyria gloriosis mortibus querebantur, quam nunc episcopatus prauis ambitionibus appetuntur. Nullis umquam magis bellis mundus exhaustus est; neque maiore umquam triumpho uicimus, quam cum decem annorum stragibus uinci non potuimus. Exstant etiam mandate litteris preclare, eius temporis martyrum passiones: quas connectendas non putaui, ne modum operis excederem.

XXXIII. Sed finis persecutionis illius fuit abhinc annos IX et LXXX, a quo tempore Christiani imperatores  esse ceperunt: namque tum Constantinus rerum potiebatur, qui primus omnium Romanorum principum Christianus fuit. Sane tum Licinius, quia aduersum Constantinum de imperio certauit, milites suos litare preceperat: abnuentes militia reiiciebat. Sed id inter persecutiones non computatur: adeo res leuioris negotii fuit, quam ut ad Ecclesiarum uulnera perueniret. Exinde tranquillis rebus pace perfruiumur, neque ulterius persecutionem fore credimus, nisi eam quam sub fine iam seculi Antichristus exercebit: etenim sacris uocibus X plagis mundum afficiendum pronuntiatum est: ita cum iam IX fuerint, que superest, ultima erit. Hoc temporum tractu mirum est quantum inualuerit religio Christiana.  Tum siquidem Hierosolyma horrens ruinis, frequentissimis ac magnificentissimis Ecclesiis est adornata: namque Helena mater principis Constantini, que Augusta cum filio conregnabat, cum Hierosolymam agnoscere concupisset, reperta ibi idola ac templa protriuit: mox usa regni uiribus, basilicas in loco Dominice passionis et resurrectionis et ascensionis constituit. Illud mirum, quod locus ille in quo postremum institerant diuina uestigia cum in celum Dominus nube sublatus est, continuari pauimento cum reliqua stratorum parte non potuit: siquidem quecumque applicabantur, insolens humana suscipere terra respueret, excussis in ora apponentium sepe marmoribus. Quin etiam calcati Deo pulueris adeo perenne documentum est, ut uestigia  impressa cernantur, et cum quotidie confluentium fides certatim Domino calcata diripiat, damnum tamen arena non sentiat: et eadem adhuc sui speciem, uelut impressis signata uestigiis, terra custodit.

XXXIu. Eiusdem regine beneficio crux Domini tum reperta, que neque in principio obsistentibus Iudeis potuerat consecrari, et postea dirute ciuitatis oppressa ruderibus, non nisi tam fideliter requirenti meruit ostendi. Igitur Helena primum de loco passionis certior facta, admota militari manu, atque omnium prouincialium multitudine in studia regine certantium, effodi terram et contigua queque ac uastissima ruinarum purgari iubet: mox pretium fidei et laboris tres pariter cruces, sicut olim Domino ac  latronibus duobus fixe fuerant, reperiuntur. Hic uero maior dignoscendi patibuli in quo Dominus pependerat, difficultas omnium animos mentesque turbauerat, ne errore mortalium forsitan pro cruce Domini latronis patibulum consecrarent. Capiunt deinde consilium, ut aliquem recens mortuum crucibus admouerent. Nec mora, quasi Dei nutu funeris exstincti solemnibus exsequiis deferebatur, concursuque omnium feretro corpus eripitur. Duabus prius frustra crucibus admotis, ubi Christi patibulo attactum est, dictu mirabile! trepidantibus cunctis funus excussum, et inter spectatores suos astitit. Crux reperta, dignoque ambitu consecrata.

XXXu. His per Helenam gestis principe Christiano libertatem atque exemplum fidei mundus acceperat:  sed longe atrocius periculum cunctis Ecclesiis illa pace generatum. Namque tum heresis Ariana prorupit, totumque orbem inuecto errore turbauerat. Etenim duobus Ariis acerrimis perfidie huius auctoribus, imperator etiam deprauatur: dumque sibi religionis officium uidetur implere, uim persecutionis exercuit: actique in exsilium episcopi, seuitum in clericos, animaduersum in laicos, qui se ab Arianorum communione secreuerant. Que autem Ariani predicabant, erant huiuscemodi: Patrem Dominum instituendi orbis causa genuisse filium: eo pro potestate sui ex nichilo, in substantiam nouam atque alteram, factum Dominum nouum alterumque: fuisse autem tempus quo filius non fuisset.  Igitur huius mali causa synodus apud Niceam ex toto orbe contrahitur. Trecenti siquidem et duodeuiginti episcopis congregatis fides plena conscribitur, heresis Ariana damnatur. Imperator decretum episcopale complectitur. Ariani nichil contra sanam fidem retractare ausi, se quoque tamquam acquiescentes nec aliud sentientes Ecclesiis miscuerunt: manebat tamen in pectoribus eorum insitum in catholicos uiros odium: et aduersum quos de fide disceptare non poterant, eos subornatis accusatoribus fictisque criminibus appetebant.

XXXuI. Itaque primum Athanasium Alexandrie episcopum, iurisconsultum, qui apud Nicenam synodum diaconus adfuerat, aggrediuntur, absentemque condemnant. Etenim ad crimina que falsi testes  congesserant, aggregabant quod Marcellum atque Photinum hereticos sacerdotes, synodi iudicio condemnatos, prauo studio recepisset. Sed de Photino dubium non erat, merito fuisse damnatum: in Marcello nichil tum damnatione dignum repertum uidebatur; maximeque ei studium partium innocentium accesserat, quod eosdem illos iudices a quibus fuerat condemnatus, hereticos esse nemo dubitabat. Ceterum Ariani non hos potius, quam Athanasium remouere cupiebant: itaque imperatorem eo usque compellunt, ut Athanasius exsulatum ad Gallias mitteretur. Mox in Aegypto octoginta episcopi congregati, Athanasium iniuste condemnatum esse pronuntiant. Res ad Constantinum refertur; iubet ex toto orbe apud Sardicam episcopos congregari, atque  omne iudicium quo Athanasius damnatus fuerat, retractari. Inter hec Constantinus moritur: synodus congregata iam Constantino imperatore Athanasium absoluit: Marcellus quoque episcopatui redditur. Nam de Photino episcopo Sirminensi non est rescisa sententia, quia etiam nostrorum iudicio hereticus probabatur. Et tamen hoc ipsum Marcellum grauabat, quia Photinus auditor eius fuisse in adolescentia uidebatur. uerumtamen ad Athanasii absolutionem etiam illud accesserat, quod Ursacius et ualens principes Arianorum, cum post synodum Sardicensem uiderentur a communione secreti, coram positi a Iulio Romane urbis episcopo ueniam poposcerunt, quod innoxium condemnassent: meritoque cum sententia concilii Sardicensis absolutum professi  sunt.

XXXuII. Interiecto deinde tempore Athanasius, cum Marcellum parum sane fidei esse penitus comperisset, a communione suspendit, habuitque ille hanc uerecundiam, ut tanti uiri iudicio notatus sponte concederet. Ceterum antea innocens, postea deprauatus, uideri poterat iam tum nocens fuisse cum de eo fuerat iudicatum. Nacti ergo Ariani istiusmodi occasionem, conspirant penitus Sardicensis synodi decreta subuertere: etenim eis color quidam suppetere uidebatur, quod tam iniuste fuisset pro Athanasio iudicatum, quam Marcellus fuerat absolutus, qui nunc etiam Athanasii iudicio hereticus esse probaretur. Namque Marcellus Sabelliane heresis  assertor exstiterat: Photinus uero nouam heresim iam ante protulerat, a Sabellio quidem in Unione dissentiens, sed initium Christi ex Maria predicabat. Igitur Ariani astuto consilio miscent innoxium criminosis, damnationemque Photini et Marcelli et Athanasii eadem sententia comprehendunt: Illud nimirum apud imperatorum animos prestruentes, ut non putarentur de Athanasio perperam iudicasse, qui de Marcello atque Photino uera sensissent. uerumtamen ea tempestate Ariani perfidiam suam occultabant: non ausi palam erroris sui dogmata predicare, catholicos se gerebant, nichil sibi prius agendum rati, quam ut Athanasium Ecclesia submouerent, qui semper eis uelut murus obstiterat: quo remoto, reliquos in libidinem suam cessuros sperabant. Sed  pars episcoporum que Arium sequebatur, damnationem Athanasii cupitam accepit: pars coacti metu et factione, in studia partium concesserant. Pauci, quibus fides cara et ueritas potior erat, iniustum iudicium non receperunt: inter quos Paulinus episcopus Treuerorum, oblata sibi epistola, ita suscripsisse traditur, se in Photini atque Marcelli damnationem prebere consensum, de Athanasio non probare.

XXXuIII. Tum uero Ariani, ubi doli parum processerant, ui agere decernunt: nam quodlibet audere atque agere facile erat regis amicitia subnixis, quem sibi prauis adulationibus deuinxerant. Quin etiam ex consensione multorum inexpugnabiles erant: nam omnes fere duarum Pannoniarum episcopi, multique Orientalium ac tota Asia in perfidia eorum  coniurauerant. Sed principes mali istius habebantur, a Singiduno Ursacius, ualens a Mursa, ab Heraclia Theodorus, Stephanus Antiochenus, Acacius a Cesarea, Menophantus Epheso, Georgius Laodicea, Narcissus a Neronopoli. Hi ita palatium occupauerant, ut nichil sine eorum nutu ageret imperator: obnoxius quidem omnibus, sed precipue ualenti deditus. Nam eo tempore quo apud Mursam contra Magnentium armis certatum, Constantius descendere in conspectum pugne non ausus, in basilica Martyrum extra oppidum sita, ualente tum eius loci episcopo in solatium assumpto, diuersatus est. Ceterum ualens callide per suos disposuerat, ut quis prelii fuisset euentus, primus cognosceret: uel gratiam regis captans, si prior bonum nuntium detulisset:  uel uite consulens, antecapturus fugiendi spatium, si quid contra accidisset. Itaque paucis qui circa regem erant, metu trepidis, imperatore anxio, primus nuntiat hostes fugere. Cum ille indicem insum intromitti posceret, ualens, ut reuerentiam sui adderet, angelum sibi fuisse nuntium respondit. Facilis ad credendum imperator, palam postea dicere est solitus, se ualentis meritis, non uirtute exercitus uicisse.

XXXIX. Ab hoc initio illecti principis extulere animos Ariani, potestate regis usuri, ubi auctoritate sua parum ualuissent. Igitur cum sententiam eorum, quam de Athanasio dederant, nostri non reciperent, edictum ab imperatore proponitur, ut  qui in damnationem Athanasii non suscriberent, in exsilium pellerentur. Ceterum a nostris tum apud Arelatem ac Biterras, oppida Galliarum, episcoporum concilia fuere. Petebatur, ut priusquam in Athanasium subscribere cogerentur, de fide potius disceptarent: ac tum demum de re cognoscendum, cum de persona iudicium constitisset. Sed ualens sociique eius prius Athanasii damnationem extorquere cupiebant, de fide certare non ausi: ab hoc partium conflictu agitur in exsilium Paulinus. Interea Mediolanum conuenitur, ubi tum aderat imperator. Eadem illa contentio nichil inuicem relaxabat. Tum Eusebius uercellensium et Lucifer a Caralis Sardinie, episcopi relegati. Ceterum Dionysius Mediolanensium Sacerdos in Athanasii damnationem  se consentire subscripsit, dummodo de fide inter episcopos quereretur. Sed ualens et Ursacius ceterique, metu plebis que catholicam fidem egregio studio conseruabat, non ausi piacula profiteri, intra palatium congregantur. Illinc epistolam sub imperatoris nomine emittunt omni prauitate refertam; eo nimirum consilio, ut si eam equis auribus populus recepisset, publica auctoritate cupita proferrent; sin aliter fuisset excepta, omnis inuidia esset in rege, et ipsa uenialis: quia etiam tum catechumenus sacramentum fidei merito uideretur potuisse nescire. Igitur lectam in ecclesia epistolam populus auersatur. Dionysius, quia non esset assensus, urbe pellitur: statimque eius in locum episcopus subrogatur. Liberius quoque urbis Rome et  Hilarius Pictauorum episcopus, dantur exsilio. Rhodanium quoque Tolosanum antistitem  eadem conditio implicuit: cum tamen homines parati essent Athanasium a communione suspendere, modo ut de fide inter episcopos quereretur, sed Arianis optimum uisum prestantissimos uiros a certamine submouere. Ita pulsi in exsilium, quos supra memorauimus, abhinc annos quinque et quadraginta, Arbetione et Lolliano consulibus; sed Liberius paulo post Urbi redditur ob seditiones Romanas. Ceterum exsules satis constat totius orbis studiis celebratos, pecuniasque eis in sumptum affatim congestas, legationibus quoque eos plebis catholice ex omnibus fere prouinciis frequentatos.

 XL. Interea Ariani non occulte, ut antea, sed palam ac publice heresis piacula predicabant: quin etiam synodum Nicenam pro se interpretantes, quam unius littere adiectione corruperant, caliginem quamdam iniecerant ueritati: nam ubi erat scriptum, quod est unius substantie, illi , quod est similis substantie, scriptum esse dicebant: concedentes similitudinem, dum adimerent unitatem, quia multum ab unitate similitudo distaret; ut, uerbi gratia, pictura humani corporis esset homini similis, nec tamen haberet hominis ueritatem. Sed quidam ex his ultra processerant, id est, dissimilem substantiam, confirmantes, eoque  his certaminibus processum, ut istiusmodi piaculis orbis terrarum implicaretur. Nam italiam, Illyricum atque Orientem ualens et Ursacius ceterique, quorum nomina edidimus, infecerant. Gallias nostras Saturnius Arelatensium episcopus, homo impotens et factiosus, premebat. Osium quoque ab Hispania in eamdem perfidiam concessisse opinio fuit: quod eo mirum atque incredibile uidetur, quia omni fere etatis sue tempore constantissimus nostrarum partium, et Nicena synodus auctore illo confecta habebatur: nisi fatiscente euo; etenim maior centenario fuit, ut sanctus Hilarius in epistolis refert; delirauerit. Quibus rebus perturbato orbe terrarum, et morbo quodam Ecclesiis languentibus, segnior quidem, sed non minus grauis cura principem exercebat: quod licet  Ariani quibus fauebat, superiores uiderentur, necdum tamen de fide inter episcopos conueniret.

XLI. Igitur apud Ariminum urbem Italie synodum congregari iubet: idque Tauro prefecto imperat, ut collectos in unum non ante dimitteret quam in unam fidem consentirent, promisso eidem consulatu, si rem effectui tradidisset. Ita missis per Illyricum, Italiam, Africam, Hispanias Galliasque Magistri officialibus, acciti aut macti quadringenti et aliquanto amplius Occidentales episcopi Ariminum conuenere: quibus omnibus annonas et cellaria dare imperator preceperat. Sed id nostris  Gallis ac Britannis indecens uisum: repudiatis fiscalibus, propriis sumptibus uiuere maluerunt. Tres tantum ex Britannia inopia proprii publico usi  sunt, cum oblatam a ceteris collationem respuissent, sanctius putantes fiscum grauare quam singulos. Hoc ego Gauidium episcopum nostrum quasi obtrectantem referre solitum audiui. Sed longe aliter senserim: laudique attribuo episcopis tam pauperes fuisse, ut nichil proprium haberent, neque ab aliis potius quam fisco sumerent, ubi neminem grauabant. Ita in utrisque egregium exemplum: de reliquis nichil memoria dignum traditur. Sed redeo ad ordinem. Posteaquam omnes, ut supra diximus, in unum collecti sunt, fit partium secessio: Ecclesiam nostri obtinent; Ariani tam edem tum de industria uacantem orationis loco capiunt, sed hi non amplius quam octoginta: reliqui nostrarum partium erant. Igitur frequentibus conciliis nichil actum, nostris  in fide manentibus, illis de perfidia non cedentibus. Ad postremum placuit decem legatos mitti ad imperatorem, ut que esset partium fides et sententia, cognosceret, sciretque pacem cum hereticis esse non posse. Idem Ariani faciunt, mittuntque numero pari legatos, qui aduersum nostros coram imperatore confligerent. Sed ex parte nostrorum leguntur homines adolescentes, parum docti et parum cauti: ab Arianis autem missi senes callidi et ingenio ualentes, ueneno perfidie imbuti, qui apud regem facile superiores exstiterunt; sed nostris mandatum ne quo modo cum Arianis communionem inirent, omniaque integra synodo reseruarent.

XLII. Interim in Oriente, exemplo Occidentalium,  imperator iubet cunctos fere episcopos apud Seleuciam Isaurie oppidum congregari, qua tempestate Hilarius quartum iam exsilii annum in Phrygia agens, inter reliquos episcopos, per uicarium ac presidem data euectionis copia, adesse compellitur. Cum tamen nichil de eo specialiter mandasset imperator, iudices tantum generalem iussionem secuti, qua omnes episcopos ad concilium cogere iubebantur . Dei nutu ita gestum, ut uir diuinarum rerum instructissimus, cum de fide disceptandum erat, interesset. Is ubi Seleuciam uenit, magno cum fauore exceptus omnium in se animos et studia conuerterat; ac primum quesitum ab eo, que esset Gallorum fides: quia tum Arianis praua de nobis  uulgantibus suspecti ab Orientalibus habebamur, trionymam solitarii Dei unionem secundum Sabellium credidisse. Sed exposita fide sua, iuxta ea que Nicee erant a Patribus conscripta, Occidentalibus perhibuit testimonium. Ita absolutis omnium animis, intra conscientiam communionis, nec non etiam in societatem receptus, concilioque adscitus est. Agi deinde ceptum: repertique praue heresis auctores, atque ab Ecclesie corpore auulsi. In eo numero fuere Georgius ab Alexandria, Acacius, Eudoxius, Uranius, Leontius, Theodosius, Euagrius, Theodulus. Sed confecta synodo, decreta ad imperatorem legatio que gesta insinuaret. Damnati quoque ad regem profecti, satis freti sociorum uiribus et Principis societate.

 XLIII. Interea legatos Ariminensis concilii ex parte nostrorum compellit imperator uniri hereticorum communioni, eisdemque conscriptam ab improbis fidem tradit uerbis fallentibus inuolutam, que catholicam disciplinam perfidia latente loqueretur, namque usie uerbum tamquam ambiguum et temere a patribus usurpatum, neque ex auctoritate Scripturarum profectum sub specie false rationis abolebat, ne unius cum Patre substantie Filius crederetur. Eadem fides similem Patri Filium fatebatur; sed interius aderat fraus parata, ut esset similis, non esset equalis. Ita dimissis legatis prefecto mandatum, ut synodum non ante laxaret quam conscripte fidei consentire se omnes subscriptionibus profiterentur: ac, si qui pertinacius obsisterent, dummodo  is numerus intra quindecim esset, in exsilium pellerentur. Sed regressis legatis, licet uim regiam deprecantibus, negata communio. Enimuero compertis que decreta erant, maior rerum et consiliorum perturbatio: dein paulatim plerique nostrorum, partim imbecillitate ingenii, partim tedio peregrinationis euicti, dedere se aduersariis, iam post reditum legatorum superioribus, et ecclesiam, nostris inde detrusis, obtinentibus: factaque semel inclinatione animorum, cateruatim in partem alteram concessum, donec ad uiginti usque nostrorum numerus imminutus est.

XLIu. Sed hi quanto pauciores, tanto ualidiores erant: constantissimusque inter eos habebatur noster  Fegadius, et Seruatio Tungrorum episcopus. Hos, quia minis et terriculis non cesserant, Taurus precibus aggreditur, ac lacrymans obtestatur, mitiora uti consulerent: clausos intra unam urbem episcopos iam septimum mensem agere: iniuria hiemis et inopia confectis nullam spem reuersionis dari; quis tandem esset finis? sequerentur plurium exemplum: auctoritatem saltem ex numero sumerent. Enimuero Fegadius paratum se exsilio atque ad omne supplicium in quod deposceretur, profiteri: se ab Arianis conceptam fidem non recepturum. Ita in hoc certamine aliquot dies tracti. Ubi parum ad pacem proficiebant, paulatim et ipse infractier, ad extremum proposita conditione euincitur. Namque ualens et Ursacius affirmantes presentem fidem catholica  ratione conceptam, ab Orientalibus imperatore auctore prolatam, cum piaculo repudiari, et quis discordiarum finis foret, si, que Orientalibus placuisset, Occidentalibus displiceret? Postremo, si quid minus plene presenti fide editum uideretur, ipsi adderent que addenda putarent: prebituros se in his que essent adiecta, consensum. Fauorabilis professio pronis omnium animis excepta, nec ultra nostri repugnare ausi, iam quoquo modo finem rebus imponere cupientes. Dein concepte a Fegadio et Seruatione professiones edi cepere, in queis primum damnatur Arius, totaque eius perfidia: ceterum non etiam Patri equalis et sine initio, sine tempore, Dei Filius pronuntiatur. Tum ualens, tamquam nostros adiuuans, subiecit sententiam cui inerat occultus  dolus: Filium Dei non esse creaturam sicut ceteras creaturas: fefellitque audientes fraus professionis. Etenim his uerbis, quibus similis esse ceteris creaturis Filius negabatur, creatura tamen, potior tantum ceteris, pronuntiabatur. Ita neutra pars uicisse se penitus, aut uictam putare poterat: quia fides ipsa pro Arianis, professiones uero postea adiecte pro nostris erant, preter illam quam ualens subiunxerat, que tum non intellecta, sero demum animaduersa est. Hoc uero modo concilium dimissum, bono initio, fedo exitu consummatum.

XLu. Igitur Ariani, rebus nimium prospere et secundum uota fluentibus, Constantinopolim ad imperatorem concurrunt. Ibi repertos Seleuciensis synodi legatos ui regia compellunt exemplo Occidentalium  prauam illam fidem recipere: plerique abnuentes, iniuriosa custodia ac fame uexati, captiuam conscientiam dedere; multi constantius retinentes, adempto episcopatu, in exsilium detrusi, atque in eorum locum alii dati. Ita optimis sacerdotibus aut metu territis, aut exsilio deductis, perfidie paucorum cuncti concesserant. Aderat ibi tum Hilarius, a Seleucia legatos secutus, nullis certis de se mandatis opperiens imperatoris uoluntatem, si forsitan redire ad exsilium iuberetur. Is ubi extremum fidei periculum animaduertit: Occidentalibus deceptis, Orientales per scelus uinci; tribus libellis publice datis, audientiam regis poposcit, ut de fide coram aduersariis disceptaret. Id uero Ariani maximopere abnuere,  postremo quasi discordie seminarium et perturbator Orientis, redire ad Gallias iubetur absque exsilii indulgentia. uerum ubi permensus est orbem pene terrarum malo perfidie infectum, dubius animi et magna curarum mole estuans, cum plerisque uideretur non ineundam cum his communionem qui Ariminensem synodum recepissent; optimum factu arbitratus reuocare cunctos ad emendationem et penitentiam, frequentibus intra Gallias conciliis, atque omnibus fere episcopis de errore profitentibus, apud Ariminum gesta condemnat, et in statum pristinum ecclesiarum fidem reformat. Resistebat sanis consiliis Saturninus, Arelatensium episcopus, uir sane pessimus et ingenio malo prauoque; uerum etiam, preter heresis infamiam, multis atque infandis criminibus  conuictus Ecclesia eiectus est: ita partium uires amisso duce infracte. Paternus etiam a Petrocoriis eque uecors, nec detrectans perfidiam profiteri, sacerdotio pulsus, ceteris uenia data. Illud apud omnes constitit, unius Hilarii beneficio Gallias nostras piaculo heresis liberatas. Ceterum Lucifer tum Antiochie longe diuersa sententia fuit: nam in tantum eos qui Arimini fuerant, condemnauit, ut se etiam ab eorum communione secreuerit, qui eos sub satisfactione uel penitentia recepissent. Id recte an perperam constituerit, dicere non ausim. Paulinus et Rhodanius in Phrygia defuncti. Hilarius sexto anno postquam redierat, in patria obiit.

XLuI. Sequuntur tempora etatis nostre grauia et periculosa, quibus non usitato malo pollute Ecclesie  et perturbata omnia. Namque tum primum infamis illa Gnosticorum heresis intra Hispanias deprehensa, superstitio exitiabilis, arcanis occultata secretis. Origo istius mali Oriens ac Aegyptus. Sed quibus ibi initiis coaluerit, haud facile est disserere. Primus eam intra Hispanias Marcus intulit, Aegypto profectus, Memphi ortus. Huius auditores fuere Agape quedam non ignobilis mulier et rhetor Elpidius. Ab his Priscillianus est institutus, familia nobilis, prediues opibus, acer, inquies, facundus, multa lectione eruditus, disserendi ac disputandi promptissimus: felix profecto, si non prauo studio corrupisset optimum ingenium. Prorsus multa in eo animi et corporis bona cerneres: uigilare multum, famem ac sitim ferre poterat: habendi minime cupidus, utendi  parcissimus. Sed idem uanissimus, et plus iusto inflatior profanarum rerum scientia: quin et magicas artes ab adolescentia eum exercuisse creditum est. Is ubi doctrinam exitiabilem aggressus est, multos nobilium pluresque populares auctoritate persuadendi et arte blandiendi allicuit in societatem. Ad hoc mulieres nouarum rerum cupide, fluxa fide, et ad omnia curioso ingenio, cateruatim ad eum confluebant: quippe humilitatis speciem ore et habitu pretendens, honorem sui et reuerentiam cunctis iniecerat. Iamque paulatim perfidie istius tabes pleraque Hispanie peruaserat: quin et nonnulli episcoporum deprauati; inter quos Instantius et Saluianus Priscillianum non solum consensione, sed sub quadam  etiam coniuratione susceperant: quoad Hyginus, episcopus Cordubensis, ex uicino agens, comperta ad Idacium Emerite sacerdotem referret. Is uero sine modo, et ultra quam oportuit, Instantium sociosque eius lacessens, facem quamdam nascenti incendio subdidit: ut exasperauerit malos potius quam compresserit.

XLuII. Igitur post multa inter eos et digna memoratu certamina, apud Cesaraugustam synodus congregatur: cui tum etiam Aquitani episcopi interfuere. uerum heretici committere se iudicio non ausi: in absentes tum lata sententia, damnatique Instantius et Saluianus episcopi, Elpidius et Priscillianus laici. Additum etiam, ut si quis damnatos in communionem recepisset, sciret in se eamdem sententiam  promendam. Atque id Ithacio Sossubensi episcopo negotium datum, ut decretum episcoporum in omnium notitiam deferret, maximeque Hyginum extra communionem faceret: qui cum primus omnium insectari palam hereticos cepisset, postea turpiter deprauatus in communionem eos recepisset. Interim Instantius et Saluianus damnati iudicio sacerdotum, Priscillianum, etiam laicum, sed principem malorum omnium, una secum Cesaraugustana synodo notatum, ad confirmandas uires suas episcopum in Abilensi oppido constituunt: rati nimirum, si hominem acrem et callidum sacerdotali auctoritate armassent, tutiores fore sese. Tum uero Idacius atque Ithacius acrius instare, arbitrantes posse inter initia malum comprimi; sed parum sanis consiliis  seculares iudices adeunt, ut eorum decretis atque exsecutionibus heretici urbibus pellerentur. Igitur post multa et feda certamina, Idacio supplicante elicitur a Gratiano tum imperatore rescriptum, quo uniuersi heretici excedere non ecclesiis tantum aut urbibus, sed extra omnes terras propelli iubebantur. Quo comperto, Gnostici diffisi rebus suis, non ausi iudicio certare, sponte cessere qui episcopi uidebantur: ceteros metus dispersit.

XLuIII. At tum Instantius, Saluianus et Priscillianus Romam profecti, ut apud Damasum Urbis ea tempestate episcopum obiecta purgarent; sed iter eis preter interiorem Aquitaniam fuit, ubi tum ab imperitis magnifice suscepti, sparsere perfidie semina, maximeque Elusanam plebem, sane tum bonam et  religioni studentem, prauis predicationibus peruertere. A Burdigala per Delphinum repulsi, tamen in agro Euchrotie aliquantis per morati, infecere nonnullos suis erroribus. Inde iter ceptum ingressi, turpi sane pudibundoque comitatu, cum uxoribus atque alienis etiam feminis, in queis erat Euchrotia, ac filia eius Procula: de qua fuit in sermone hominum, Priscilliani stupro grauidam partum sibi graminibus abegisse. Hi ubi Romam peruenere Damaso se purgare cupientes, ne in conspectum quidem eius admissi sunt. Regressi Mediolanum, eque aduersantem sibi Ambrosium repererunt. Tum uertere consilia, ut  largiendo et  ambiendo ab imperatore cupita extorquerent. Ita corrupto Macedonio tum magistro officiorum, rescriptum eliciunt, quo calcatis que prius decreta erant, restitui Ecclesiis iubebantur. Hoc freti Instantius et Priscillianus repetiuere Hispanias , ac tum sine ullo certamine Ecclesias quibus prefuerant, recepere.

XLIX. uerum Ithacio ad resistendum non animus, sed facultas defuit: quia heretici corrupto uoluentio proconsule uires suas confirmauerant. Quin etiam Ithacius ab his quasi perturbator Ecclesiarum, reus postulatus, iussusque per atrocem exsecutionem deduci, trepidus profugit ad Gallias. Ibi Gregorium prefectum ad iit; qui compertis que gesta erant, rapi ad se turbarum auctores iubet, ac de omnibus ad imperatorem refert,  ut hereticis uiam ambiendi precluderet. Sed id frustra fuit, quia per libidinem et potentiam paucorum cuncta ibi uenalia erant. Igitur heretici suis artibus, grandi pecunia Macedonio data, obtinent ut imperiali auctoritate prefecto erepta cognitio Hispaniarum uicario  . . . . . missique a magistro officiales, qui Ithacium tum Treueris agentem ad Hispanias retraherent; quos ille callide frustratur: ac postea per Pritannium episcopum defensus illusit. Iam tum rumor incesserat, Clementem Maximum intra Britannias sumpsisse imperium, ac breui in Gallias erupturum. Ita tum Ithacius statuit, licet rebus dubiis, noui imperatoris aduentum exspectare: interim sibi nichil agitandum. Igitur ubi Maximus oppidum Treuerorum  uictor ingressus est, ingerit preces plenas in Priscillianum ac socios eius inuidie atque criminum. Quibus permotus imperator, datis ad prefectum Galliarum atque ad uicarium Hispaniarum litteris, omnes omnino quos labes illa inuoluerat, deduci ad synodum Burdegalensem iubet. Ita deducti Instantius et Priscillianus: quorum Instantius prior iussus causam dicere, postquam se parum expurgabat, indignus esse episcopatu pronuntiatus est. Priscillianus uero, ne ab episcopis audiretur, ad principem prouocauit; permissumque id nostrorum inconstantia, qui aut sententiam in refragantem ferre debuerant, aut si ipsi suspecti habebantur, aliis episcopis audientiam reseruare, non causam imperatori de tam manifestis criminibus permittere. Ita omnes quos causa inuoluerat,  ad regem deducti.

L. Secuti etiam accusatores Idacius et Ithacius episcopi: quorum studium in expugnandis hereticis non reprehenderem, si non studio uincendi plus quam oportuit certassent. Ac mea quidem sententia est, mihi tam reos quam accusatores displicere. Certe Ithacium nichil pensi, nichil sancti habuisse definio: fuit enim audax, loquax, impudens, sumptuosus, uentri et gule plurimum impertiens. Hic stultitie eo usque processerat, ut omnes etiam sanctos uiros, quibus aut studium inerat lectionis, aut propositum erat certare ieiuniis, tamquam Priscilliani socios aut discipulos, in crimen arcesseret. Ausus etiam miser est ea tempestate Martino episcopo,  uiro plane Apostolis conferendo, palam obiectare heresis infamiam: namque tum Martinus apud Treueros constitutus, non desinebat increpare Ithacium, ut ab accusatione desisteret; Maximum orare, ut sanguine infelicium abstineret; satis superque sufficere, ut episcopali sententia heretici iudicati Ecclesiis pellerentur; nouum esse et inauditum nefas, causam Ecclesie iudex seculi iudicaret. Denique quoad usque Martinus Treueris fuit, dilata cognitio est; et mox discessurus egregia auctoritate a Maximo elicuit sponsionem, nichil cruentum in reos constituendum. Sed postea imperator per Magnum et Rufum episcopos deprauatus, et a mitioribus consiliis deflexus, causam prefecto Euodio permisit, uiro acri et seuero, qui Priscillianum  gemino iudicio auditum, conuictumque maleficii, nec diffitentem obscenis se studuisse doctrinis, nocturnos etiam turpium feminarum egisse conuentus, nudumque orare solitum, nocentem pronuntiauit, redegitque in custodiam, donec ad principem referret. Gestis ad palatium delatis, censuit imperator Priscillianum sociosque eius capitis damnari oportere.

LI. Ceterum Ithacius uidens quam inuidiosum sibi apud episcopos foret, si accusator etiam postremis rerum capitalium iudiciis astitisset , subtrahit se cognitioni: frustra, callido iam scelere perfecto. At tum per Maximum accusator apponitur Patricius quidam, fisci patronus: ita eo insistente Priscillianus capitis  damnatus est, unaque cum eo Felicissimus et Armenius, qui nuper a catholicis, cum essent clerici, Priscillianum secuti desciuerant. Latronianus quoque et Euchrotia gladio perempti. Instantius quem superius ab episcopis damnatum diximus, in Sylinam insulam, que ultra Britannias sita est, deportatus. Itum deinde in reliquos sequentibus iudiciis, damnatique Asarinus et Aurelius diaconus gladio. Tiberianus, ademptis bonis, in Sylinam insulam datus. Tertullus, Potamius et Ioannes, tamquam uiliores persone et digni misericordia, quia ante questionem se ac socios prodidissent, temporario exsilio intra Gallias relegati. Hoc fere modo homines luce indignissimi, pessimo exemplo, necati aut exsiliis mulctati: quod initio iure iudiciorum et  egregio publico defensum, postea Ithacius in iurgiis solitus, ad postremum conuictus, in eos retorquebat, quorum id mandato et consiliis effecerat, solus tamen omnium episcopatu detrusus: nam Idacius, licet minus nocens, sponte se episcopatu abdicauerat: sapienter id et uerecunde, nisi postea amissum locum repetere tentasset. Ceterum Priscilliano occiso non solum non repressa est heresis, que illo auctore proruperat, sed confirmata, latius propagata est: namque sectatores eius, qui eum prius ut sanctum honorauerant, postea ut martyrem colere ceperunt. Peremptorum corpora ad Hispanias relata, magnisque obsequiis celebrata eorum funera. Quin et iurare per Priscillianum summa religio putabatur.  Ac inter nostros perpetuum discordiarum bellum exarserat, quod iam per quindecim annos fedis dissensionibus agitatum, nullo modo sopiri poterat. Et nunc, cum maxime discordiis episcoporum turbari aut misceri omnia cernerentur, cunctaque per eos odio aut gratia, metu, inconstantia,  inuidia, factione, libidine, auaritia, arrogantia, somno, desidia essent deprauata: postremo plures aduersum paucos bene consulentes, insanis consiliis et pertinacibus studiis certabant: inter hec plebs Dei et optimus quisque probro atque ludibrio habebatur.





SULPICII SEuERI DE uITA BEATI MARTINI LIBER UNUS. 



AUCTORIS AD DESIDERIUM EPISTOLA DE LIBRO uITAE B. MARTINI.

SEuERUS DESIDERIO carissimo salutem.

Ego quidem, frater unanimis, libellum quem de uita sancti Martini scripseram, scheda sua premere, et intra domesticos parietes cohibere decreueram; quia, ut sum natura infirmus, iudicia humana uitabam, ne  sermo incultior legentibus displiceret, omniumque reprehensione dignissimus iudicarer, qui materiam disertis merito scriptoribus reseruandam impudens occupassem: sed petenti tibi sepius negare non potui. Quid enim esset, quod non amori tuo uel cum detrimento mei pudoris impenderem? uerumtamen ea tibi fiducia libellum edidi, qua nulli a te prodendum reor; quia id spopondisti. Sed uereor, ne tu ei ianua sis futurus, et emissus semel non queat reuocari; quod si acciderit, et ab aliquibus eum legi uideris, bona id uenia a lectoribus postulabis, ut res potius quam uerba  perpendant, et equo animo ferant, si aures eorum uitiosus forsitam sermo perculerit: quia regnum Dei non in eloquentia, sed in fide constat. Meminerint etiam, salutem seculo non ab oratoribus, sed a piscatoribus predicatam; cum utique, si utile fuisset, id quoque Dominus prestare potuisset. Ego enim cum primum animum ad scribendum appuli, quia nefas putarem tanti uiri latere uirtutes, apud me ipse decidi ut solecismis non erubescerem: quia nec magnam istarum umquam rerum scientiam contigissem; et, si quid ex his studiis olim fortasse libassem, totum id desuetudine tanti temporis perdidissem. Sed tamen, ne nos maneat tam molesta defensio, suppresso, si tibi uidetur, nomine libellus edatur. Quod ut fieri ualeat, titulum fronti erade, ut muta sit pagina; aut, quod sufficit, loquatur materiam, non loquatur auctorem.



INCIPIT LIBER.


 I. Plerique mortales studio et glorie seculari inaniter dediti exinde perennem, ut putabant, memoriam nominis sui quesiuerunt, si uitas clarorum uirorum stylo illustrassent. Que res utique non perennem quidem, sed aliquantulum tamen concepte spei fructum afferebat: quia et sui memoriam, licet incassum, propagabant; et propositis magnorum uirorum exemplis non parua emulatio legentibus excitabatur. Sed tamen nichil ad beatam illam eternamque uitam hec eorum cura pertinuit. Quid enim aut ipsis occasura cum seculo scriptorum suorum gloria profuit? aut quid posteritas emolumenti tulit legendo Hectorem pugnantem, aut Socratem philosophantem?  cum eos non solum imitari stultitia sit, sed non acerrime etiam impugnare, dementia: quippe qui humanam uitam presentibus tantum actibus estimantes, spes suas fabulis, animas sepulcris dederint: siquidem ad solam hominum memoriam se perpetuandos crediderunt; cum hominis officium sit, perennem potius uitam quam perennem memoriam querere, non scribendo aut pugnando uel philosophando, sed pie, sancte religioseque uiuendo. Qui quidem error humanus litteris traditus in tantum ualuit, ut multos plane emulos uel inanis philosophie, uel stulte illius uirtutis inuenerit. Unde facturus mihi opere pretium uideor, si uitam  sanctissimi uiri, exemplo aliis mox futuram, perscripsero: quo utique ad ueram sapientiam et celestem militiam diuinamque uirtutem legentes incitabuntur. In quo ita nostri quoque rationem commodi ducimus, ut non inanem ab hominibus memoriam, sed eternum a Deo premium exspectemus: quia etsi ipsi non ita uiximus, ut aliis exemplo esse possimus; dedimus tamen operam, ne his lateret qui esset imitandus. Igitur S. Martini uitam scribere exordiar, ut se uel ante episcopatum uel in episcopatu gesserit. Quamuis nequaquam ad omnia illius potuerim peruenire, adeo ea in quibus ipse tantum sibi conscius fuit nesciuntur, quia, laudem ab hominibus non requirens, quantum in ipso fuit, omnes uirtutes suas latere uoluisset. Quamquam etiam ex  his que comperta nobis erant, plura omisimus: quia sufficere credidimus, si tantum excellentiora notarentur. Simul et legentibus consulendum fuit, ne quod his pareret copia congesta fastidium. Obsecro autem eos qui lecturi sunt, ut fidem dictis adhibeant; neque me quidquam nisi compertum et probatum scripsisse arbitrentur: alioquin tacere, quam falsa dicere, maluissem.

II. Igitur Martinus Sabaria Pannoniarum oppido oriundus fuit, sed intra Italiam Ticini alius est, parentibus secundum seculi dignitatem non infimis, gentilibus tamen. Pater eius miles primum, post tribunus militum fuit. Ipse armatam militiam in adolescentia secutus, inter scholares alas sub rege Constantio, deinde sub Iuliano Cesare militauit: non  tamen sponte: quia a primis fere annis diuinam potius seruitutem sacra illustris pueri spirauit infantia. Nam cum esset annorum decem, inuitis parentibus ad ecclesiam confugit, seque catechumenum fieri postulauit. Mox mirum in modum totus in Dei opere conuersus, cum esset annorum duodecim, eremum concupiuit: fecissetque uotis satis, si etatis infirmitas non obstitisset. Animus tamen aut circa monasteria, aut circa ecclesiam semper intentus, meditabatur adhuc in etate puerili quod postea deuotus impleuit. Sed cum edictum esset a regibus, ut ueteranorum filii ad militiam scriberentur; prodente patre, qui felicibus eius actibus inuidebat, cum esset annorum quindecim, captus et catenatus sacramentis militaribus implicatus est, uno tantum  seruo comite contentus, cui tamen uersa uice dominus seruiebat, adeo ut plerumque ei et calciamenta ipse detraheret et ipse detergeret; cibum una caperent, hic tamen sepius ministraret. Triennium fere ante baptisma in armis fuit, integer tamen ab iis uitiis, quibus illud hominum genus implicari solet. Multa illi circa commilitones benignitas, mira caritas; patientia uero atque humilitas ultra humanum modum. Nam frugalitatem in eo laudare non est necesse, qua ita usus est, ut iam illo tempore non miles, sed monachus putaretur. Quibus rebus ita sibi omnes commilitones suos deuinxerat, ut eum miro affectu uenerarentur. Nec dum tamen regeneratus in Christo, agebat quemdam  bonis operibus baptismatis candidatum: assistere scilicet laborantibus, opem ferre miseris, alere egentes, uestire nudos: nichil sibi ex militie stipendiis preter quotidianum uictum reseruans, iam tum Euangelii non surdus auditor de crastino non cogitabat.

III. Quodam itaque tempore, cum iam nichil preter arma et simplicem militie uestem haberet, media hieme  obuium habet in porta Ambianensium ciuitatis pauperem nudum: qui cum pretereuntes ut sui misererentur oraret, omnesque miserum preterirent; intellexit uir Deo plenus sibi illum, aliis misericordiam non prestantibus, reseruari. Quid tamen ageret? nichil preter  chlamydem, qua indutus erat, habebat: iam enim reliqua in opus simile consumpserat. Arrepto itaque ferro, quo accinctus erat, mediam diuidit, partemque eius pauperi tribuit, reliqua rursus induitur. Interea de circumstantibus ridere nonnulli, quia deformis esse truncatus habitu uideretur: multi tamen, quibus erat mens sanior, altius gemere, quod nichil simile fecissent; cum utique plus habentes, uestire pauperem sine sua nuditate potuissent. Nocte igitur insecuta, cum se sopori dedisset, uidit Christum chlamydis sue, qua pauperem texerat, parte uestitum. Intueri diligentissime Dominum, uestemque quam dederat, iubetur agnoscere. Mox ad angelorum circumstantium multitudinem audit Iesum clara uoce dicentem: Martinus adhuc catechumenus  hac me ueste contexit. uere memor Dominus dictorum suorum  se in paupere professus est fuisse uestitum; et ad confirmandum tam boni operis testimonium, in eodem se habitu quem pauper acceperat, est dignatus ostendere. Quo uiso, uir beatissimus non in gloriam est elatus humanam, sed bonitatem Dei in suo opere cognoscens, cum esset annorum duodeuiginti, ad baptismum conuolauit. Nec tamen statim militie renuntiauit, tribuni sui precibus euictus, cui contubernium familiare prestabat. Etenim transacto tribunatus sui tempore, renuntiaturum se seculo pollicebatur. Qua Martinus exspectatione suspensus, per biennium fere posteaquam est baptisma consecutus, solo licet  nomine, militauit.

Iu. Interea irruentibus intra Gallias barbaris, Iulianus Cesar coacto in unum exercitu apud uangionum ciuitatem, donatiuum cepit erogare militibus: et, ut est consuetudinis, singuli citabantur, donec ad Martinum uentum est. Tum uero opportunum tempus existimans, quo peteret missionem : Hactenus, inquit ad Cesarem, militaui tibi: patere ut nunc militem Deo: donatiuum tuum pugnaturus accipiat: Christi ego miles sum; pugnare mihi non licet. Tum uero aduersus hanc uocem tyrannus infremuit, dicens, eum metu pugne, que postera die erat futura,  non religionis gratia detrectare militiam. At Martinus intrepidus, immo illato sibi terrore constantior: Si hoc, inquit, ignauie ascribitur non fidei, crastina die ante aciem inermis astabo: et in nomine Domini Iesu, signo crucis non clypeo protectus aut galea, hostium cuneos penetrabo securus. Retrudi ergo in custodiam iubetur, facturus fidem dictis, ut inermis barbaris obiiceretur. Postera die hostes legatos de pace miserunt, sua omnia seseque dedentes. Unde quis dubitet hanc uere beati uiri fuisse uictoriam, cui prestitum sit, ne inermis ad prelium mitteretur? et quamuis pius Dominus seruare militem suum, licet inter hostium gladios et tela, potuisset; tamen ne uel aliorum morte Sancti uiolaretur obtutus, exemit pugne necessitatem: neque enim aliam pro  milite suo Christus debuit prestare uictoriam, quam ut, subactis sine sanguine hostibus, nemo moreretur.

u. Exinde relicta militia, sanctum Hilarium Pictaue episcopum ciuitatis, cuius tunc in Dei rebus spectata et cognita fides habebatur, expetiuit; et aliquamdiu apud eum commoratus est. Tentauit autem idem Hilarius imposito diaconii officio sibi eum arctius implicare, et ministerio uincere diuino. Sed cum sepissime restitisset, indignum se esse uociferans; intellexit uir altioris ingenii, hoc eum modo posse constringi, si id ei officii imponeret, in quo quidam locus iniurie uideretur. Itaque exorcistam eum esse precepit, quam ille ordinationem, ne despexisse tamquam humiliorem uideretur, non repudiauit.  Nec multo post admonitus per soporem ut patriam parentesque, quos adhuc gentilitas detinebat, religiosa sollicitudine uisitaret, ex uoluntate sancti Hilarii profectus est, multis ab eo astrictus precibus et lacrymis ut rediret. Mestus, ut ferunt, peregrinationem illam aggressus est, contestatus fratres, multa se aduersa passurum; quod postea probauit euentus. Ac primum inter Alpes deuia secutus incidit in latrones, cumque unus securi eleuata in caput eius librasset ictum, ferientis dexteram sustinuit alter; uinctis tamen post tergum manibus uni seruandus et spoliandus traditur. Qui cum eum ad remotiora duxisset, percontari ab eo cepit quisnam esset; respondit, Christianum se esse. Querebat etiam ab eo, an timeret. Tum uero constantissime  profitetur, numquam se fuisse tam securum, quia sciret misericordiam Domini maxime in tentationibus adfuturam: se magis illi dolere, qui Christi misericordia, utpote latrocinia exercens, esset indignus; ingressusque euangelicam disputationem, uerbum Dei latroni predicabat. Quid longius morer? latro credidit, prosecutusque Martinum uie reddidit, orans ut pro se Dominum precaretur. Idemque postea religiosam agens uitam uisus est: adeo ut hec, que supra retulimus, ab ipso audita dicantur.

uI. Igitur Martinus inde progressus cum Mediolanum preterisset, diabolus in itinere humana specie assumpta se ei obuium tulit, quo tenderet querens;  cumque id a Martino responsi accepisset, se, quo Dominus uocaret, intendere, ait ad eum: Quocumque feris, uel quecumque tentaueris, diabolus tibi aduersabitur. Tunc ei prophetica uoce respondit: Dominus mihi adiutor est; non timebo quid faciat mihi homo. Statimque e conspectu eius inimicus euanuit. Itaque ut animo ac mente conceperat, matrem gentilitatis absoluit errore, patre in malis perseuerante: plures tamen suo saluauit exemplo. Deinde  cum aduersus perfidiam sacerdotum solus pene acerrime pugnaret, multisque suppliciis esset affectus , Italiam repetens, cum intra  Gallias quoque discessu sancti Hilarii, quem ad exsilium hereticorum uis cegerat, turbatam ecclesiam comperisset, Mediolani sibi monasterium statuit. Ibi quoque eum Auxentius, auctor et princeps Arianorum, grauissime insectatus est; multisque affectum iniuriis de ciuitate exturbauit. Cedendum itaque tempori arbitratus, ad insulam Gallinariam nomine secessit, comite quodam presbytero, magnarum uirtutum uiro. Hic aliquamdiu radicibus uixit herbarum: quo tempore helleborum, uenenatum, ut ferunt, gramen in cibum sumpsit; sed cum uim ueneni in se grassantis uicina iam morte sensisset, imminens periculum oratione repulit, statimque omnis dolor fugatus est. Nec multo post, cum sancto Hilario comperisset regis penitentia potestatem indultam  fuisse redeundi, Rome ei tentauit occurrere, profectusque ad urbem est.

uII. Cum iam Hilarius preterisset, ita cum est uestigiis prosecutus; cumque ab eo gratissime fuisset susceptus, haud longe sibi ab oppido monasterium collocauit. Quo tempore se ei quidam catechumenus iunxit, cupiens sanctissimi uiri institui disciplinis; paucisque interpositis diebus languore correptus ui febrium laborabat. Ac tum Martinus forte discesserat; et cum per triduum defuisset, regressus, corpus exanime inuenit: ita subita mors fuerat, ut absque baptismate humanis rebus excederet. Corpus in medio positum tristi merentium fratrum frequentabatur officio, cum Martinus flens et eiulans accurrit. Tum uero sanctum Spiritum tota mente concipiens,  egredi cellulam, in qua corpus iacebat, ceteros iubet; ac foribus obseratis super exanimata defuncti fratris membra prosternitur: et cum aliquandiu orationi incubuisset, sensissetque per spiritum Domini adesse uirtutem, erectus paululum, et in defuncti ora defixus, orationis sue ac misericordie Domini intrepidus exspectabat euentum: uixque duarum fere horarum spatium intercesserat, uidit defunctum paulatim membris omnibus commoueri, et laxatis in usum uidendi palpitare luminibus. Tum uero magna ad Dominum uoce conuersus gratias agens, cellulam clamore compleuerat: quo audito qui pro foribus astiterant, statim irruunt. Mirum spectaculum, quod uidebant uiuere quem mortuum reliquissent! Ita  redditus uite, statim baptisma consecutus, plures postea uixit annos: primusque apud nos Martini uirtutum uel materia uel testimonium fuit. Idem tamen referre erat solitus, se corpore exutum ad tribunal iudicis ductum, deputatumque obscuris locis et uulgaribus turbis tristem excepisse sententiam: tum per duos angelos iudici fuisse suggestum, hunc esse pro quo Martinus oraret: ita per eosdem angelos se iussum reduci, et Martino redditum uiteque pristine restitutum. Ab hoc primum tempore beati uiri nomen enituit, ut qui sanctus iam ab omnibus habebatur, potens etiam et uere apostolicus haberetur.

uIII. Nec multo post, dum agrum Lupicini cuiusdam honorati secundum seculum uiri preteriret,  clamore et luctu turbe plangentis excipitur. Ad quam sollicitus cum astitisset, et quis esset hic fletus inquireret; indicatur unum e familia seruulum laqueo sibi uitam extorsisse. Quo cognito cellulam, in qua corpus iacebat, ingreditur; exclusisque omnibus turbis, superstratus corpori aliquantisper orauit. Mox uiuiscente uultu, marcescentibus oculis in ora illius defunctus erigitur; lentoque conamine enisus assurgere, apprehensa beati uiri dextera, in pedes constitit; atque ita cum eo usque ad uestibulum domus, turba omni inspectante, processit.

IX. Sub idem fere tempus ad episcopatum Turonice Ecclesie petebatur; sed cum erui a monasterio suo non facile posset, Ruricius quidam, unus e ciuibus,  uxoris languore simulato, ad genua illius prouolutus, ut egrederetur obtinuit. Ita dispositis iam in itinere ciuium turbis, sub quadam custodia ad ciuitatem usque deducitur. Mirum in modum incredibilis multitudo non solum ex illo oppido, sed etiam ex uicinis urbibus ad suffragia ferenda conuenerat. Una omnium uoluntas, eadem uota, eademque sententia, Martinum episcopatu esse dignissimum: felicem fore tali Ecclesiam sacerdote. Pauci tamen, et nonnulli ex episcopis, qui ad constituendum antistitem fuerant euocati, impie repugnabant, dicentes scilicet: contemptibilem esse personam, indignum esse episcopatu, hominem uultu despicabilem, ueste sordidum, crine deformem. Ita a populo sententie sanioris hec illorum irrisa dementia est, qui illustrem  uirum dum uituperare cupiunt, predicabant. Nec uero aliud his facere licuit, quam quod populus Domino uolente cogebat. Inter episcopos tamen qui affuerant, precipue defensor quidam nomine dicitur restitisse: unde animaduersum est, grauiter illum lectione prophetica tunc notatum. Nam cum fortuito lector, cui legendi eo die officium erat, interclusus a populo defuisset, turbatis ministris, dum exspectatur qui non aderat, unus e circumstantibus sumpto psalterio, quem primum uersum inuenit, arripuit. Psalmus autem hic erat: Ex ore infantium et lactentium perfecisti laudem propter inimicos tuos, ut destruas inimicum et defensorem . Quo lecto clamor populi tollitur, pars diuersa confunditur.  Atque ita habitum est, diuino nutu psalmum hunc lectum fuisse, ut testimonium operis sui defensor audiret; quia, ex ore infantium atque lactentium in Martino Domini laude perfecta, et ostensus pariter et destructus est inimicus.

X. Iam uero sumpto episcopatu qualem se quantumque prestiterit, non est nostre facultatis euoluere. Idem enim constantissime perseuerabat qui prius fuerat. Eadem in corde humilitas, eadem in uestitu eius uilitas erat: atque ita, plenus auctoritatis et gratie, implebat episcopi dignitatem, ut non tamen propositum monachi uirtutemque desereret. Aliquamdiu ergo adherente ad Ecclesiam cellula usus est; deinde cum inquietudinem se frequentantium ferre non posset, duobus fere extra  ciuitatem millibus monasterium sibi statuit. Qui locus tam secretus et remotus erat, ut eremi solitudinem non desideraret: ex uno enim latere precisa montis excelsi rupe ambiebatur; reliquam planitiem Liger fluuius reducto paululum sinu clauserat. Una tantum eademque arcta admodum uia adiri poterat. Ipse ex lignis contextam cellulam habebat: multique e fratribus in eumdem modum; plerique, saxo superiecti montis cauato, receptacula sibi fecerant. Discipuli uero octoginta erant, qui ad exemplum beati magistri instituebantur. Nemo ibi quidquam proprium habebat; omnia in medio conferebantur; non emere, aut uendere, ut plerisque monachis moris est, quidquam licebat. Ars ibi, exceptis scriptoribus, nulla habebatur; cui tamen operi minor etas  deputabatur: maiores orationi uacabant. Rarus cuiquam extra cellulam suam egressus, nisi cum ad locum orationis conueniebant. Cibum una omnes post horam ieiunii accipiebant: uinum nemo nouerat, nisi quem infirmitas cegisset. Plerique camelorum setis uestiebantur; mollior ibi habitus pro crimine erat: quod eo magis sit mirum necesse est, quod multi inter eos nobiles habebantur, qui longe aliter educati ad hanc se humilitatem et patientiam cegerant; pluresque ex his postea episcopos uidimus. Que enim esset ciuitas, aut ecclesia, que non sibi de Martini monasterio cuperet sacerdotem?

XI. Sed ut reliquas uirtutes eius, quas in episcopatu egit, aggrediar; erat haud longe ab oppido proximus monasterio locus, quem falsa hominum  opinio, uelut consepultis ibi martyribus, sacrauerat: nam et altare ibi a superioribus episcopis constitutum habebatur. Sed Martinus non temere adhibens incertis fidem, ab his, qui maiores natu erant, presbyteris uel clericis flagitabat, sibi nomen martyris, uel tempora passionis ostendi: grandi se scrupulo permoueri, quod nichil certi constans sibi maiorum memoria tradidisset. Cum aliquandiu ergo a loco illo se abstinuisset, nec derogans religioni, quia incertus erat, nec auctoritatem suam uulgo accommodans, ne superstitio conualesceret; quodam die paucis secum adhibitis fratribus ad locum pergit. Deinde super sepulcrum ipsum astans orauit ad Dominum, ut quis esset, uel cuius meriti sepultus, ostenderet. Tum  conuersus ad leuam uidit prope assistere umbram sordidam, trucem. Imperat, nomen meritumque ut loqueretur. Nomen edicit, de crimine confitetur: latronem se fuisse, ob scelera percussum, uulgi errore celebratum; sibi nichil cum martyribus esse commune, cum illos gloria, se pena retineret. Mirum in modum uocem loquentis qui aderant audiebant, personam tamen non uidebant. Tum Martinus quid uidisset exposuit, iussitque ex eo loco altare, quod ibi fuerat, submoueri: atque ita populum superstitionis illius absoluit errore.

XII. Accidit autem insequenti tempore, dum iter ageret, ut gentilis cuiusdam corpus, quod ad sepulcrum cum superstitioso funere deferebatur, obuium haberet: conspicatusque eminus uenientium turbam,  quidnam id esset ignarus, paululum stetit: nam fere quingentorum passuum interuallum erat, ut difficile fuerit dignoscere quid uideret. Tamen quia rusticam manum cerneret, et agente uento linteamina corpori superiecta uolitarent, profanos sacrificiorum ritus agi credidit: quia esset hec Gallorum rusticis consuetudo, simulacra demonum candido tecta uelamine misera per agros suos circumferre dementia. Eleuato ergo in aduersos signo crucis, imperat turbe non moueri loco, onusque deponere. Hic uero mirum in modum uideres miseros primum uelut saxa riguisse: dein, cum promouere se summo conamine niterentur, ultra accedere non ualentes, ridiculam in uertiginem rotabantur, donec uicti, corporis onus ponunt. Attoniti et semet inuicem aspectantes,  quidnam sibi accidisset, taciti cogitabant. Sed beatus uir cum comperisset, exsequiarum esse illam frequentiam non sacrorum, eleuata rursum manu, dat eis abeundi et tollendi corporis potestatem. Ita eos et cum uoluit, stare compulit; et cum libuit, abire permisit.

XIII. Item cum in uico quodam templum antiquissimum diruisset, et arborem pinum, que fano erat proxima, esset agressus excidere; tum uero antistes loci illius, ceteraque gentilium turba cepit obsistere, et cum iidem illi, dum templum euertitur, imperante Domino quieuissent, succidi arborem non patiebantur. Ille eos sedulo commonere, nichil esse religionis in stipite: Deum potius, cui seruiret ipse, sequerentur: arborem illam excidi oportere, quia  esset demoni dedicata. Tum ex illis unus, qui erat audacior ceteris: Si habes, inquit, aliquam de Deo tuo, quem dicis te colere, fiduciam, nosmetipsi succidemus hanc arborem, tu ruentem excipe: et, si tecum est tuus, ut dicis, Dominus, euades. Tum ille intrepide confisus in Domino, facturum se pollicetur. Hic uero ad istiusmodi conditionem omnis illa gentilium turba consensit: facilemque arboris sue habuere iacturam, si inimicum sacrorum suorum casu illius obruissent. Itaque cum unam in partem pinus illa esset acclinis, ut non esset dubium, quam in partem succisa corrueret; eo loco uinctus statuitur pro arbitrio rusticorum, quo arborem esse casuram nemo dubitabat. Succidere igitur ipsi suam pinum  cum ingenti gaudio letitiaque ceperunt. Aderat eminus turba mirantium. Iamque paulatim nutare pinus, et ruinam suam casura minitari. Pallebant eminus monachi, et periculo iam propiore conterriti, spem omnem fidemque perdiderant, solam Martini mortem exspectantes. At ille confisus in Domino, intrepidus opperiens, cum iam fragorem sui pinus concidens edidisset, iam cadenti, iam super se ruenti eleuata obuiam manu signum salutis opponit: tum uero  diuersam in partem ruit: adeo ut rusticos, qui toto in loco steterant, pene prostrauerit. Tum uero in celum clamore sublato, gentiles stupere miraculo; monachi flere pre gaudio; Christi nomen in commune ab omnibus predicari. Satisque constitit, eo  die salutem illi uenisse regioni: nam nemo fere ex immani illa multitudine gentilium fuit, qui non impositione manus desiderata, Dominum Iesum, relicto impietatis errore, crediderit. Et uere ante Martinum pauci admodum, immo pene nulli in illis regionibus Christi nomen receperant: quod adeo uirtutibus illius exemploque conualuit, ut iam ibi nullus locus sit, qui non aut ecclesiis frequentissimis, aut monasteriis sit repletus. Nam ubi fana destruxerat, statim ibi aut ecclesias aut monasteria construebat.

XIu. Nec minorem sub idem fere tempus eodem in opere uirtutem edidit: nam cum in uico quodam fano antiquissimo et celeberrimo ignem immisisset, in proximam immo adherentem domum agente  uento flammarum globi ferebantur. Quod ubi Martinus aduertit, rapido cursu tectum domus scandit, obuium se aduenientibus flammis inferens. Tum uero mirum in modum cerneres contra uim uenti ignem retorqueri, ut compugnantium inter se elementorum quidam conflictus uideretur. Ita uirtute Martini ibi tantum ignis est operatus, ubi iussus est. In uico autem, cui Leprosum nomen est, cum itidem templum opulentissimum superstitione religionis uoluisset euertere, restitit ei multitudo gentilium, adeo ut non absque iniuria sit repulsus. Itaque secessit ad proxima loca, ibique per triduum cilicio tectus et cinere, ieiunans semper atque orans, precabatur a Domino, ut, quia templum illud euertere humana manus non potuisset, uirtus illud diuina  dirueret. Tum subito ei duo angeli hastati atque scutati instar militie celestis se obtulerunt, dicentes: missos se a Domino, ut rusticam multitudinem fugarent, presidiumque Martino ferrent, ne quis, dum templum dirueretur, obsisteret: rediret ergo, et opus ceptum deuotus impleret. Ita regressus ad uicum  aras omnes atque simulacra redegit in puluerem. Quo uiso rustici, cum se intelligerent diuino nutu obstupefactos atque perterritos, ne episcopo repugnarent, omnes fere in Iesum Dominum crediderunt, clamantes palam et confitentes, Deum Martini colendum, idola negligenda, que sibi adesse  non possent.

Xu. Quid etiam in pago Aeduorum gestum sit, referam. Ubi dum templum itidem euerteret, furens gentilium rusticorum in eum irruit multitudo; cumque unus audacior ceteris stricto eum gladio peteret, reiecto pallio nudam ceruicem percussori prebuit: nec cunctatus ferire gentilis; sed cum dexteram altius extulisset, resupinus ruit: consternatusque diuino metu, ueniam precabatur. Nec dissimile huic fuit illud: cum eum idola destruentem cultro quidam ferire uoluisset, in ipso ictu ferrum ei de manibus excussum non comparuit. Plerumque autem contradicentibus sibi rusticis, ne fana eorum destrueret, ita predicatione sancta gentilium animos mitigabat, ut luce eis ueritatis ostensa, ipsi sua templa subuerterent.

 XuI. Curationum uero tam potens in eo gratia erat, ut nullus fere ad eum egrotus accesserit, qui non continuo receperit sanitatem: quod uel ex consequenti liquebit exemplo. Treueris puella quedam dira paralysis egritudine tenebatur, ita ut iam per multum tempus nullo ad humanos usus corporis officio fungeretur: omni ex parte premortua, uix tenui spiritu palpitabat. Tristes ad solam funeris exspectationem assistebant propinqui, cum subito nuntiatur ad ciuitatem illam uenisse Martinum. Quod ubi pater puelle comperit, cucurrit exanimis, pro filia rogaturus. Et forte Martinus iam Ecclesiam fuerat ingressus. Ibi inspectante populo multisque aliis episcopis presentibus, eiulans senex genua eius amplectitur, dicens: Filia mea moritur misero  genere languoris, et quod ipsa est morte crudelius, solo spiritu uiuit, iam carne premortua; rogo ut eam adeas, atque benedicas, confido enim quod per te reddenda sit sanitati. Qua ille uoce confusus obstupuit, et refugit dicens: Hoc sue non esse uirtutis; senem errare iudicio; non esse se dignum, per quem Dominus signum uirtutis ostenderet. Perstare uehementius flens pater, et orare ut exanimem uisitaret. Postremo a circumstantibus episcopis ire compulsus descendit ad domum puelle. Ingens turba pro foribus exspectabat quidnam Dei seruus esset facturus. Ac primum, que erant illius familiaria in istiusmodi rebus arma, solo prostratus orauit; deinde egram intuens dari sibi oleum postulat; quod cum benedixisset, in os puelle uim sancti liquoris infudit,  statimque uox reddita est. Tunc paulatim singula contactu eius ceperunt membra uiuiscere, donec firmatis gressibus, populo teste, surrexit.

XuII. Eodem tempore Tetradii cuiusdam proconsularis uiri seruus demonio correptus dolendo exitu cruciabatur. Rogatus ergo Martinus, ut ei manum imponeret, deduci eum ad se iubet; sed nequam spiritus nullo proferri modo ex cella in qua erat potuit: ita in aduenientes rabidis dentibus seuiebat. Tum Tetradius ad genua beati uiri aduoluitur orans, ut ad domum, in qua demoniacus habebatur, ipse descenderet. Tum uero Martinus negare, se profani et gentilis domum adire posse .  Spondet igitur se, si de puero demon fuisset exactus, christianum fore. Ita Martinus imposita manu puero, immundum ab eo spiritum eiecit: quo uiso Tetradius Dominum Iesum credidit; statimque catechumenus factus, nec multo post baptizatus est, semperque Martinum salutis sue auctorem miro coluit affectu. Per idem tempus in eodem oppido ingressus patrisfamilias cuiusdam domum, in limine ipso restitit, dicens: horribile in atrio domus demonium se uidere. Cui cum ut discederet imperaret, quemdam e familia, qui in interiore parte edium morabatur, arripuit. Seuire dentibus miser cepit, et obuios quoscumque laniare. Commota domus, familia turbata, populus in fugam uersus. Martinus se furenti obiecit, ac primum stare ei imperat; sed  cum dentibus fremeret, hiantique ore morsum minaretur, digitos ei Martinus in os intulit: Si habes, inquit, aliquid potestatis, hos deuora. Tum uero, ac si candens ferrum faucibus accepisset, longe reductis dentibus digitos beati uiri uitabat attingere: et cum fugere de obsesso corpore penis et cruciatibus cogeretur, nec tamen exire ei per os liceret, feda relinquens uestigia fluxu uentris egestus est.

XuIII. Interea cum de motu atque impetu Barbarorum subita ciuitatem fama turbasset, demoniacum ad se exhiberi iubet: imperat ut, an uerus esset hic nuntius, fateretur. Tunc confessus est, se decem demones fuisse, qui rumorem hunc per populum disseminassent, ut hoc saltem metu ex illo Martinus oppido fugaretur: Barbaros nichil minus  quam irruptionem cogitare. Ita cum hec immundus spiritus media in ecclesia fateretur, metu et turbatione presenti ciuitas liberata est. Apud Parisios uero, dum portam ciuitatis illius magnis secum turbis euntibus introiret, leprosum miserabili facie horrentibus cunctis osculatus est atque benedixit: statimque omni malo emundatus, postero die ad ecclesiam ueniens nitenti cute, gratias pro sanitate quam receperat, agebat. Sed nec hoc pretereundum est, quod fimbrie uestimentis eius cilicioque detracte, crebras super infirmantibus egere uirtutes: nam aut digitis illigate, aut collo indite persepe ab egrotantibus morbos effugauerunt.

XIX. Arborius autem, uir prefectorius, sancti admodum et fidelis ingenii, cum filia eius grauissimis  quartanis febribus ureretur, epistolam Martini que casu ad eum delata fuerat, pectori puelle in ipso accessu ardoris inseruit, statimque fugata febris est. Que res apud Arborium in tantum ualuit, ut statim puellam Deo uouerit, et perpetue uirginitati dicarit; profectusque ad Martinum, puellam ei, presens uirtutum eius testimonium, que per absentem licet curata esset, obtulit, neque ab alio eam quam a Martino, habitu uirginitatis imposito, passus est consecrari. Paulinus uero, uir magni postmodum futurus exempli, cum oculum grauiter dolere cepisset, et iam pupillam eius crassior nubes superducta texisset, oculum ei Martinus peniculo contigit, pristinamque ei sanitatem sublato omni dolore restituit. Ipse  autem cum casu quodam esset de cenaculo deuolutus, et per confragosos scale gradus decidens, multis uulneribus esset affectus, cum exanimis iaceret in cellula, et immodicis doloribus cruciaretur, nocte ei angelus uisus est eluere uulnera, et salubri unguine centusi corporis membra contingere: atque ita postero die restitutos est sanitati, ut nichil umquam pertulisse incommodi putaretur. Sed quia longum est ire per singula, sufficiant hec uel pauca de plurimis: satisque sit nos et in excellentibus non subtrahere ueritatem, et in multis uitare fastidium.

XX. Atque ut minora tantis inseram :  cum ad imperatorem Maximum, ferocis ingenii uirum et bellorum ciuilium uictoria elatum, plures ex diuersis partibus episcopi conuenissent, et feda circa principem omnium adulatio notaretur, seque degeneri inconstantia regie clientele sacerdotalis dignitas subdidisset, in solo Martino apostolica auctoritas permanebat: nam et si pro aliquibus supplicandum regi fuit, imperauit potius quam rogauit: et a conuiuio eius frequenter rogatus abstinuit, dicens, se mense eius participem esse non posse, qui duos imperatores, unum regno, alterum uita expulisset. Postremo, cum Maximus se non sponte sumpsisse imperium affirmaret, sed impositam sibi a militibus diuino nutu regni necessitatem armis defendisse; et non alienam ab eo Dei uoluntatem uideri,  penes quem tam incredibili euentu uictoria fuisset, nullumque ex aduersariis nisi in acic occubuisse; tandem uictus uel ratione uel precibus, ad conuiuium uenit; mirum in modum gaudente rege, quod id impetrasset. Conuiue autem aderant, ueluti ad diem festum euocati, summi atque illustres uiri, prefectus idemque consul Euodius, uir quo nichil umquam iustius fuit; Comites duo summa potestate prediti, frater regis et patruus: medius inter hos Martini presbyter accubuerat: ipse autem sellula iuxta regem posita consederat. Ad medium fere conuiuium, ut moris est, pateram regi minister obtulit. Ille sancto admodum episcopo potius dari iubet, exspectans atque ambiens, ut ab illius dextera poculum sumeret; sed Martinus ubi ebibit, pateram presbytero suo tradidit,  nullum scilicet existimans digniorem qui post se prior biberet, nec integrum sibi fore, si aut regem ipsum aut eos qui a rege erant proximi, presbytero pretulisset. Quod factum imperator omnesque qui tunc aderant, ita admirati sunt, ut hoc ipsum eis, in quo contempti fuerant, placeret: celeberrimumque per omne palatium fuit; fecisse Martinum in regis prandio quod in infirmorum iudicum conuiuiis episcoporum nemo fecisset; eidemque Maximo longe ante predixit futurum, ut si ad Italiam pergeret, quo ire cupiebat, bellum ualentiniano imperatori inferens, sciret se primo quidem impetu futurum esse uictorem, sed paruo post tempore esse periturum. Quod quidem ita uidimus: nam primo aduentu eius ualentinianus  in fugam uersus est: deinde post annum fere resumptis uiribus, captum intra Aquileie muros Maximum interfecit.

XXI. Constat autem etiam angelos ab eo plerumque uisos, ita ut conserto inuicem apud eum sermone loquerentur: diabolum uero tam conspicabilem et subiectum oculis habebat, ut siue se in propria substantia contineret, siue in diuersas figuras spiritualis nequitie transtulisset, qualibet ab eo sub imagine uideretur, quod cum diabolus sciret se effugere non posse, conuiciis eum urgebat frequenter, quia fallere non posset insidiis. Quodam autem tempore cornu bouis cruentum in manu tenens cum ingenti fremitu cellulam eius irrupit, cruentamque ostentans dexteram, et admisso recens scelere congaudens, Ubi est,  inquit, Martine, uirtus tua? unum de tuis modo interfeci. Tunc ille conuocatis fratribus refert quid diabolus indicasset; sollicitosque esse precipit per cellulas singulorum, quisnam hoc casu fuisset affectus. Neminem quidem deesse de monachis, sed unum rusticum mercede conductum, ut uehiculo ligna deferret, isse ad siluam nuntiant. Iubet igitur aliquos ire ei obuiam. Ita baud longe a monasterio iam pene exanimis inuenitur. Extremum tamen spiritum trahens, indicat fratribus causam mortis et uulneris: iunctis scilicet bubus dum dissoluta arctius lora constringit, bouem sibi excusso capite inter inguina cornu adegisse: nec multo post uitam reddidit. uiderit is, quo iudicio Domini diabolo data fuerit hec potestas. In Marlino illud mirabile erat, quod non  solum hoc quod supra retulimus, sed multa istius modi, quoties accidissent, longe ante preuidebat, aut sibi nuntiata fratribus indicabat.

XXII. Frequenter autem diabolus, dum mille nocendi artibus sanctum uirum conabatur illudere, uisibilem se ei formis diuersissimis ingerebat. Nam interdum in Iouis persona, plerumque Mercurii, persepe etiam se ueneris ac Minerue transfiguratum uultibus offerebat: aduersus quem semper interritus, signo se crucis et orationis auxilio protegebat. Audiebantur etiam plerumque conuicia, quibus illum turba demonum proteruis uocibus increpabat: sed omnia falsa et uana cognoscens, non mouebatur obiectis. Testabantur etiam aliqui ex fratribus audisse se demonem proteruis Martinum uocibus increpantem,  cur intra monasterium aliquos ex fratribus qui olim baptismum diuersis erroribus perdidissent, conuersos postea recepisset, exponentem crimina singulorum: Martinum diabolo repugnantem respondisse constanter, antiqua delicta melioris uite conuersatione purgari; et per misericordiam Domini absoluendos esse peccatis, qui peccare desinerent. Contra dicente diabolo, non pertinere ad ueniam criminosos, et semel lapsis nullam a Domino clementiam prestari; tunc in hanc uocem fertur exclamasse Martinus: Si tu ipse, o miserabilis, ab hominum insectatione desisteres, et te factorum tuorum uel hoc tempore cum dies iudicii in proximo est, peniteret; ego tibi uere confisus in Domino Iesu Christo  misericordiam pollicerer. O quam sancta de Domini pietate presumptio, in qua etsi auctoritatem prestare non potuit, ostendit affectum! Et quia de diabolo eiusdemque artibus sermo exortus est, non ab re uidetur, licet extrinsecus, referre quod gestum est: quia et quedam in eo Martini uirtutum portio est, et res digna miraculo recte memorie mandabitur, in exemplum cauendi, si quid deinceps uspiam tale contigerit.

XXIII. Clarus quidam nomine, adolescens nobilissimus, mox presbyter, nunc felici beatus excessu, cum relictis omnibus se ad Martinum contulisset, breui tempore ad summam fidei uirtutumque omnium culmen enituit. Itaque cum haud longe sibi ab episcopi monasterio tabernaculum constituisset, multique apud eum fratres commorarentur; iuuenis  quidam ad eum Anatolius nomine, sub professione monachi omnem humilitatem atque innocentiam mentitus accessit, habitauitque aliquamdiu in commune cum ceteris. Dein procedente tempore angelos apud se loqui solere dicebat: cum fidem nullus adhiberet, signis quibusdam plerosque ad credendum coarctabat. Postremo eo usque processit, ut inter se ac Deum angelos discurrere predicaret: iamque se unum ex prophetis haberi uolebat. Clarus tamen nequaquam ad credendum cogi poterat. Ille ei iram Domini et presentes plagas, cur sancto non crederet, comminari. Postremo in hanc uocem erupisse fertur: Ecce hac nocte uestem mihi candidam Dominus de celo dabit, qua indutus in medio uestrum diuersabor: idque uobis signum erit, me Dei esse  uirtutem, qui Dei ueste donatus sim. Tum uero grandis omnium ad hanc professionem exspectatio. Itaque ad mediam fere noctem fremitu terram insultantium commoueri omne monasterium loco uisum est: cellulam autem, in qua idem adolescens continebatur, crebris cerneres micare luminibus: fremitusque in ea discurrentium, et murmur quoddam multarum uocum audiebatur. Deinde facto silentio egressus; unum de fratribus, Sabacium nomine, ad se uocat, tunicamque ei, qua erat indutus, ostendit. Obstupefactus ille conuocat ceteros; ipse etiam Clarus accurrit; adhibitoque lumine uestem omnes diligenter inspiciunt. Erat autem summa mollitie, candore eximio, micanti purpura; nec tamen, cuius esset generis aut uelleris, poterat agnosci. Curiosius tamen  oculis aut digitis attrectata, non aliud quam uestis uidebatur. Interea Clarus fratres admonet orationi instare, ut manifestius eis Dominus, quidnam id esset, ostenderet: itaque reliquum noctis hymnis psalmisque consumitur. At ubi illuxit dies, apprehensum dextera trahere ad Martinum uolebat, bene conscius illudi illum diaboli arte non posse. Tum uero reniti ac reclamare miser cepit, interdictumque sibi esse dicebat, ne se Martino ostenderet. Cumque inuitum ire compellerent, inter trahentium manus uestis euanuit. Unde quis dubitet hanc etiam Martini fuisse uirtutem, ut phantasiam suam diabolus, cum erat Martini oculis ingerenda, dissimulare diutius aut tegere non posset?

 XXIu. Animaduersum est tamen, eodem fere tempore fuisse in Hispaniis iuuenem, qui cum sibi multis signis auctoritatem parauisset, eo usque elatus est, ut se Heliam profiteretur. Quod cum plerique temere credidissent, addidit ut se Christum esse diceret: in quo etiam adeo illusit, ut eum quidam episcopus, nomine Rufus, ut Dominum adoraret: propter quod eum postea ab episcopatu deiectum uidimus. Plerique etiam nobis e fratribus retulerunt, eodem tempore in Oriente quemdam exstitisse, qui se Ioannem esse iactitaret. Ex quo coniicere possumus, istiusmodi pseudoprophetis exsistentibus, Antichristi aduentum imminere, qui iam in istis mysterium iniquitatis operatur. Non pretereundum autem uidetur, quanta Martinum sub iisdem diebus diabolus arte  tentauerit. Quodam enim die premissa pre se et circumiectus ipse luce purpurea, quo facilius claritate assumpti fulgoris illuderet, ueste etiam regia indutus, diademate ex gemmis auroque redimitus, calceis auro illitis, sereno ore, leta facie, ut nichil minus quam diabolus putaretur, oranti in cellula astitit. Cumque Martinus primo aspectu eius fuisset hebetatus, diu multumque silentium ambo tenuerunt. Tum prior diabolus, Agnosce, inquit, Martine, quem cernis: Christus ego sum: descensurus ad terram prius me manifestare tibi uolui. Ad hec cum Martinus taceret, nec quidquam responsi referret, iterare ausus est diabolus professionis audaciam: Martine, quid dubitas credere, cum uideas? Christus ego sum. Tum ille, reuelante sibi Spiritu, ut intelligeret  diabolum esse, non Deum: Non se, inquit, iehsu Dominus purpuratum et diademate renitentem uenturum esse predixit. Ego Christum, nisi in eo habitu formaque qua passus est, nisi crucis stigmata preferentem, uenisse non credam. Ad hanc ille uocem statim ut fumus euanuit, et cellulam tanto fetore compleuit, ut indubia indicia relinqueret, diabolum se fuisse. Hoc ita gestum ut supra retulimus, ex ipsius Martini ore cognoui, ne quis forte existimet fabulosum.

XXu. Nam cum olim audita fide eius, uita atque uirtutibus, desiderio illius estuaremus, gratam nobis ad eum uidendum peregrinationem suscepimus: simul, quia iam ardedat animus uitam illius scribere, partim ab ipso, in quantum ille interrogari potuit,  sciscitati sumus; partim ab his qui interfuerant uel sciebant, cognouimus. Quo quidem tempore credi non potest qua me humilitate, qua benignitate susceperit, congratulatus plurimum et gauisus in Domino, quod tanti esset habitus a nobis, quem peregrinatione suscepta expetissemus. Miserum me!  cum me sancto conuiuio suo dignatus esset adhibere, aquam manibus nostris ipse obtulit; ad uesperam autem ipse nobis pedes abluit. Nec reniti aut contra ire constantia fuit: ita auctoritate illius oppressus sum, ut nefas putarem, si non acquieuissem. Sermo autem illius non alius apud nos fuit, quam mundi huius illecebras et seculi onera relinquenda, ut Dominum Iesum liberi expeditique  sequeremur: prestantissimumque nobis presentium temporum illustris uiri Paulini, cuius supra mentionem fecimus, exemplum ingerebat, qui summis opibus abiectis Christum secutus, solus pene his temporibus Euangelica precepta complesset: illum nobis sequendum, illum clamabat imitandum: beatumque esse presens seculum tante fidei uirtutisque documento, cum, secundum sententiam Domini, diues et possidens multa, uendendo omnia et dando pauperibus, quod erat factu impossibile, possibile fecisset exemplo. Iam uero in uerbis et confabulatione eius quanta grauitas, quanta dignitas erat! quam acer, quam efficax, et quam in absoluendis Scripturarum questionibus promptus et facilis! Et quia multos ad hanc partem incredulos scio, quippe quos  uiderim me ipso etiam referente non credere, Iesum testor spemque communem, me ex nullius umquam ore tantum scientie, tantum ingenii, tam boni et tam puri sermonis audisse. Quamquam in Martini uirtutibus quantula est ista laudatio! nisi quod mirum est, homini illiterato ne hanc quidem gratiam defuisse.

XXuI. Sed iam finem liber postulat, sermo claudendus est: non quod omnia que de Martino fuerant dicenda, defecerint; sed quia nos, ut inertes pete, extremo in opere negligentes, uicti materie mole succumbimus. Nam etsi facta illius explicari uerbis utcumque potuerunt; interiorem uitam illius et quotidianam conuersationem, et animum celo semper intentum, nulla umquam , nulla explicabit oratio. Illam scilicet perseuerantiam  et temperamentum in abstinentia et ieiuniis, potentiam in uigiliis et orationibus, noctesque ab eo perinde ac dies actas, nullumque uacuum ab opere Dei tempus, quo uel otio indulserit uel negotio, sed nec cibo aut somno quidem, nisi in quantum nature necessitas cogebat: uere fatebor, non si ipse, ut aiunt, ab inferis Homerus emergeret, posset exponere: adeo omnia maiora in Martino sunt, quam ut uerbis concipi queant. Numquam hora ulla momentumque preteriit, quo non aut orationi incumberet aut insisteret lectioni: quamquam etiam inter legendum,  aut si quid aliud forte agebat, numquam animum ab oratione laxabat: nimirum ut fabris ferrariis moris est, qui inter operandum pro quodam laboris leuamine incudem suam feriunt; ita Martinus, etiam dum aliud agere uideretur, semper orabat. O uere beatus, in quo dolus non fuit! neminem condemnans, nulli malum pro malo reddens. Tantam quippe aduersum omnes iniurias patientiam assumpserat, ut, cum esset summus sacerdos, impune etiam ab infimis clericis lederetur: nec propter id eos aut loco umquam amouerit, aut a sua, quantum in ipso fuit, caritate repulerit.

XXuII. Nemo umquam illum uidit iratum, nemo commotum, nemo merentem, nemo ridentem: unus idemque semper, celestem quodammodo letitiam  uultu preferens, extra naturam hominis uidebatur. Numquam in illius ore nisi Christus; numquam in illius corde nisi pietas, nisi pax, nisi misericordia inerat. Plerumque etiam pro eorum qui obtrectatores illius uidebantur, solebat flere peccatis, qui remotum et quietum uenenatis linguis et ui ereo ore carpebant. Et uere nonnullos experti sumus inuidos uirtutibus uiteque eius, qui in illo oderant quod in se non uidebant, et quod imitari non ualebant. Atque  non alii fere insectatores eius, licet pauci admodum, non alii tamen quam episcopi ferebantur; nec uero quemquam nominare necesse est, licet nosmetipsos plerique circumlatrent: sufficit, ut si quis ex his hec legerit, et agnouerit,  erubescat: nam si irascitur, de se ipse dictum fatebitur, cum fortasse nos de aliis senserimus. Non refugimus autem, ut, si qui eiusmodi sunt, nos quoque cum tali uiro oderint. Illud facile confido, omnibus sanctis opusculum istud gratum fore. De cetero si quis hec infideliter legerit, ipse peccabit. Ego mihi conscius sum, me rerum fide et amore Christi impulsum ut hec scriberem, manifesta exposuisse, uera dixisse: paratumque, ut spero, habebit a Deo premium, non quicumque legerit, sed quicumque crediderit.





SULPICII SEuERI EPISTOLAE TRES. 



EPISTOLA I. AD EUSEBIUM PRESBYTERUM. Contra emulos uirtutum beati Martini.


Hesterna die, cum ad me plerique monachi uenissent, inter fabulas iuges longumque sermonem mentio incidit libelli mei, quem de uita Beati uiri Martini edidi, studioseque eum a multis legi libentissime  audiebam. Interea indicatur mihi, dixisse quemdam malo spiritu suscitatum, cur Martinus, qui mortuos suscitasset, flammas domibus depulisset, ipse nuper adustus incendio, periculose fuisset obnoxius passioni. O istum, quisquis est, miserum! Iudeorum in uerbis eius perfidiam et dicta cognoscimus, qui in cruce positum Dominum his uerbis increpabant: Alios saluos fecit, se ipsum saluum facere  non potest . uere plane iste, quicumque est, si illis temporibus natus esset, et in Dominum hac uoce dicere potuisset, qui simili modo sanctum Domini blasphemat exemplo. Quid ergo, quisquis es, Martinus ideo non potens, ideo non sanctus; quia est periclitatus incendio? O beatum, et per omnia similem Apostolis, etiam in his conuiciis, uirum! Nempe hoc et de Paulo gentiles, cum eum uipera momordisset, dixisse referuntur: Hic homo debet homicida esse, quem saluum factum de mari fata uiuere non siuerunt . At ille excussa uipera in ignem nichil mali patiebatur. Illi autem subito casurum, et repente moriturum eum putabant; sed cum uiderent nichil mali contingere ei, conuertentes se, dicebant eum Deum esse.  Alioquin uel horum exemplo, omnium mortalium infelicissime, perfidiam tuam coarguere ipse debueras; ut si tibi scandalum mouerat quod Martinus flamma ignis uidebatur attactus, hunc rursum attactum ad merita illius et uirtutem referres, quod circumseptus ignibus non perisset. Agnosce enim, miser, agnosce quod nescis, omnes fere sanctos magis insignes periculorum suorum fuisse uirtutibus. uideo quidem Petrum fide potentem, rerum obstante natura, mare pedibus supergressum, et instabiles aquas corporeo pressisse uestigio, sed non ideo minor mihi uidetur gentium predicator, quem fluctus absorbuit, et post triduum totidemque noctes emergentem e profundo unda restituit, atque haud scio, an pene plus fuerit uixisse in profundo, an supra  maris profunda transisse. Sed hec tu, ut arbitror, stulte, non legeras, aut lecta non audieras. Neque enim absque diuino consilio istiusmodi exemplum beatus Euangelista sacris litteris protulisset, nisi ut ex his humana mens erudiretur, naufragiorum atque serpentium casus, et  omnia hec sanctis hominibus atque omnibus ad perpetiendum quidem esse communia; sed his tolerandis atque uincendis precipuam semper iustorum fuisse uirtutem, dum per omnia tentamenta patientes et semper inuicti, tanto fortius uincerent, quanto grauius pertulissent. Unde hoc quod ad Martini infirmitatem uocatur, plenum est dignitatis et glorie, siquidem periculosissimo casu tentatus euicerit. Ceterum  id omissum a me in libello illo quem de uita illius scripsimus, nemo miretur; cum ibidem sim professus, me non omnia illius facta complexum: quia si persequi uniuersa uoluissem, immensum uolumen legentibus edidissem. Neque sunt tam parua que gessit, ut omnia potuerint comprehendi. Sed tamen hoc de quo questio incidit, latere non patiar, et rem omnem, ut gesta est, referam, ne forte consilio hoc, quod ad uituperationem beati uiri poterat opponi, pretermisisse uideamur. Cum ad diecesin quamdam pro solemni consuetudine  media fere hieme Martinus uenisset, mansionem ei in secretario ecclesie clerici parauerunt, multumque ignem scabro iam et pertenui  pauimento subdiderunt, lectumque ei plurimo stramine exstruxerunt. Dein, cum se Martinus cubitum collocasset, insuetam mollitiem strati male blandientis horrescit: quippe qui nada humo, uno tantum cilicio superiecto, cubare consueuerat: itaque quasi accepta permotus iniuria stramentum omne proiecit. Casu super fornaculum partem palee illius quam remouerat, aggessit: ipse, ut erat moris, nuda humo, lassitudine itineris urgente, requieuit. Ad mediam fere noctem per interruptum, ut supra diximus, pauimentum ignis estuans, arescentes paleas apprehendit. Martinus somno excitus, re inopinata, ancipiti periculo, et maxime, ut referebat, diabolo insidiante atque urgente preuentus, tardius quam debuit ad orationis confugit auxilium. Nam erumpere  foras cupiens, cum pessulo quem ostio obdiderat diu multumque luctatus, grauissimum circa se sensit incendium, adeo ut uestem qua indutus erat, ignis absumpserit. Tandem in se reuersus, non in fuga, sed in Domino sciens esse presidium; scutum fidei et orationis arripiens, mediis flammis totus ad Dominum conuersus incubuit. Tum uero diuinitus igne submoto, innoxio sibi orbe flammarum orabat. Monachi autem, qui pro foribus erant, crepitante et colluctante incendii sono, obseratas effringunt fores: dimotoque igne, e mediis flammis Martinum auferunt cum iam penitus esse consumptus tam diuturno incendio putaretur. Ceterum  mihi ipse referebat, et non sine gemitu fatebatur, in hoc se diaboli arte deceptum, ut excussus  e somno consilium non haberet, quo per fidem et orationem periculo repugnaret: denique tamdiu circa se seuisse ignem, quamdiu erumpere ostium turbatus mente tentauerit. Ubi uero auxilium crucis et orationis arma repetisset, medias cessisse flammas, seque tunc sensisse rorantes quas male esset expertus urentes. Unde intelligat quisquis hec legerit, tentatum quidem illo Martinum periculo, sed et probatum.



EPISTOLA II. AD AURELIUM DIACONUM. De obitu et apparitione beati Martini.

SULPICIUS SEuERUS AURELIO diacono salutem.

Posteaquam a me mane digressus es, eram residens  solus in cellula, subieratque me illa que sepius occupat cogitatio, spes futurorum, presentiumque fastidium, iudicii metus, formido penarum; et, quod consequens erat, atque unde cogitatio tota descenderat, peccatorum meorum recordatio tristem me confectumque reddiderat. Deinde cum fatigata angore animi in lectulo membra posuissem, ut plerumque ex mestitudine solet, somnus obrepsit ; cum repente sanctum Martinum episcopum uidete mihi uideor, pretextum toga candida, uultu igneo, stellantibus oculis, crine purpureo: atque ita mihi  in ea habitudine corporis formaque qua eum noueram, uidebatur, ut, quod eloqui nobis pene difficile est, non posset aspici, cum posset agnosci. Arridensque mihi paululum, libellum quem de uita illius scripseram, dextra preferebat. Ego sancta genua eius amplexus, benedictionem pro consuetudine flagitabam: superpositamque capiti meo manum tactu blandissimo sentiebam, cum inter benedictionis uerba solemnia familiare illud ori suo crucis nomen iteraret. Mox in eum luminibus intentis, cum exsatiari uultu illius conspectuque non possem, subito mihi in sublime sublatus eripitur; donec emensa eris istius uastitate, cum tamen rapida nube subuectum acie sequeremur oculorum, patenti celo receptus uideri ultra non potuit. Nec multo post, presbyterum  sanctum Clarum, discipulum illius, qui nuper excesserat, uideo eamdem quam magistrum, uiam scandere. Ego impudens sequi cupiens, dum altos gressus molior et connitor, euigilo: somnoque excitus, congratulari ceperam uisioni, cum ad me puer familiaris ingreditur, solito tristior, uultu loquentis pariter et dolentis. Quid tu, inquam, tam tristis loqui gestis? At ille, Duo, inquit, monachi modo a Turonis adfuerunt, qui domnum Martinum obisse nuntiant. Concidi, fateor, obortisque lacrymis fleui uberrime. Quin etiam dum hec ad te, frater, scribimus, fluunt lacryme, nec ullum impatientissimi doloris admitto solatium. Te uero, ubi hoc mihi nuntiatum est, participem esse uolui luctus mei, qui eras socius amoris. ueni ergo ad me statim, ut pariter  lugeamus quem pariter amamus: quamquam sciam uirum illum non esse lugendum, cui, post euictum triumphatumque seculum, nunc demum reddita est corona iustitie. Sed tamen ego non possum mihi imperare, quin doleam. Premisi quidem patronum, sed solatium uite presentis amisi: etsi, si rationem ullam dolor admitteret, gaudere deberem. Est enim ille consertus apostolis ac prophetis, et, quod pace sanctorum omnium dixerim, in illo iustorum grege nulli secundus, ut spero, credo et confido, illis potissimum qui stolas suas in sanguine lauerunt, aggregatus, agnum ducem ab omni integer labe comitatur. Nam licet ei ratio temporis non potuerit prestare martyrium, gloria tamen martyris non carebit, quia uoto atque uirtute et potuit esse  martyr, et uoluit. Quod si ei Neronianis Decianisque temporibus, in illa que tunc exstitit dimicare congressione licuisset, testor Deum celi atque terre, sponte equuleum ascendisset, ultro se ignibus intulisset, Hebreisque pueris equandus, inter flammarum globos media licet, hymnum Domini in fornace cantasset. Quod si Esaianum illud supplicium persecutori forte placuisset, numquam profecto impar prophete serris et laminis dissecari membra timuisset; at si precisis rupibus abruptisque montibus agere felicem furor impius maluisset, perbibeo confisus testimonium ueritati, sponte cecidisset. Si uero gentium doctoris exemplo gladio deputatus, inter  alias, ut sepe prouenit, uictimas duceretur, primus omnium, carnifice compulso, palmam sanguinis occupasset. Iam uero aduersus omnes penas atque supplicia, quibus plerumque humana cessit infirmitas, ita, a confessione Domini non recedeas, immobilis stetisset, ut letus ulceribus congaudensque cruciatibus quelibet inter tormenta risisset. Sed quamquam ista non tulerit, impleuit tamen etiam sine cruore martyrium: nam quas ille pro spe eternitatis humanorum dolorum non pertulit passiones, fame, uigiliis, nuditate, ieiuniis, opprobriis inuidorum, insectationibus improborum, cura pro infirmantibus, sollicitudine pro periclitantibus? quo enim ille dolente non doluit? quo scandalizante non ustus est? quo pereunte non gemuit? preter illa quotidiana  illius aduersum humane spiritalisque nequitie diuersa certamina, dum in eo uariis tentationibus appetito semper exsuperat fortitudo uincendi, patientia exspectandi, equanimitas sustinendi. O uere ineffabilem uirum, pietate, misericordia, caritate, que cum quotidie etiam in sanctis uiris seculo frigente frigescat, in illo tamen usque ad finem, aucta in dies, perseuerauit! quo ego illius bono uel specialiter fruitus sum, cum me indignum et non merentem unice diligebat. En rursus lacryme fluunt, imoque de pectore gemitus erumpit. In quo mihi posthec homine similis requies, in cuius erit caritate solatium? Me miserum, me infelicem! poterone umquam, si diutius uixero, non dolere, quod Martino superstes sum? erit mihi posthec uita iucunda, erit  dies aut hora sine lacrymis? aut tecum, frater dilectissime, potero illius mentionem habere sine fletu? aut umquam loquens apud te aliud quam de illo loqui potero? Sed quid te in lacrymas fletusque commoueo? ecce nunc consolatum esse te cupio, qui me consolari ipse non possum. Non deerit nobis ille, mihi crede, non deerit: intererit de se sermocinantibus, astabit orantibus: quodque iam hodie prestare dignatus est, uidendum se in gloria sua sepe prebebit, et assidua, sicut ante paululum fecit, benedictione nos proteget. Inde secundum ordinem uisionis celum se sequentibus patere monstrauit, et quo sequendus esset, edocuit: quo spes nostra tendenda, quo animus dirigendus, instruxit. Quid tamen fiet. frater? quod mihi ipse sum conscius, conscendere  arduum illud iter, ac penetrare non potero: ita sarcina molesta me pregrauat, et peccati mole depressum, negato in astra conscensu, seua miserabilem ducit in tartara. Spes tamen superest, illa sola, illa postrema, ut quod per nos obtinere non possumus, saltem pro nobis orante Martino mereamur. Sed quid te, frater, diutius occupo epistola tam loquaci, demororque uenturum? simul iam pagina impleta non recipit. Mihi tamen hec fuit ratio sermonem istum longius proferendi, ut quia doloris nuntium epistola deferebat, eadem tibi ex quadam nostri confabulatione prestaret charta solatium.



EPISTOLA III. AD BASSULAM SOCRUM SUAM. Quomodo beatus Martinus ex hac uita ad immortalem transierit.


SULPICIUS SEuERUS BASSULAE parenti uenerabili salutem.

Si parentes uocari in ius liceret, te plane expilationis furtique ream ad pretoris tribunal iusto dolore traheremus. Quid enim non conquerar quam a te patior iniuriam? nullam mihi domi chartulam, nullum libellum, nullam epistolam reliquisti: ita furaris omnia, ita uniuersa diuulgas. Si quid ad amicum familiariter scripsi; si quid forte, dum ludimus, quod uelim tamen occultum esse, dictaui, omnia  ad te prius pene quam fuerint scripta aut dictata, perueniunt. Nimirum obarrhatos habes notarios meos, per quos tibi nostre ineptie publicantur; nec tamen aduersum eos possum moueri, si tibi parent, qui in ius nostrum ex tua potissimum liberalitate uenerunt, seque adhuc tuos quam meos esse meminerunt: tu sola es rea, tu sola culpabilis, que et mihi insidiaris, et illos fraude circumuenis, ut sine delectu ullo familiariter scripta, aut negligenter emissa, illucubrata tibi penitus atque impolita tradantur. Nam, ut de reliquis taceam, rogo quemadmodum tam cito ad te epistola illa potuit peruenire, quam nuper ad Aurelium diaconum scripseramus. Ego enim Tolose positus, tu Treueris constituta, et tam longe a patria filio inquietante diuulsa, qua  tandem familiarem illam epistolam occasione furata es? namque accepi litteras tuas, quibus scribis, in eadem epistola qua de obitu domni Martini fecerim mentionem, ipsum beati uiri transitum exponere debuisse. Quasi uero ego illam epistolam aut legendam alii preterquam ipsi ad quem missa uidetur, ediderim, aut ego tanto sim operi destinatus, ut omnia que de Martino cognosci oportet, me potissimum scribente notescant. Itaque, si que de obitu sancti episcopi audire desideras, ab illis potius qui interfuere, cognosce: ego tibi statui nichil scribere, ne ubique me publices; tamen si das fidem, nulli te esse lecturam, paucis tue satisfaciam uoluntati: itaque prestabo te his que mihi sunt comperta, participem. Martinus igitur obitum suum longe ante  presciuit, dixitque fratribus dissolutionem sui corporis imminere. Interea causa exstitit, qua Condatensem diecesin uisitaret; nam clericis inter se ecclesie illius discordantibus, pacem cupiens reformare, licet finem dierum suorum non ignoraret, proficisci tamen itiusmodi ob causam non recusauit: bonam hanc uirtutum suarum consummationem existimans, si pacem ecclesie redditam reliquisset. Ita profectus cum suo illo, ut semper, frequentissimo discipulorum sanctissimoque comitatu, mergos in flumine conspicatur piscium predam sequi, et rapacem ingluuiem assiduis urgere capturis. Forma, inquit, hec demonum est: insidiantur incautis, capiunt nescientes, captos deuorant, exsaturarique  non queunt deuoratis. Imperat deinde potenti uirtute uerborum, ut eum cui innatabant gurgitem relinquentes, aridas peterent desertasque regiones: eo nimirum circa aues illas usus imperio, quo demones fugare consueuerat; ita grege facto, omnes in unum ille uolucres congregate, relicto flumine montes siluasque petierunt, non sine admiratione multorum, qui tantam in Martino uirtutem uiderent, ut etiam auibus imperaret. Aliquamdiu ergo in uico illo, uel in ecclesia ad quam ierat, commoratus, pace inter clericos restituta, cum iam regredi ad monasterium cogitaret, uiribus corporis cepit repente destitui: conuocatisque discipulis, indicat se iam resolui. Tum uero meror et luctus omnium, uox una plangentium: Cur nos, pater, deseris? aut cui  nos desolatos relinquis? inuadent enim gregem tuum lupi rapaces: et quis nos a morsibus eorum, percusso pastore, prohibebit? scimus quidem desiderare te Christum; sed salua tibi sunt tua premia, nec dilata minuentur: nostri potius miserere, quos deseris. Tunc ille motus his fletibus, ut totus semper in Domino misericordie uisceribus affluebat, lacrymasse perhibetur: conuersusque ad Dominum, hac tantum flentibus uoce respondit: Domine, si adhuc populo tuo sum necessarius, non recuso laborem: fiat uoluntas tua. Nimirum inter spem amoremque positus, dubitauit pene quid mallet: quia nec hos deserere, nec a Christo uolebat diutius separari: nichil tamen in uoto suo ponens, aut uoluntati relinquens, totum se Domini arbitrio potestatique  committens. Nonne tibi his paucissimis uerbis dicere uidebitur: Grauis quidem est, Domine, corporee pugna militie, et iam satis est quod huc usque certaui; sed si adhuc in eodem labore pro castris tuorum stare me precipis, non recuso, nec fatiscentem causabor etatem; munia tua deuotus implebo; sub signis tuis, quoadusque ipse iusseris, militabo; et quamuis optata sit seni missio post laborem, est tamen animus uictor annorum, et cedere nescius senectuti. At si iam parcis etati, bonum est mihi, Domine: fiat uoluntas tua: hos uero quibus timeo, ipse custodies. O uirum ineffabilem, nec labore uictum, nec morte uincendum, qui in nullam se partem pronior inclinauerit, nec mori timuerit, nec uiuere recusarit! Itaque cum iam per aliquot dies ui febrium  teneretur, non tamen a Dei opere cessabat: pernox in orationibus et uigiliis, fatiscentes artus seruire spiritui cogebat, nobili illo strato suo in cinere et cilicio recubans. Et cum a discipulis rogaretur, ut saltem uilia sibi sineret stramenta supponi; non decet, inquit, filii, Christianum nisi in cinere et cilicio mori; ego si aliud uobis exemplum relinquo, ipse peccaui. Oculis igitur ac manibus in celum semper intentus, inuictum ab oratione spiritum non relaxabat; et cum a presbyteris, qui tum ad eum confluxerant, rogaretur, ut corpusculum lateris mutatione releuaret: Sinite, inquit, sinite me, fratres, celum potius respicere quam terram, ut suo iam itinere iturus ad Dominum spiritus dirigatur. Hec locutus,  diabolum uidit prope assistere. Quid hic, inquit, astas, cruenta bestia? nichil in me, funeste, reperies. Abrahe me sinus recipiet.



[a 1Kb] Cum hac ergo uoce fatigatum diuinis operibus spiritum celo reddidit: testatique nobis sunt qui adfuerant, iam exanimo corpore glorificati hominis uidisse se gloriam. uultus luce clarior renitebat, cum membra cetera ne tenuis quidem macula fuscaret; in aliis  etiam, et in illo tantum artubus non pudendis, septennis quodammodo pueri gratia uidebatur. Quis istum umquam cilicio tectum, quis cineribus crederet inuolutum? ita uitro purior, lacte candidior, iam in quadam future resurrectionis gloria et natura demutate carnis ostensus est. Iam uero in obsequium funeris, credi non potest, quanta hominum multitudo conuenerit: tota obuiam corpori ciuitas ruit; cuncti ex agris atque uicis, multique ex uicinis etiam urbibus adfuerunt. O quantus luctus omnium,  quanta precipue merentium lamenta monachorum! qui eo die fere ad duo millia conuenisse dicuntur, specialis Martini  gloria, cuius exemplo in Domini seruitutem stirpes tante fruticauerant. Agebat nimirum ante se pastor exstinctus greges suos, sancte illius multitudinis pallidas turbas, agmina palliata, aut emeritorum laborum senes, aut iuratos Christi in sacramenta tirones. Tum uirginum chorus fletuabstinens pre pudore, cum letandum potius illi esse sentiret quem iam suo Dominus gremio confoueret, quam sancto dissimulabat gaudio quod dolebat! siquidem fides flere prohiberet, gemitum  extorqueret affectus; etenim tam erat sancta de illius gloria exsultatio, quam pia de morte confusio. Ignosceres flentibus, gratularere gaudentibus: quia et pium est gaudere Martino, et pium est flere Martinum; dum unusquisque et sibi prestat ut doleat, et illi debet ut gaudeat. Hec igitur beati uiri corpus usque ad locum sepulcri hymnis canora celestibus turba prosequitur. Comparetur, si placet, secularis illa pompa, non dicam funeris, sed triumphi: quid simile Martini exsequiis conferetur? Ducant illi pre curribus suis uinctos post terga captiuos: Martini corpus hi qui mundum ductu illius uicerant, prosequuntur; illos confusis plausibus populorum honoret insania: Martino diuinis plauditur psalmis: Martinus hymnis celestibus honoratur, illi post triumphos suos in  tartara seua trudentur: Martinus Abrahe sinu letus excipitur; Martinus hic pauper et modicus, celum diues ingreditur: illinc nos, ut spero, custodiens, me hec scribentem respicit, te legentem.

 Cum hac ergo uoce animam celo reddidit: testatique nobis sunt qui ibidem fuerunt, uidisse se uultum eius tamquam uultum angeli: membra autem eius candida tamquam nix uidebantur, ita ut dicerent, Quis istum umquam cilicio  tectum? quis in cineribus crederet inuolutum?  iam enim sic uidebatur, quasi in future resurrectionis gloria et natura demutate carnis ostensus est [b 1Kb] . In obsequium uero funeris credi non potest quanta hominum multitudo conuenerit; tota obuiam corpori ciuitas ruit: cuncti ex agris atque ex uicis, multique de uicinis etiam urbibus adfuerunt. O quantus luctus omnium, quanta precipue merentium lamenta monachorum! qui eo die fere ad II Conuenisse dicuntur, specialis Martini gloria: eius exemplo in Dni seruitutem stirpes tante fruticauerant [c 1Kb] . Agebat nimirum ante se pastor greges suos, sancte illius multitudinis pallidas turbas, agmina palliata, aut emeritorum  senes,  aut iuratos Christi in sacramenta tirones; tum uirginum chorus fletu abstinens pre pudore quam sancto dissimulabat gaudio quod dolebat! siquidem fides flere prohiberet: gemitum tamen extorquebat affectus; etenim tam sancta erat de illius gloria  exsultatio, quam pia de morte tristitia. Ignosceres flentibus, congratulare [d 1Kb] gaudentibus, dum unusquisque et sibi prestat ut doleat, et illi ut gaudeat. Hec igitur beati uiri corpus usque ad locum sepulcri hymnis canora celestibus turba prosequitur, etc.





SULPICII SEuERI DIALOGI. 



DIALOGUS I.

 I. Cum in unum locum ego et Gallus noster conuenissemus, uir mihi et propter Martini memoriam  et propter sua merita carissimus; interuenit nobis Postumianos meus,  nostri causa ab Oriente, quo se ante triennium patriam relinquens contulerat, regressus. Complexi hominem amantissimum, exosculatique genua et pedes eius, cum uno atque altero spatio quasi obstupefacti,  inuicem flentes gaudio deambulassemus, iactis in terram ciliciis consedimus. Tum prior Postumianus me intuens, Cum essem, inquit, in remotis Aegypti, libuit ut ad mare usque procederem. Nauim illic onerariam offendi, que cum mercibus Narbonem petens soluere parabat. Eadem nocte astare in somnis mihi uisus es, et iniecta me manu trahere, ut nauim illam conscenderem. Mox tenebras rumpente diluculo, cum de eo loco in quo quieueram surrexissem, somnium meum ipse mecum reputans tanto tui desiderio subito correptus sum, ut nichil cunctatus nauim conscenderim; tricesimo die Massiliam appulsus, inde huc decimo peruenerim: adeo prospera nauigatio pie adfuit uoluntati. Tu modo, propter quem tot maria transnauigauimus,  tantum terre transcucurrimus, complectendum perfruendumque te, remotis omnibus, trade. Ego uero, inquam, etiam cum tu in Aegypto morareris, totus tecum semper animo et cogitatione uersabar, meque de te dies ac noctes cogitantem totum tua caritas possidebat; nedum modo me tibi estimes puncto temporis defuturum, quominus amore tuo pendens te intuear, te audiam, tecum loquar, nullo penitus in secretum nostrum, quod nobis hec remotior cellula prestat, admisso: nam huius nostri, ut arbitror, Galli presentiam non moleste feres, qui hoc aduentu tuo, ut uides, perinde atque ego ipse, triumphat gaudio. Recte plane, inquit Postumianus; in societate nostra Gallus iste retinebitur: quia etsi mihi parum cognitus est, pro eo tamen quod tibi est  carissimus, non potest mihi non esse charus, maxime cum ex Martini sit disciplina. Neque grauabor quamlibet conserte uobiscum, ut poscitis, fabulari: quippe cum huc propter hoc uenerim, ut me huius Sulpicii mei  desiderio etiam uerbosus impenderem.

II. Enimuero, inquam, satis probasti, quantum pius amor possit, qui nostri causa tot maria tantumque terrarum emensus, a summo, ut ita dicam, solis egressu usque in eius occidua uenisti. Age ergo, quia et secreti inter nos nec occupati sumus, et sermoni tuo uacare debemus, edisseras nobis uelim omnem peregrinationis tue historiam; qualiter in Oriente fides Christi floreat; que sit ibi sanctorum quies, que instituta monachorum; quantisque signis  ac uirtutibus in seruis suis Christus operetur: nam certe, quia in his regionibus, inter ista que uiuimus, ipsa nobis uita fastidio est; libenter ex te audiemus, si uel in eremo uiuere Christianis licet. Ad hec Postumianus, Faciam, inquit, ut desiderare te uideo; sed queso prius ex te audiam, an isti omnes quos hic reliqueram sacerdotes, tales sint, quales eos, antequam proficiscerer, noueramus. Tum ego, Absiste, inquam, ista querere, que aut una mecum, ut puto, nosti, aut si ignoras, non audire sit melius. Illud reticere non possum, non solum illos de quibus interrogas, nichil meliores quam noueras factos; sed unum illum nostri quondam amantem, in quo respirare ab istorum insectationibus solebamus,  asperiorem nobis fuisse quam debuit. Nec uero quidquam in illum inclementius dicam, quia et amicum colui, et tunc etiam amaui cum putabatur inimicus. Me autem hec tacitis cogitationibus resoluentem admodum dolor iste compungit , illum quondam tam amicum nobis, tam amarum in nos esse potuisse. uerum hec, que meroris plena sunt, relinquamus: te potius, ut dudum spoponderas, audiamus. Ita, inquit, fiat, Postumianus; quod cum dixisset, paululum omnes conticuimus. Dein cilicium cui insederat, ad me propius admouit, atque ita exorsus est:

III. Ante hoc triennium, quo tempore tibi, Sulpici, hinc abiens ualedixi, ubi Narbone nauim soluimus,  quinto die portum Africe intrauimus: adeo prospera Dei nutu nauigatio fuit. Libuit animo adire Carthaginem, loca uisitare sanctorum, et precipue ad sepulcrum Cypriani martyris adorare. Quintodecimo die ad portum regressi, prouectique in altum, Alexandriam petentes, reluctante austro pene in Syrten illati sumus: quod prouidi naute cauentes, iactis nauem anchoris sistunt. Sub oculis autem terra continens erat, in quam scaphis egressi cum uacua ab humano cultu omnia cerneremus, ego studiosius explorandorum locorum gratia longius processi. Tribus fere millibus a littore paruum tugurium inter arenas conspicio, cuius tectum, sicut Sallustius ait, quasi carina nauis erat, contiguum terre, satis firmis tabulis constratum, non quod ibi  uis imbrium ulla timeatur , sed quod uentorum ea uis est, ut si quando uel clementiori celo aliquantulus spirare flatus ceperit, maius in illis terris quam in ullo mari naufragium sit. Nulla ibi germina, sata nulla proueniunt, quippe instabili loco, arentibus arenis ad omnem motum uentorum cedentibus. uerum ubi euersa quedam a mari promontoria uentis resistunt, terra aliquantulum solidior herbam raram atque hispidam gignit. Ea ouibus est pabulum satis utile. Incole lacte uiuunt; qui solertiores sunt, uel, ut ita dixerim, ditiores, hordeaceo pane utuntur. Ea ibi sola messis est, que celeritate prouentus per naturam soli siue eris, uentorum casus euadere solet: quippe fertur a die iacti seminis tricesimo  die maturescere. Consistere autem ibi homines non alia ratio facit, quam quod omnes tributo liberi sunt: extrema siquidem Cyrenorum ora est, deserto illi contigua, quod inter Aegyptum et Africam interiacet, per quod olim Cato Cesarem fugiens duxit exercitum.

Iu. Ergo ut ad tugurium illud quod eminus conspexeram, pertendi, inuenio senem in ueste pellicea molam manu uertentem; consalutatus accepit nos benigne. Eiectos nos in illud littus exponimus; et ne statim repetere cursum possimus, maris mollitie detineri: egressos in terram  naturam locorum cultumque habitantium uoluisse cognoscere: Christianos nos esse: id precipue  querere, an essent aliqui inter illas solitudines Christiani. Tum uero ille flens gaudio, ad genua nostra prouoluitur: iterum nos ac sepius exosculatus inuitat ad orationem; deinde impositis in terram ueruecum pellibus facit nos discumbere. Apponit prandium sane locupletissimum, dimidium panem hordeaceum. Eramus autem nos quatuor, ipse erat quintus. Fasciculum etiam herbe intulit, cuius nomen excidit; que menthe similis exuberans foliis, saporem mellis prestabat: huius predulci admodum suauitate delectati atque exsatiati sumus. Ad hec subridens ego ad Gallum meum, Quid, inquam, Galle? placetne tibi prandium, fasciculus herbarum et panis dimidius uiris quinque? Tum ille, sicut est uerecundissimus, aliquantulum erubescens, dum fatigationem  meam accepit, Facis, inquit, Sulpici, tuo more, qui nullam occasionem, si qua tibi porrecta fuerit, omittis, quin nos edacitatis fatiges. Sed facis inhumane, qui nos Gallos homines cogis exemplo angelorum uiuere : nam istum dimidium hordeaceum timeo uel solus attingere. Sed contentus sit hoc Cyrenensis ille, cui uel necessitas uel natura est esurire; uel postremo isti, quibus, credo, marina iactatio inediam cibi fecerat. Nos procul a mari absumus, et quod tibi sepe testatus sum, Galli sumus. Sed pergat hic potius explicare sui Cyrenensis historiam.

u. Enimuero, Postumianus ait, cauebo posthac cuiusquam abstinentiam predicare; ne Gallos nostros  arduum penitus offendat exemplum. Statueram autem etiam cenam Cyrenensis illius, uel consequentia  referre conuiuia: sed supersedendum est, ne Gallus se estimet fatigari. Ceterum postero die, cum aliqui ex incolis ad nos uisendos confluere cepissent, cognoscimus illum hospitem nostrum esse presbyterum; quod summa nos dissimulatione celauerat. Deinde cum ipso ad ecclesiam processimus, que fere duobus millibus aberat, a conspectu nostro interiectu montis exclusa. Erat autem uilibus texta uirgultis, non multo ambitiosis quam nostri hospitis tabernaculum, in quo nisi incuruus quis non poterat consistere. Cum hominum mores quereremus, illud preclarum animaduertimus, nichil eos neque emere neque uendere.  Quid sit fraus aut furtum, nesciunt; aurum atque argentum, que prima mortales putant, neque habent, neque habere cupiunt: nam cum ego presbytero illi decem nummos aureos detulissem, refugit, altiore consilio protestatus, Ecclesiam auro non instrui, sed potius destrui. Aliquantulum ei uestimentorum indulsimus.

uI. Quod cum ille benigne accepisset, reuocantibus nos ad mare nautis, discessimus, prosperoque cursu septimo die Alexandriam peruenimus, ubi feda inter episcopos atque monachos certamina gerebantur, ex ea occasione uel causa, quia congregati in unum sepius sacerdotes frequentibus decreuisse synodis uidebantur, ne quis Origenis libros legeret aut haberet:  qui tractator sacrarum scripturarum peritissimus habebatur. Sed episcopi quedam in libris ipsius insanius scripta memorabant, que assertores eius defendere non ausi, ab hereticis potius fraudulenter inserta dicebant: et ideo non propter illa que in reprehensionem merito uocarentur, etiam reliqua esse damnanda; cum legentium fides facile possit habere discrimen, ne falsata sequeretur, et tamen catholice disputata retineret: non esse autem mirum, si in libris neotericis et recens scriptis fraus heretica fuisset operata, que in quibusdam locis non timuisset incidere Euangelicam ueritatem. Aduersum hec episcopi obstinatius renitentes, pro potestate cogebant recta etiam uniuersa cum prauis et cum ipso auctore damnare: quia satis superque sufficerent  libri quos Ecclesia recepisset: respuendam esse penitus lectionem, que plus esset nocitura insipientibus, quam profutura sapientibus. Mihi autem ex illius libris quedam curiosius indaganti, admodum multa placuerunt: sed nonnulla deprehendi, in quibus illum praua sensisse non dubium est, que defensores eius falsata contendunt. Ego miror unum eumdemque hominem tam diuersum a se esse potuisse, ut in ea parte qua probatur, neminem post Apostolos habeat equalem; in ea uero que iure reprehenditur, nemo deformius doceatur errasse.

uII. Nam cum ab episcopis excerpta in libris illius multa legerentur, que contra catholicam fidem scripta constaret, locus ille uel maxime parabat inuidiam, in quo editum legebatur, quia Dominus iehsu, sicut  pro redemptione hominis in carne uenisset, et crucem pro hominis salute perpessus, mortem pro hominis eternitate gustasset; ita esset eodem ordine passionis etiam diabolum redempturus: quia hoc bonitati illius pietatique congrueret, ut qui perditum hominem reformasset, prolapsum quoque angelum liberaret. Cum hec atque alia istiusmodi ab episcopis proderentur, ex studiis partium orta est seditio: que cum reprimi sacerdotum auctoritate non posset, sceuo exemplo ad regendam Ecclesie disciplinam prefectus assumitur, cuius terrore dispersi fratres, ac per diuersas oras monachi sunt fugati, ita ut propositis edictis in nulla consistere sede sinerentur. Illud me admodum permouebat, quod Hieronymus, uir maxime catholicus et sacre legis peritissimus,  Origenem secutus primo tempore putabatur, quem nunc idem precipue, uel omnia illius scripta damnaret. Nec uero ausus sum de quoquam temere iudicare; prestantissimi tamen uiri et doctissimi ferebantur in hoc certamine dissidere. Sed tamen siue illud error est ut ego sentio, siue heresis, ut putatur; non solum reprimi non potuit multis animaduersionibus sacerdotum; sed nequaquam tam late se potuisset effundere, nisi contentione creuisset. Istiusmodi ergo turbatione cum ueni Alexandriam, fluctuabat. Me quidem episcopus illius ciuitatis benigne admodum, et melius quam opinabar, excepit, et secum tenere tentauit: sed non fuit animus ibi consistere, ubi recens fraterne cladis feruebat inuidia: nam etsi  fortasse uideantur parere episcopis debuisse, non ob hanc tamen causam multitudinem tantam sub Christi confessione uiuentem, presertim ab episcopis, oportuisset affligi.

uIII. Igitur inde digressus, Bethleem oppidum petii, quod ab Hierosolymis sex millibus disparatur, ab Alexandria autem sedecim mansionibus abest. Ecclesiam loci illius Hieronymus presbyter regit: nam parochia est episcopi, qui Hierosolymam tenet. Mihi iam pridem Hieronymus superiore illa mea peregrinatione compertus facile obtinuerat, ut nullum mihi expetendum rectius arbitrarer: uir enim preter fidei meritum dotemque uirtutum, non solum Latinis atque Grecis, sed et Hebreis etiam ita litteris institutus est, ut se illi in omni scientia nemo  audeat comparare. Miror autem, si non et uobis per multa que scripsit opera compertus est, cum per totum orbem legatur. Nobis uero, Gallus inquit, nimium nimiumque compertus est: nam ante hoc quinquennium quemdam illius libellum legi, in quo tota nostrorum natio monachorum ab eo uehementissime uexatur et carpitur; unde interdum Belgicus noster ualde irasci solet, quod dixerit, nos usque ad uomitum solere satiari. Ego autem illi uiro ignosco; atque ita sentio, de orientalibus illum potius monachis quam de occidentalibus disputasse: nam edacitas in Grecis gula est, in Gallis natura. Tum ego, Scholastice, inquam, Galle, defendis gentem tuam; sed queso te, liber iste numquid hoc solum uitium  damnat in monachis? Immo uero, inquit, nichil penitus omisit, quod non carperet, laceraret, exponeret: precipue auaritiam, nec minus uanitatem insectatus est. Multa de superbia, non pauca de superstitione disseruit. uere fatebor, pinxisse mihi uidetur uitia multorum.

IX. Ceterum de familiaritatibus uirginum et monachorum, atque etiam clericorum, quam uera, quam fortia disputauit! unde a quibusdam, quos nominare nolo, dicitur non amari: nam sicut Belgicus noster irascitur, edacitatis nimie nos notatos, ita illi fremere dicuntur, cum in illo opusculo scriptum legunt: Celibem spernit uirgo germanum, fratrem querit extraneum. Ad hec ego, Nimium, inquam, Galle, progrederis: caue ne et te aliquis,  qui hec fortassis agnoscit, exaudiat, teque una cum Hieronymo incipiat non amare. Nam quia scholasticus es, non immerito te uersu Comici illius admonebo: Obsequium amicos, ueritas odium parit. Tua nobis potius, ut ceperas, Postumiane, repetatur orientalis oratio. Ego, inquit, ut dicere institueram, apud Hieronymum sex mensibus fui: cui iugis aduersum malos pugna perpetuumque certamen conciuit odia perditorum. Oderunt eum heretici, quia eos impugnare non desinit: oderunt clerici, quia uitam eorum insectatur et crimina. Sed plane eum boni omnes admirantur et diligunt: nam qui eum hereticum esse arbitrantur, insaniunt. uere dixerim, catholica hominis scientia, sana doctrina est.  Totus semper in lectione, totus in libris est: non die, non nocte requiescit; aut legit aliquid semper, aut scribit. Quod nisi mihi fuisset fixum animo et promissum, Deo teste, propositam eremum adire, uel exigui temporis punctum a tanto uiro discedere noluissem. Huic ergo traditis atque commissis omnibus meis, omnique familia, que me contra uoluntatem animi mei secuta tenebat implicitum, exoneratus quodammodo graui fasce penitus ac liber, regressus Alexandriam, uisitatis ibi fratribus, ad superiorem inde Thebaidam, id est ad Aegypti extrema contendi. Ibi enim uaste patentis eremi solitudines plurimum ferebantur habere monachorum. Longum est, si omnia cupiam referre que uidi: tamen pauca perstringam e pluribus.

 X. Haud longe ab eremo, contigua Nilo multa sunt monasteria. Habitant uno loco plerumque centeni: quibus summum ius est, sub abbatis imperio uiuere, nichil arbitrio suo agere, per omnia ad nutum illius potestatemque pendere. Ex his, si qui maiorem uirtutem mente conceperint, ut acturi solitariam uitam se ad eremum conferant, non nisi permittente abbate discedunt. Hec illorum prima uirtus est, parere alieno imperio. Transgressis ad eremum, abbatis illius ordinatione panis uel quilibet cibus alius ministratur. Casu per illos dies quibus illo adueneram, cuidam qui nuper ad eremum secesserat, neque amplius ab hoc monasterio quam sex millibus tabernaculum sibi constituerat, panem abbas per duos pueros miserat, quorum maior habebat  etatis annos quindecim, minor duodecennis erat. His ergo inde redeuntibus aspis mire magnitudinis fit obuiam, cuius occursu nichil perterriti; ubi ante pedes eorum uenit, quasi incantata carminibus, cerula colla deposuit. Minor e pueris manu apprehensam ac pallio inuolutam ferre cepit: deinde monasterium quasi uictor ingressus in occursum fratrum, inspectantibus cunctis, captiuam bestiam resoluto pallio non sine iactantie tumore deposuit. Sed cum infantium fidem atque uirtutem ceteri predicarent, abbas ille altiori consilio, ne infirma etas insolesceret, uirgis utrumque compescuit, multum obiurgatos, cur ipsi quod per eos Dominus operatus fuerat, prodidissent: eius illud non sue fidei, sed diuine fuisse uirtutis: discerent potius, Deo in humilitate  seruire, non in signis et uirtutibus gloriari: quia melior esset infirmitatis conscientia uirtutum uanitate.

XI. Hoc ubi ille monachus audiuit, et periclitatos infantulos serpentis occursu, et ipsos insuper multa uerbera uicto serpente meruisse; abbatem obsecrat, ne sibi post hec panis ullus aut cibus aliquis mitteretur. Iamque octauus dies fuerat emensus, quo se homo Christi intra periculum famis ipse concluserat: arebant membra ieiunio, sed deficere mens celo intenta non poterat: corpus inedia fatiscebat, fides firma durabat: cum interim admonitus abbas ille per spiritum, ut discipulum uisitaret; pia sollicitudine cognoscere cupiens, qua uite substantia uir  fidelis aleretur, qui ministrari sibi panem ab homine noluisset, ad requirendum eum ipse proficiscitur. Ille ubi eminus senem uenire conspexit, occurrit, agit gratias, ducit ad cellulam. Cum ingressi pariter ambo, conspiciunt palmiciam sportam, calido pane congestam, foribus affixam de poste pendere. Ac primum calidi panis odor sentitur: tactu uero ac si ante paululum focis esset ereptus, ostenditur. Aegyptii tamen panis forma non cernitur. Obstupefacti ambo munus celeste cognoscunt: cum ille hoc abbatis aduentui prestitum fateretur, abbas uero illius fidei ac uirtuti id potius ascriberet; ita ambo celestem panem cum multa exsultatione fregerunt. Quod cum senex ad monasterium post regressus fratribus retulisset, tantus omnium incenderat ardor  animos, ut certatim ad eremum et sacras solitudines ire properarent, miseros se fatentes, qui diutius in congregatione multorum, ubi humana esset patienda conuersatio, resedissent.

XII. In hoc monasterio duos ego senes uidi, qui iam per quadraginta annos ibi degere, ita ut numquam inde discesserint, ferebantur. Quorum pretereunda mihi commemoratio non uidetur: siquidem id de eorum uirtutibus, et abbatis ipsius testimonio et omnium fratrum audierim sermone celebrari, quod unum eorum sol numquam uidisset epulantem, alterum uidisset iratum numquam. Ad hec Gallus me intuens: O si uester ille  nunc adesset, uellem admodum istud audiret exemplum: quem in multorum sepe personis nimium experti  sumus uehementer irasci: sed tamen, quia inimicis suis, quantum audio, nuper ignouit, si istud audiret, magis magisque proposito confirmaretur exemplo, preclaram esse uirtutem iracundia non moueri. Nec uero inficiabor iustas illi causas irarum fuisse: sed ubi durior pugna, ibi gloriosior est corona: unde quemdam, si agnoscis, censeo iure laudandum, quod cum eum libertus deseruerit ingratus, misertus est potius quam insectatus abeuntem; sed neque illi irascitur, a quo uidetur abductus. Ego autem: Nisi istud uincende iracundie Postumianus prodidisset exemplum, grauiter irascerer discessione fugitiui: sed quia irasci non licet, tota istorum commemoratio que nos compungit, abolenda est. Te, inquam, Postumiane, te potius audiamus. Faciam,  inquit, Sulpici, quod precipis, quatenus tam studiosos audiendi esse uos uideo; sed mementote, quia non sine fenore istum apud uos depono sermonem: libens presto quod poscitis, dummodo paulo post quod poposcero non negetis. Nos uero, inquam, nichil habemus, in quo tibi mutuum uel sine fenore restituere possimus. Sed tamen quidquid putaueris, imperato, dummodo, ut ceperas, desideriis nostris satisfacias: ualde enim nos tua delectat oratio. Nihil, inquit Postumianus, uestra studia fraudabo: et quia eremite unius incipientis agnouistis uirtutem, referam adhuc uobis pauca de plurimis.

XIII. Ergo ubi prima eremi ingressus sum, duodecim fere a Nilo millibus  peruenimus ad quemdum senem monachum sub radice montis habitantem. Ibi, quod in illis locis rarissimum est, puteus erat. Bouem unum habebat, cuius hic erat totus labor, impulsa rotali machina aquam producere: nam fere mille aut amplius pedum profundum putei ferebatur. Hortus illic erat multis oleribus copiosus: id quidem contra naturam eremi, ubi omnia arentia, exusta solis ardoribus, nullius umquam seminis uel exiguam radicem ferunt. uerum hoc sancto illi labor cum pecore communis, et propria prestabat industria: frequens enim irrigatio aquarum tantam pinguedinem arenis dabat, ut mirum in modum uirere atque fructificare horti illius olera uideremus. Ex iis igitur una cum domino bos ille  uiuebat: nobis quoque ex ea copia cenam sanctus dedit. Ibi uidi, quod uos Galli forte non credetis, ollam cum oleribus que nobis in cenam preparabantur, sine igne feruere: tanta uis solis est, ut quibuslibet coquis etiam ad Gallorum pulmenta sufficiat. Post cenam autem iam inclinante uespera inuitat nos ad arborem palmam, cuius interdum pomis uti solebat, que fere duobus millibus aberat: nam he tantum in eremo arbores, licet raro, habentur tamen. Quod utrum solers antiquitas procurauerit, an soli natura gignat, ignoro: nisi si Deus prescius habitandam quandoque a sanctis eremum, hec seruis suis parauerit: ex maiore enim parte, qui intra illa secreta consistunt, cum alia ibi germina nulla succedant, istarum arborum pomis aluntur. Ergo  ubi ad illam ad quam nos humanitas nostri hospitis ducebat, arborem peruenimus, leonem ibi offendimus: quo uiso, ego et ille dux meus intremuimus; sanctus uero ille incunctanter accessit: nos, licet trepidi, secuti sumus. Fera paululum  modesta secessit et constitit, dum ille attigua ramis humilioribus poma decerperet: cumque plenam palmulis manum obtulisset, accurrit bestia, accepitque tam libere quam nullum animal domesticum: et cum comedisset, abscessit. Nos hec intuentes et adhuc trementes, facile potuimus expendere, quanta in illo fidei uirtus et quanta in nobis esset infirmitas.

XIu. Alium eque singularem uirum uidimus, paruo tugurio, in quo non nisi unus recipi posset,  habitantem. De hoc illud ferebatur, quod lupa ei solita erat astare cenanti, nec facile umquam bestia falleretur, quin illi ad legitimam horam refectionis occurreret, et tamdiu pro foribus exspectaret, donec ille panem qui cenule superfuisset, offerret: illam manum eius lambere solitam: atque ita quasi impleto officio et prestita consolatione discedere. Sed forte accidit, ut sanctus ille, dum fratrem qui ad eum uenerat deducit abeuntem, diutius abesset, et non nisi sub nocte remearet. Interim bestia ad consuetudinarium illud cene tempus occurrit. uacuam cellulam, cum familiarem patronum abesse sentiret, ingressa, curiosius explorans, ubinam esset habitator. Casu contigua cum panibus  quinque palmicia sportella pendebat: ex his unum presumit et deuorat, deinde perpetrato scelere discedit. Regressus eremita uidet sportulam dissolutam, non constante panum numero; damnum rei familiaris intelligit, ac prope limen panis absumpti fragmenta cognoscit; sed non erat incerta suspicio, que furtum persona fecisset. Ergo cum sequentibus diebus secundum consuetudinem bestia non uenisset , egre patiebatur eremita, se alumne solatio destitutum. Postremo illius oratione reuocata, septimum post diem adfuit, ut solebat ante, cenanti. Sed  non ausa propius accedere, deiectis in terram profundo pudore luminibus  quamdam ueniam precabatur. Quam illius confusionem eremita miseratus, iubet eam propius accedere, ac manu blanda caput triste permulcet: dein pane duplicato ream suam reficit. Ita indulgentiam consecuta, officii consuetudinem deposito merore reparauit. Intuemini, queso, Christi etiam in hac parte uirtutem, cui sapit omne quod brutum est, cui mite est omne quod seuit. Lupa prestat officium, lupa furti crimen agnoscit, lupa conscio pudore confunditur: uocata adest, caput prebet, et habet sensum indulte sibi uenie, sicut pudorem gessit errati. Tua hec uirtus, Christe; tua sunt hec. Christe, miracula: etenim que in tuo nomine operantur serui tui, tua sunt: et in hoc ingemiscimus, quod maiestatem tuam fere sentiunt, homines  non uerentur.

Xu. Ne cui autem hoc incredibile forte uideatur, maiora memorabo. Fides Christi adest, me nichil fingere, neque incertis auctoribus uulgata narrare: sed que mihi per fideles uiros comperta sunt, explicabo. Habitant plerique in eremo sine ullis tabernaculis, quos Anachoretas uocant: uiuunt herbarum radicibus: nullo umquam certo loco consistunt, ne ab hominibus frequententur; quas nox cegerit, sedes habent. Ad quemdam igitur hoc ritu atque hac lege uiuentem duo ex Nitria monachi, licet longe diuersa regione, tamen quia olim ipsis in monasterii conuersatione charus et familiaris fuisset, auditis eius uirtutibus tetenderunt: quem diu multumque quesitum, tandem mense septimo repererunt in extremo  illo deserto quod est Blembis contiguum, demorantem: quas ille solitudines iam per annos duodecim dicebatur habitare. Qui licet omnium hominum uitaret occursus, tamen agnitos non refugit, seque karissimis per triduum non negauit. Quarto die aliquantulum progressus, cum prosequeretur abeuntes, leenam mire magnitudinis ad se uenire conspiciunt. Bestia, licet tribus repertis, non incerta quem peteret, anachorete pedibus aduoluitur, et cum fletu quodam et lamentatione procumbens indicabat gementis pariter et rogantis affectum. Mouit omnes, et precipue illum qui se intellexerat expetitum. Precedentem sequuntur: nam preiens, et subinde restitans subindeque respectans, facile poterat intelligi,  id eam uelle, ut quo illa ducebat, anachoreta sequeretur. Quid multis? ad speluncam bestie peruenitur, ubi illa adultos iam quinque catulos male feta nutriebat: qui ut clausis luminibus ex aluo matris exierant, cecitate perpetua tenebantur; quos singulos de rupe prolatos ante anachorete pedes mater exposuit. Tum demum Sanctus animaduertit quid bestia postularet, inuocatoque Dei nomine, contrectauit manu lumina clausa catulorum: ac statim cecitate depulsa, apertis oculis bestiarum diu negata lux patuit. Ita fratres illi, anachoreta quem desiderabant uisitato, cum admodum fructuosa laboris sui mercede redierunt: qui in testimonium tante uirtutis admissi, fidem Sancti et gloriam Christi, que per ipsos esset testificanda, uidissent. Mira dicturus  sum: leenam post dies quinque ad auctorem tanti beneficii reuertisse, eidemque inusitate fere pellem pro munere detulisse: qua plerumque sanctus ille quasi amiculo circumtectus, non dedignatus est munus per bestiam sumere, cuius alium potius interpretabatur auctorem.

XuI. Erat etiam alterius anachorete in illis regionibus nomen illustre, qui in ea parte deserti, que est Syenes, habitabat. Hic cum primum se ad eremum contulisset, herbis herbarumque radicibus, quas predulces interdum et saporis eximii fert arena, uicturus, ignarus germinis eligendi, noxia plerumque carpebat. Nec erat facile uim radicum sapore discernere; quia omnia eque dulcia; sed pleraque occultiore natura uirus lethale cohibebant. Cum ergo  edentem uis interna torqueret, et immensis doloribus uitalia uniuersa quaterentur, ac frequens uomitus cruciatibus non ferendis ipsam anime sedem stomacho iam fatiscente dissolueret; omnia penitus que essent edenda formidans, septimum in ieiuniis diem spiritu deficiente ducebat. Tum ad eum fera, cui Ibicis est nomen, accessit; huic propius astanti fasciculum herbarum quem collectum pridie attingere non audebat, obiecit: sed fera que uirulenta erant ore discutiens, que innoxia nouerat eligebat. Ita uir sanctus eius exemplo quid edere, quid respuere deberet edoctus, et periculum famis euasit, et herbarum uenena uitauit. Sed longum est de omnibus qui eremum incolunt, comperta nobis uel audita memorare. Annum integrum et septem fere  menses intra solitudines constitutus exegi, magis uirtutis admirator aliene, quam quod ipse tam arduum atque difficile potuerim tentare propositum; sepius tamen cum sene illo qui puteum et bouem habebat, habitaui.

XuII. Duo beati Antonii monasteria adii, que hodieque ab eius discipulis incoluntur. Ad eum etiam locum in quo beatissimus Paulus primus eremita est diuersatus, accessi. Rubrum mare uidi: iugum Sina montis ascendi, cuius summum cacumen celo pene contiguum nequaquam adiri potest. Inter huius recessus anachoreta esse aliquis ferebatur, quem diu multumque quesitum uidere non potui, qui fere iam ante quinquaginta annos a conuersatione humana  remotus, nullo uestis usu, setis corporis sui tectus, nuditatem suam diuino munere nesciebat. Hic quoties eum religiosi uiri adire uoluerunt, cursu auia petens, congressus uitabat humanos. Uni tantummodo ferebatur se ante quinquennium prebuisse, qui credo potenti fide id obtinere promeruit: cui inter multa collo iuia percunctanti, cur homines tantopere uitaret, respondisse perhibetur, eum qui ab hominibus frequentaretur, non posse ab angelis frequentari: unde non immerito recepta opinione multorum fama uulgauerat, Sanctum illum ab angelis uisitari. Ego autem a Sina monte digressus ad Nilum flumen regressus sum, cuius ripas frequentibus monasteriis consertas utraque ex parte lustraui; plerumque uidi, ut dudum dixeram, uno in loco habitare centenos: sed  et bina et terna millia in iisdem uiculis degere constabat. Nec sane ibi minorem putetis diuersantium in multitudine monachorum esse uirtutem, quam eorum esse cognoscitis qui se ab humanis cetibus remouerunt. Precipua, ut iam dixeram, ibi uirtus et prima est obedientia; neque aliter adueniens a monasterii abbate suscipitur, quam qui tentatus prius fuerit et probatus, nullum umquam recusaturus, quamlibet arduum ac difficile indignumque toleratu, abbatis imperium.

XuIII. Duo uobis referam incredibilis obedientie admodum magna miracula, licet suppetant plura recolenti: sed ad excitandam uirtutum emulationem, cui pauca non sufficiunt, multa non proderunt. Ergo cum quidam seculi actibus abdicatis, monasterium  magne dispositionis ingressus suscipi se rogaret; abbas ei cepit multa proponere, graues esse istius discipline labores, sua uero dura imperia, que nullius facile ualeret implere patientia: aliud potius monasterium, ubi facilioribus legibus uiueretur, expeteret: non tentaret aggredi quod implere non posset. Ille uero nichil his terroribus permoueri, sed magis ita omnem obedientiam polliceri, ut, si eum abbas in ignem ire preciperet, non recusaret intrare: quam illius professionem ubi magister accepit, non cunctatus probare profitentem. Casu clibanus propter ardebat, qui multo igne succensus coquendis panibus parabatur. Exundabat abruptis flamma fornacibus, et intra camini illius concaua totis habenis regnabat incendium. Hunc igitur aduenam illum iubet magister  intrare: nec distulit parere precepto: medias flammas nichil cunctatus ingreditur; que mox tam audaci fide uicte, uelut illis quondam Hebreis pueris, cessere uenienti. Superata natura est, fugit incendium: et qui putabatur arsurus, uelut frigido rore perfusum se ipse miratus est. Sed quid mirum, si tuum, Christe, tironem ignis ille non attigit, ut nec abbatem pigeret dura mandasse, nec discipulum peniteret imperio paruisse? qui eo quo aduenerat die, dum tentaretur infirmus, perfectus inuentus est, merito felix, merito gloriosus: probatus obedientia, glorificatus est passione.

XIX. In eodem autem monasterio factum id quod dicturus sum, recenti memoria ferebatur. Quidam itidem  ad eumdem abbatem recipiendus aduenerat: cum prima ei lex obedientie poneretur, ac perpetem polliceretur ad omnia uel extrema patientiam; casu abbas storacinam uirgam iampridem aridam manu gerebat: hanc solo figit, atque illi aduene id operis imponit, ut tamdiu uirgule aquam irriguam ministraret, donec, quod contra omnem naturam erat, lignum aridum in solo arente uiresceret. Subiectus aduena dure legis imperio, aquam propriis humeris quotidie conuehebat, que a Nilo flumine per duo fere millia petebatur; iamque emenso anni spatio, labor non cessabat operantis, et de fructu operis spes esse non poterat: tamen obedientie uirtus in labore durabat. Sequens quoque annus laborem iam affecti fratris eludit. Tertio demum succedentium temporum labente  curriculo, cum neque noctu neque interdiu aquarius ille cessaret operator, uirga floruit. Ego ipse ex illa uirgula arbusculam uidi, que hodieque in atrio monasterii ramis uirentibus quasi in testimonium manens, quantum obedientia meruit, et quantum fides possit, ostendit. Sed me dies ante deficiet, quam diuersa miracula que mihi de uirtutibus Sanctorum sunt comperta, consummem.

XX. Duo uobis adhuc preclara memorabo: quorum unum egregium erit aduersus inflationem misere uanitatis exemplum, alterum aduersus falsam iustitiam non mediocre documentum. Quidam ergo Sanctus, fugandorum de corporibus obsessis demonum incredibili preditus potestate, inaudita per singulos dies signa faciebat. Non solum enim presens, neque  uerbo tantum, sed absens quoque interdum, cilicii sui fimbriis aut epistolis missis, corpora obsessa curabat. Hic ergo mirum in modum frequentabatur a populis ex toto ad eum orbe uenientibus. Taceo de minoribus: prefecti comitesque, ac diuersarum iudices potestatum pro foribus illius sepe iacuerunt: Episcopi quoque sanctissimi, sacerdotali auctoritate deposita, contingi se ab eo atque benedici humiliter postulantes, sanctificatos se ac diuino munere illustratos, quoties manum illius uestemque contigerant, non immerito crediderunt. Hic ferebatur omni potu in perpetuum penitus abstinere, ac pro cibo  septem tantum caricis sustentari. Interea sancto uiro, ut ex uirtute honor, ita ex honore uanitas cepit  obrepere. Quod malum ille ubi primum potuit in se sentire grassari, diu multumque discutere conatus est: sed repelli penitus uel tacita conscientia uanitatis, perseuerante uirtute, non potuit. Ubique nomen eius demones fatebantur: excludere a se confluentium populos non ualebat. uirus interim latens serpebat in pectore; et cuius nutu ex aliorum corporibus demones fugabantur, se ipsum occultis cogitationibus uanitatis purgare non poterat. Totis igitur precibus conuersus ad Dominum fertur orasse, ut permissa in se mensibus quinque diabolo potestate, similis his fieret quos ipse curauerat. Quid multis morer? ille prepotens, ille signis atque uirtutibus toto Oriente uulgatus, ille ad cuius limina populi ante  confluxerunt, ad cuius fores summe istius seculi se prostrauerant potestates, correptus a demone est, tentus in uinculis. Omnia illa que energumeni solent ferre, perpessus, quinto demum mense purgatus est non tantum demone, sed, quod illi erat utilius atque optatius, uanitate.

XXI. Sed mihi ista replicanti nostra infelicitas, nostra occurrit infirmitas. Quis enim nostrum est, quem si unus homunculus humilis salutauerit; aut fatuis atque adulantibus uerbis femina una laudauerit, non continuo elatus sit superbia, non statim inflatus sit uanitate? ut etiamsi non habeat conscientiam sanctitatis, tamen, quia uel stultorum adulatione aut fortassis errore sanctus esse dicatur, sanctissimum se putabit. Iam uero si ei munera crebra mittantur,  Dei se munificentia asseret honorari, cui dormienti atque resoluto necessaria conferantur: quod si uel de modico ei aliqua uirtutis signa succederent, angelum se putaret. Ceterum cum neque opere neque uirtute conspicuus sit, si quis clericus fuerit effectus, dilatat continuo fimbrias suas, gaudet salutationibus, inflatur occursionibus, ipse etiam ubique discurrit: et qui ante pedibus aut asello ire consueuerat, spumante equo superbus inuehitur: parua prius ac uili cellula contentus habitare, erigit celsa laquearia, construit multa conclauia, sculpit ostia, pingit armaria, uestem respuit grossiorem, indumentum molle desiderat, atque hec caris uiduis ac familiaribus mandat tributa uirginibus; illa ut byrrhum rigentem, hec ut fluentem texat lacernam.  uerum hec describenda mordacius beato uiro Hieronymo relinquamus: ad propositum reuertamur. Tu uero, inquit Gallus meus, nescio quid Hieronymo reliqueris disputandum: ita breuiter uniuersa nostrorum instituta complexus es, ut pauca hec tua uerba, si equanimiter acceperint et patienter expenderint, multum eis arbitrer profutura, ut non indigeant libris posthec Hieronymi cerceri. Sed tu illa potius euolue que ceperas, et illud quod aduersus falsam iustitiam dicturum te esse promiseras, prode documentum: nam, ut uere tibi fatear, nullo perniciosius malo intra Gallias laboramus. Ita faciam, Postumianus inquit, nec te diutius tenebo suspensum.

XXII. Adolescens quidam ex Asia prediues opibus,  genere clarus, habens uxorem et filium paruulum, cum in Aegypto tribunus esset, et frequentibus aduersum Blembos expeditionibus quedam eremi contigisset, Sanctorum etiam tabernacula complura uidisset, a beato uiro Ioanne uerbum salutis accepit. Nec moratus inutilem militiam cum uano illo honore contemnere, eremum constanter ingressus, breui tempore in omni genere uirtutum perfectus emicuit. Potens ieiuniis, humilitate conspicuus, fide firmus, facile se antiquis monachis studio uirtutis equauerat; cum interim subiit eum cogitatio, iniecta per diabolum, quod rectius esset ut rediret ad patriam, filiumque unicum ac domum totam cum uxore saluaret: quod utique esset acceptius Deo, quam si  solum se seculo eripere contentus, salutem suorum non sine impietate negligeret. Istiusmodi ergo false iustitie colore superatus, post quadriennium fere cellulam suam atque propositum et emita deseruit. Sed ubi ad proximum monasterium, quod a multis fratribus habitabatur, accessit, causam discessionis atque consilium querentibus confitetur. Renitentibus cunctis, et precipue loci illius abbate renitente, male animo fixa sententia non potuit auelli: igitur infelici se obstinatione proripiens, cum dolore omnium digressus est a fratribus. uix e conspectu abscesserat, impletur a demone, cruentasque spumas ore prouoluens, suis dentibus se ipse lacerabat. Deinde ad idem monasterium fratrum humeris reportatus, cum cerceri in eo immundus spiritus non ualeret, necessitate  cogente, ferreis nexibus alligatur, pedes cum manibus uinciuntur: non immerita pena fugitiuo, ut quem non cohibuerat fides, catene cohiberent. Post biennium demum oratione Sanctorum ab immundo spiritu liberatur; ad eremum unde discesserat, mox regressus est, et ipse correptus, et aliis post futurus exemplo, ne quem aut false iustitie umbra decipiat, aut incerta mobilitas inutili leuitate compellat semel cepta deserere. Hec uos de uirtutibus Domini, quas in seruis suis uel imitanda operatus est uel timenda, scire sufficiat. Sed quia satisfeci uestris auribus, immo etiam uerbosior fui fortasse quam debui, tu modo  debitum fenus exsolue, ut te de Martino tuo, ut es solitus, plura referentem, iam pridem in hoc  desideriis meis estuantibus, audiamus.

XXIII. Quid? inquam: tibi de Martino meo liber ille non sufficit, quem ipse tu nosti me de illius uita atque uirtutibus edidisse? Agnosco id quidem, Postumianus inquit, neque umquam a dextera mea liber ille discedit: nam si agnoscis , en ipsum. Hic mihi, inquit, terra ac mari comes, hic in peregrinatione tota socius et consolator fuit. Sed referam tibi plane, quo liber iste penetrauerit, et quam nullus fere in orbe terrarum locus sit, ubi non materia tam felicis historie peruulgata teneatur. Primus eum Romane urbi uir studiosissimus tui Paulinus inuexit: deinde cum tota certatim Urbe raperetur, exsultantes librarios uidi, quod nichil ab his questuosius haberetur: siquidem  nichil illo promptius, nichil carius uenderetur. Hic nauigationis mee cursum longe ante pregressus, cum ad Africam uenissem, iam per totam Carthaginem legebatur : nam quid ego de Alexandria loquar? ubi pene omnibus magis quam tibi notus est. Hic Aegyptum, Nitriam, Thebaidam ac tota Memphitica regna transiuit. Hunc ego in eremo a quodam sene legi uidi: cui cum me familiarem tuum esse dixissem, et ab illo et a multis fratribus hec mihi iniuncta legatio est, ut, si umquam terras istas te incolumi contigissem, ea te supplere compellerem que in illo tuo libro de uirtutibus beati uiri professus es preterisse.  Age ergo, quia non illa arte audire desidero que scripta sufficiunt, illa que tum uel propter legentium, ut credo, fastidium preteristi, multis id una mecum a te poscentibus explicentur.

XXIu. Equidem, Postumiane, inquam, cum te iamdudum de Sanctorum uirtutibus intentus audirem, tacitis ad Martinum meum cogitationibus recurrebam, merito perspiciens omnia illa que singuli diuersa fecissent, per unum istum facile completa. Nam cum excelsa retuleris , nichil a te penitus audiui, in quo Martinus esset inferior. Sed sicut nullius umquam cum illius uiri meritis profiteor conferendam esse uirtutem, ita et illud animaduerti decet, iniqua illum cum eremitis uel etiam anachoretis! conditione  conferri. Illi enim ab omni impedimento liberi, celo tantum atque angelis testibus, plane admirabilia docentur operari: iste in medio cetu et conuersatione populorum, inter clericos dissidentes, inter episcopos seuientes, cum fere quotidianis scandalis hinc atque inde premeretur, inexpugnabili tamen aduersus omnia uirtute fundatus stetit, et tanta operatus est, quanta ne illi quidem quos a te audiuimus esse in eremo uel fuisse, fecerunt. Ac si illi paria fecissent, quis iudex tam esset iniustus, ut non istum esse potiorem merito iudicaret? Puta enim istum fuisse militem qui pugnauerit in iniquo loco, et tamen uictor euaserit; illos autem eque compone militibus, sed qui ex equo loco aut etiam de superiore certauerint: quid ergo? etsi omnium  una uictoria est, non potest omnium esse par gloria. Et tamen cum preclara retuleris, a nemine retulisti mortuum suscitatum: quo uno utique te necesse est confiteri Martino neminem conferendum.

XXu. Nam si admirandum est, quod illum Aegyptium flamma non attigit; hic quoque sepius imperauit incendiis. Si reuoluas quod anachoretis feritas bestiarum uicta succubuit; hic familiariter et rabiem bestiarum et serpentium uenena compescuit. Quod si illum conferas qui immundis spiritibus obsessos uerbi imperio ac etiam fimbriarum uirtute curabat; ne in hac quidem parte inferiorem fuisse Martinum multa documenta sunt. Si etiam ad illum recurras qui setis suis pro ueste contectus putabatur ab angelis uisitari; cum isto angeli quotidie loquebantur.  Iam uero aduersus uanitatem atque iactantiam ita inuictum spiritum gessit, ut illa uitia fortius nemo contempserit; cum quidem immundis spiritibus afflatos absens plerumque curauerit, nec solum comitibus aut prefectis, sed ipsis etiam regibus imperaret. Minimum id quidem in illius uirtutibus; sed credas uelim, non solum uanitati, sed causis etiam atque occasionibus uanitatis neminem fortius repugnasse. Parua quidem, sed non pretereunda dicturus sum: quia et ille laudandus est, qui summa preditus potestate tam religiosam ad reuerentiam beati uiri ostenderit uoluntatem. Memini uincentium prefectum, uirum egregium et quo nullus sit intra Gallias omni uirtutum genere prestantior,  dum Turonos preteriret, a Martino sepius poposcisse, ut ei conuiuium in suo monasterio daret ; sed uirum altioris ingenii, ne qua ex hoc uanitas atque inflatio obreperet, noluisse. Ergo fatearis necesse est, in Martino omnium illorum quos enumerasti, fuisse uirtutes; Martini autem in illis omnibus non fuisse.

XXuI. Quid tu, inquit Postumianus, ita mecum? quasi non eadem tecum sentiam semperque senserim. Ego uero quoad uiuam semper et sapiam, Aegypti monachos predicabo, laudabo anachoretas, mirabor eremitas; Martinum semper excipiam: non illi ego quemquam audebo monachorum, certe non  episcoporum quempiam comparare. Hoc Aegyptus fatetur, hoc Syria, hoc Aethiops comperit, hoc Indus audiuit, hoc Parthus et Persa nouerunt, nec ignorat Armenia; Bosphorus exclusa cognouit, et postremo si quis aut fortunatas insulas, aut glacialem frequentat oceanum: quo miserior est regio ista nostra, que tantum uirum, cum in proximo habuerit, nosse non meruit. Nec tamen huic crimini miscebo populares: soli illum clerici, soli nesciunt sacerdotes. Nec immerito nosse illum inuidi noluerunt: quia si uirtutes illius nossent, sua uitia cognouissent. Horreo dicere quod nuper audiui, infelicem dixisse nescio quem, te in illo libro tuo plura mentitum. Non est hominis uox ista, sed diaboli; nec Martino in hac parte detrahitur, sed fides Euangeliis  derogatur: nam cum Dominus ipse testatus sit, istiusmodi opera que Martinus impleuit, ab omnibus fidelibus esse facienda; qui Martinum non credit ista fecisse, non credit Christum ista dixisse. Sed infelices, degeneres, somnolenti, que ipsi facere non possunt, facta ab illo erubescunt: et malunt illius negare uirtutes, quam suam inertiam confiteri. uerum nobis ad alia properantibus omnis istorum memoria relinquatur: tu potius, ut iamdudum desidero, residua Martini opera contexe. At ego, inquam, arbitror rectius istud a Gallo esse poscendum, quippe qui plura nouerit , et qui non immerito istam uicem non solum Martino, sed etiam nobis debeat; ut, quia ego iam librum edidi, ac tu  hactenus Orientalium gesta memorasti, istam demum necessarii sermonis historiam Gallus euoluat: quia, ut dixi, et nobis debet loquendi uicem, et Martino suo, credo, prestabit ut non grauate illius facta commemoret. Ego plane, inquit Gallus, licet impar sim tanto oneri, tamen relatis superius a Postumiano obedientie cogor exemplis, ut munus istud quod imponitis, non recusem: sed dum cogito, me hominem Gallum inter Aquitanos uerba facturum, uereor ne offendat uestras nimium urbanas aures sermo rusticior. Audietis me tamen ut Gurdonicum hominem, nichil cum fuco aut cothurno loquentem: nam si mihi tribuitis Martini me esse discipulum, illud etiam concedite, ut mihi liceat  exemplo illius inanes sermonum phaleras et uerborum ornamenta contemnere. Tu uero, inquit Postumianus, uel Celtice; aut, si mauis, Gallice loquere, dummodo iam Martinum loquaris. Ego autem profiteor, quia, etiamsi mutus esses, non defutura tibi uerba, quibus Martinum quamuis facundo ore loquaris; sicut Zacarie in Ioannis nomine lingua resoluta est. Ceterum cum sis scholasticus, artificiose facis, ut excuses imperitiam, quia exuberas eloquentia; sed neque monachum tam astutum, neque Gallum decet esse tam callidum. uerum aggredere potius,  et quod te manet explica: nimium enim dudum alias res agentes consumimus tempus; et iam solis occidui umbra prolixior monet, non multum diei uicina nocte superesse. Deinde cum paululum omnes conticuissemus, Gallus ita cepit: Cauendum mihi imprimis esse arbitror, ne ea de Martini uirtutibus repetam, que in libro suo Sulpicius iste memorauit. Unde prima illius inter militandum gesta pretereo, neque ea attingam que laicus egit ac monachus: nec uero audita ab aliis potius quam que uidi ipse, dicturus sum.



DIALOGUS II. Sed potius Dialogi I pars altera.


 I. Quo primo igitur tempore relictis scholis beato me uiro iunxi, paucos post dies euntem ad ecclesiam sequebamur. Interim ei seminudus hibernis mensibus pauper occurrit, orans sibi uestimentum dari. Tunc ille, arcessito archidiacono, iussit algentem sine dilatione uestiri, deinde secretarium ingressus, cum solus, ut erat illi consuetudo, resideret ; hoc ergo secretum beati uiri pauper ille captatum, cum ei archidiaconus dare tunicam distulisset, irrupit, dissimulatum se a clerico querens, ac algere deplorans. Nec mora: Sanctus paupere non uidente, intra amphibalum sibi tunicam latenter educit, pauperemque contectum discedere iubet. Dein paulo post archidiaconus ingressus admonet, pro consuetudine exspectare in ecclesia populum:  illum ad agenda solemnia debere procedere. Cui ille respondens ait, pauperem prius  oportere uestiri: se ad ecclesiam non posse procedere, nisi uestem pauper acciperet. Diaconus uero nichil intelligens, quia extrinsecus indutum amphibalo, ueste nudum interius non uidebat, postremo pauperem non comparere causatur. Mihi, inquit, uestis que preparata est, deferatur: pauper non deerit uestiendus. Arcta tum demum clericus necessitate compulsus, iamque felle commoto, a proximis tabernis bigerricam uestem, breuem atque hispidam  quinque comparatam argenteis rapit, atque ante Martini pedes iratus exponit. En, inquit, uestem: sed pauper hic non est. Ille nichil motus, iubet eum paululum stare pro foribus, secretum utique procurans dum sibi uestem nudus imponeret; totis uiribus elaborans, ut posset occultum esse quod fecerat. Sed quando in sanctis uiris latent ista? querentibus uelint nolint cuncta produntur.

II. Cum hac igitur oblaturus sacrificium Deo ueste procedit. Quo quidem die  cum iam altarium, sicut est solemne, benediceret; globum ignis de capite illius uidimus emicare, ita ut in sublime conscendens, longum admodum crinem flamma produceret. Hoc licet celeberrimo factum die in magna populi multitudine uiderimus, una tantum  de uirginibus, et unus de presbyteris, tres tantum uidere de monachis: ceteri cur non uiderint, non potest nostri esse iudicii. Per idem fere tempus, cum Euanthius auunculus meus, uir licet seculi negotiis occupatus, tamen admodum Christianus, grauissima egritudine extremo mortis periculo cepisset urgeri, Martinum euocauit. Nec cunctatus ille properauit: prius tamen quam medium uie spatium uir beatus euolueret, uirtutem aduenientis sensit egrotus: receptaque continuo sanitate, uenientibus nobis obuiam ipse processit. Altera die redire cupientem magna prece detinuit; cum interim unum e familia puerum lethali ictu serpens perculit: quem iam exanimem ui ueneni ipse Euanthius suis humeris illatum ante pedes sancti uiri, nichil illi impossibile  confisus, exposuit. Iamque se malum serpens per omnia membra diffuderat. Cernere omnibus uenis inflatam cutem, et ad utris instar tensa uitalia. Martinus porrecta manu, uniuersa pueri membra pertractans, digitum prope ipsum uulnusculum quo bestia uirus infuderat, fixit. Tum uero  uidimus uenenum ex omni parte reuocatum ad Martini digitum cucurrisse: deinde per illud ulceris foramen exiguum ita uirus stipasse cum sanguine, ut solet ex uberibus caprarum aut ouium pastorum manu pressis longa linea copiosi lactis effluere. Puer  surrexit incolumis. Nos obstupefacti tante rei miraculo, id quod ipsa cogebat ueritas, fatebamur, non esse sub celo qui Martinum possit imitari.

III. Consequenti itidem tempore iter cum eodem, dum dieceses uisitat, agebamus. Nobis nescio qua necessitate remorantibus, aliquantulum ille processerat. Interim per aggerem publicum plena militantibus uiris fiscalis rheda ueniebat: sed ubi Martinum in ueste hispida, nigro et pendulo pallio circumtectum, contigua de latere iumenta uiderunt, paululum in partem alteram pauefacta cesserunt: deinde funibus implicatis, protentos illos quibus, ut sepe uidistis, misera illa animalia conglobantur, ordines miscuerunt; dumque egre expediuntur, moram fecere properantibus. Qua permoti iniuria militantes,  precipitatis in terram saltibus, se dederunt: dein Martinum flagris ac fustibus urgere ceperunt; cum quidem ille mutus et incredibili patientia prebens terga cedentibus, maiorem insaniam infelicibus commoueret, magis ex hoc furentes, quod ille quasi non sentiens uerbera illata contemneret. Nos illico consecuti, fede cruentum atque uniuersa corporis parte laniatum, cum exanimis in terram procubuisset, inuenimus: statimque eum asello suo imposuimus, ac locum cedis illius exsecrantes raptim abire properauimus. Interea illi regressi ad rhedam suam furore satiato, agi quo ire ceperant, iumenta precipiunt. Que cum omnia solo fixa, ac si enea signa, rignissent; tollentibus altius uocem magistris, flagris hinc atque inde resonantibus nichil penitus mouebantur.  Consurgunt deinde omnes pariter in uerbera. Consumit Gallicas mularum pena mastigias. Tota rapitur silua de proximo: trabibus iumenta tunduntur; sed nichil penitus sceue manus agebant: uno atque eodem in loco stabant fixa simulacra: Quid agerent infelices homines, nesciebant; nec iam ultra dissimulare poterant, quin quamlibet brutis pectoribus agnoscerent, diuino numine se teneri. Tandem ergo in se regressi, ceperunt querere quis ille esset quem in eodem loco ante paululum cecidissent; cum percunctantes cognoscunt ex uiantibus Martinum a se tam crudeliter uerberatum. Tunc uero apparere omnibus causa manifesta; nec ignorare iam poterant, quin ob illius uiri iniuriam tenerentur. Igitur omnes rapidis nos passibus consequuntur:  conscii audacis facti ac merito pudore confusi, flentes et puluere quo se ipsi fedauerant, caput atque ora conspersi, ante Martini se genua prouoluunt, ueniam precantes, et, ut eos abire sineret, postulantes: satis se uel sola conscientia dedisse penarum, satisque intellexisse quam eosdem ipsos uiuos absorbere terra potuisset, uel ipsi potius amissis sensibus in immobilem saxorum naturam rigescere debuissent, sicut affixa locis quibus steterant, iumenta uidissent: orare se atque obsecrare, ut indulgeret sceleris ueniam, et copiam prestaret abeundi. Senserat etiam, priusquam accurrerent, uir beatus illos teneri, nobisque id ante iam dixerat: ueniam tamen clementer indulsit; eosdemque abire permisit animalibus restitutis.

 Iu. Illud autem animaduerti sepe, Sulpici, Martinum tibi dicere solitum, nequaquam sibi in episcopatu eam uirtutum gratiam suppetisse, quam prius se habuisse meminisset: quod si uerum est, immo quia uerum est, coniicere possumus quanta fuerint illa que monachus operatus est, et que teste nullo solus exercuit, cum tanta illum in episcopatu signa fecisse sub oculis omnium uiderimus. Multa quidem illius prius gesta innotuere mundo, neque potuere celari: sed innumerabilia esse dicuntur que, dum iactantiam uitat, occultauit, neque in hominum notitiam passus est peruenire; quippe qui humanam substantiam supergressus, uirtutis sue conscientia mundi gloriam calcans, celo teste frueretur. Quod uerum esse uel ex his que comperta nobis sunt nec  latere potuerunt, possumus estimare; siquidem ante episcopatum duos mortuos uite restituerit, quod liber tuus plenius est locutus; in episcopatu uero, quod pretermisisse te miror, unum tantummodo suscitauerit. Cuius rei ego testis sum, si tamen nichil de minus idoneo teste dubitatis. Idipsum autem uobis qualiter gestum sit, explicabo. Fuerat causa nescio que, qua Carnotum oppidum petebamus. Interea, dum uicum quemdam habitantium multitudine frequentissimum preterimus, obuiam nobis immanis turba processit, que erat tota gentilium: nam nemo in illo uico nouerat Christianum, uerum ad famam tanti uiri campos omnes late patentes confluentium multitudo contexerat. Sensit hic Martinus operandum, et annuntiante sibi spiritu totus  infremuit; nec mortale sonans, uerbum Dei gentilibus predicabat, sepius ingemiscens cur tanta Dominum Saluatorem turba nesciret. Interea  mulier quedam, cuius filius paulo ante defecerat, corpus exanime beato uiro protensis manibus cepit offerre, dicens: Scimus quia amicus Dei es: restitue mihi filium meum, quia unicus est mihi. Iunxit se cetera multitudo, et matris precibus acclamabat. Tum Martinus uidens pro exspectantium salute, ut postea nobis ipse dicebat, consequi se posse uirtutem, defuncti corpus propriis manibus accepit; et cum inspectantibus cunctis genua flexisset, ubi consummata oratione surrexit, uiuificatum paruulum matri restituit. Tum uero multitudo omnis in celum clamore  sublato Christum Deum fateri: postremo cuncti cateruatim ad genua beati uiri ruere ceperunt, fideliter postulantes ut eos faceret Christianos; nec cunctatus, in medio ut erant campo, cunctos imposita uniuersis manu catechumenos fecit, cum quidem ad nos conuersus diceret, non irrationabiliter in campo catechumenos fieri, ubi solerent martyres consecrari.

u. uicisti, inquit Postumianus, Galle, uicisti; non utique me, qui Martini sum potius assertor, qui hec omnia de illo uiro et sciui semper et credidi; sed eremitas omnes anachoretasque uicisti: nemo enim illorum, sicut Martinus hic uester, immo noster, mortibus imperauit: meritoque hunc iste Sulpicius  apostolis comparat et prophetis, quem per omnia illis esse consimilem, fidei uirtus ac uirtutum opera testantur. Sed perge, queso, quamquam nichil magnificentius audire possimus, perge tamen, Galle, quod etiam nunc de Martino superest sermonis euoluere: nam etiam minima illius et quotidiana animus festinat agnoscere; quia minima illius aliorum maximis maiora esse nulli dubium est. Ita faciam, Gallus inquit. uerum id quod dicturus sum, ipse non uidi: prius enim gesta res est quam me illi uiro iungerem: sed factum celebre est, fidelium fratrum qui interfuerant sermone uulgatum. Eo fere tempore quo primum episcopus datus est, fuit ei necessitas adire Comitatum. ualentinianus tum maior rerum potiebatur. Is cum Martinum ea petere cognouisset  que prestare nolebat, iussit eum palatii foribus arceri: etenim ad animum illius immitem ac superbum uxor accesserat Ariana, que totum illum a sancto uiro, ne ei debitam reuerentiam prestaret, auerterat. Itaque Martinus, ubi semel atque iterum superbum principem frustra adire tentauit, recurrit ad nota presidia: cilicio obuoluitur, cinere conspergitur, cibo potuque abstinet, orationem diebus noctibusque perpetuat. Septimo uero die astitit ei angelus: iubet eum ad palatium ire securum: regias forres quamlibet clausas sponte reserandas: imperatoris spiritum superbum molliendum. Igitur istiusmodi presentis angeli confirmatus alloquio et fretus auxilio, palatium petit. Patent limina, nullus obsistit, postremo usque ad regem nemine prohibente peruenit.  Qui cum uenientem eminus uideret, infrendens cur fuisset admissus, nequaquam assurgere est dignatus astanti, donec regiam sellam ignis operiret, ipsumque regem ea parte corporis qua sedebat, afflaret incendium. Ita solio suo superbus excutitur, et Martino inuitus assurgit: multumque complexus quem spernere ante decreuerat, uirtutem sensisse diuinam emendatior fatebatur: nec exspectatis Martini precibus, prius omnia prestitit quam rogaretur. Colloquio illum atque conuiuio frequenter adsciuit: postremo abeunti multa munera obtulit, que uir beatus, ut semper, paupertatis sue custos cuncta reiecit.

uI. Et quia palatium semel ingressi sumus, licet diuersis in palatio temporibus gesta connectam: nequaquam  enim pretermittendum uidetur, circa Martini admirationem, regine fidelis exemplum. Maximus imperator rempublicam gubernabat, uir omni uita merito predicandus, si ei uel diadema non legitime tumultuante milite impositum repudiare, uel armis ciuilibus abstinere licuisset: sed magnum imperium nec sine periculo renui, nec sine armis potuit teneri. Hic Martinum sepius euocatum receptumque intra palatium uenerabiliter honorabat: totus illi cum eo sermo de presentibus, de futuris, de fidelium gloria, de eternitate sanctorum; cum interim diebus ac noctibus de ore Martini regina pendebat, Euangelico illo non inferior exemplo pedes Sancti fletu rigabat, crine tergebat Martinus, quem nulla  umquam femina contigisset, istius assiduitatem, immo potius seruitutem non poterat euadere. Non illa opes regni, non imperii dignitatem, non diadema, non purpuram cogitabat: diuelli a Martini pedibus solo strata non poterat. Postremo a uiro suo poposcit, deinde Martinum uterque compellunt, ut ei remotis omnibus ministris preberet sola conuiuium: nec potuit uir beatus obstinatius reluctari. Componitur castus regine manibus apparatus: sellulam ipsa consternit, mensam admouet, aquam manibus subministrat: cibum quem ipsa coxerat, apponit; ipsa, illo sedente, eminus secundum famulantium disciplinam solo fixa consistit immobilis, per omnia ministrantis modestiam et humilitatem exhibens seruientis: miscuit ipsa bibituro, et ipsa porrexit.  Finita cenula fragmenta panis absumpti micasque collegit, satis fideliter illas reliquias imperialibus epulis anteponens. Beata mulier! tante pietatis affectu illi merito comparanda, que uenit a finibus terre audire Salomonem; siquidem simplicem sequamur historiam: sed si fides reginarum est conferenda , illa expetiit audire sapientem; ista non tantum audisse contenta, sed et meruit seruire sapienti.

uII. Postumianus, iamdudum, inquit, Galle, audiens te loquentem uehementer admiror regine fidem: sed illud ubi est, quod nulla umquam femina ferebatur propius astitisse Martino? ecce ista regina non solum astitit, sed etiam ministrauit: et uereor, ne isto aliquantulum se tueantur exemplo qui libenter  feminis inseruntur. Tum Gallus, Quid tu, inquit, non uides quod solent docere grammatici, locum, tempus, personam? Propone enim tibi ante oculos captum in palatio imperatoris precibus ambiri, regine fide cogi, temporis necessitate constringi, ut clausos carcere liberaret, exsiliis datos restitueret, bona adempta redhiberet: hec quanti putas constare episcopo debuisse, ut pro his omnibus non aliquantulum de rigore propositi relaxaret? uerumtamen quia occasione huius exempli male usuros esse aliquos arbitraris, illi uero felices erunt, si a disciplina exempli istius non recedant. uideant enim, quia Martino semel tantum in uita, iam septuagenario, non uidua libera, non uirgo lasciuiens, sed sub uiro uiuens, ipso uiro pariter supplicante, regina  seruiuit et ministrauit. Hec edenti astitit, non cum epulante discubuit: nec ausa est participare conuiuium, sed deferebat obsequium. Disce igitur disciplinam: seruiat tibi matrona, non imperet; et seruiat, non recumbat: sicut Martha illa ministrauit Domino, nec tamen est adscita conuiuio; immo prelata est ministranti que uerbum potius audiebat. Sed in Martino ista regina utrumque compleuit: et ministrauit ut Martha, et audiuit ut Maria. Quod si quis hoc uti uoluerit exemplo, per omnia teneat exemplum: talis causa sit talisque persona, tale obsequium, tale conuiuium, et in omni uita semel tantum.

uIII. Preclare, inquit Postumianus, nostros istos, ut Martini non egrediantur exemplum, tua constringit  oratio: sed profiteor tibi, quia hec surdis auribus audientur: nam si Martini sequeremur uias,  uniuersis sceue opinionis opprobriis careremus. uerum sicut tu soles dicere, cum edacitatis argueris, Galli sumus; ita nos in hac parte numquam uel Martini exemplo uel tuis disputationibus corrigendi fatemur. uerumtamen hec nobis iamdudum agentibus, quid tu tam, obstinate Sulpici, taces? Ego, inquam, non solum modo taceo, sed olim de istis tacere disposui: nam quia quamdam uiduam uagam, nitidulam, sumptuosam obiurgauerim, lasciuius uictitantem; itidemque uirginem adolescenti cuidam mihi charo indecentius adherentem, cum quidem ipsam frequenter audissem, alios etiam qui talia agerent, increpantem;  tanta mihi omnium feminarum cunctorumque monachorum odia concitaui, ut aduersum me utreque legiones iurata bella susceperint. Unde queso taceatis, ne etiam hoc quod uos loquimini, ad meam referatur inuidiam. Tota uobis istorum mentio relinquatur: ad Martinum potius reuertamur. Tu, Galle, ut aggressus es, ceptum opus explica. Tum ille: Iam quidem uobis, inquit, tanta narraui, ut satisfacere studiis uestris meus sermo debuerit: sed quia uoluntati uestre non obsecundare mihi non licet, quantum adhuc diei superest, loquar: nam certe dum stramen illud quod in lectos nostros paratur, aspicio, subuenit in memoriam etiam de stramine in quo Martinus iacuerat, factam esse uirtutem. Res ita gesta est: Claudiomagus uicus est in confinio Biturigum  atque Turonorum. Ecclesia ibi est celebris religione sanctorum, nec minus gloriosa sacrarum uirginum multitudine. Preteriens ergo Martinus, in secretario ecclesie habuit mansionem. Post discessum illius cuncte in secretarium illud uirgines irruerunt: allambunt singula loca, ubi aut sederat uir beatus aut steterat: stramentum etiam in quo quieuerat, partiuntur. Una earum post dies paucos partem straminis, quam sibi pro benedictione collegerat, energumeno, quem spiritus erroris agitabat, de ceruice suspendit; nec mora, dicto citius, eiecto demone, persona purgata est.

IX. Per idem fere tempus Martino a Treueris reuertenti fit obuiam uacca, quam demon agitabat: que relicto grege suo, in homines ferebatur; et  iam multos noxie petulca confoderat. uerum ubi nobis cepit esse contigua, hi qui eam eminus sequebantur, predicere magna uoce ceperunt, ut caueremus. Sed postquam ad nos toruis furibunda luminibus propius accessit, Martinus eleuata obuiam manu pecudem consistere iubet: que mox ad uerbum illius stare cepit immobilis. Cum interea uidet Martinus dorso illius demonem supersedentem, quem increpans, Discede, inquit, funeste, de pecude, et innoxium animal agitare desiste. Paruit nequam spiritus, et recessit. Nec detuit sensus in bucula, quin se intelligeret liberatam: ante pedes sancti recepta quiete prosternitur, deinde iubente Martino gregem suum petiit, seque agmini ceterarum oue  placidior immiscuit. Hoc illud fuit tempus quo inter medias flammas positus non sensit incendium: quod mihi non arbitror esse referendum; quia hoc plenius iste Sulpicius, licet in libro suo preteritum, in epistola tamen postea, quam ad Eusebium tunc presbyterum, modo episcopum, fecit, exposuit: quam tu, Postumiane, aut, credo, legisti, aut si incognita tibi est, cum libuerit, in promptu ex illo armario habes: nos ab illo omissa referimus. Quodam autem tempore, dum dieceses circuiret, uenantium agmen incurrimus. Canes leporem sequebantur: iamque multo spatio uicta bestiola, cum undique campis late patentibus nullum esset effugium, mortem imminentem iam iamque capienda crebris flexibus differebat. Cuius periculum uir beatus pia mente miseratus  imperat canibus, ut desisterent sequi, et sinerent abire fugientem: qui continuo ad primum sermonis eius imperium constiterunt. Crederes uinctos, immo potius affixos, in suis herere uestigiis.

X. Ita lepusculus, persecutoribus alligatis, incolumis euasit. Opere pretium autem est, etiam familiaria illius uerba spiritali sale condita memorare. Ouem recens tonsam forte conspexerat. Euangelicum, inquit, mandatum ista compleuit: duas habuit tunicas; unam earum largita est non habenti: ita ergo et uos facere debetis. Item cum subulcum algentem ac pene nudum in pellicea ueste uidisset, En, inquit, Adam eiectus de paradiso in ueste pellicea sues pascit: sed nos illo uetere deposito, qui adhuc in isto manet, nouum Adam potius induamus. Boues ex  parte prata depauerant, porci etiam nonnulla suffoderant; pars cetera que manebat illesa, diuersis floribus quasi picta uernabat. Speciem, inquit, gerit pars illa coniugii, que pecore depasta etsi non penitus gratiam amisit herbarum, nullam tamen florum retinet dignitatem: illa uero quam porci pecora immunda foderunt, fornicationis imaginem fedam pretendit: ceterum illa portio que nullam sensit iniuriam, gloriam uirginitatis ostendit, herbis fecunda luxuriat, feni in ea fructus exuberat, et ultra omnem speciem distincta floribus quasi gemmis micantibus ornata radiat. Beata species et Deo digna! nichil enim uirginitati est comparandum: ita et illi qui coniugia fornicationi comparant, uehementer errant; et illi qui coniugia uirginitati equanda estimant,  miseri penitus et stulti sunt. uerum hec a sapientibus tenenda distinctio est, ut coniugium pertineat ad ueniam, uirginitas spectet ad gloriam, fornicatio deputetur ad penam, nisi satisfactione purgetur.

XI. Miles quidam cingulum in ecclesia, monachum professus, abiecerat: cellulam sibi eminus in remoto quasi eremita uicturus erexerat. Interea astutus inimicus uariis cogitationibus brutum pectus agitabat, ut coniugem suam, quam Martinus in monasterio puellarum esse preceperat, uoluntate mutata secum potius uellet habitare. Adiit ergo Martinum fortis eremita: quod haberet animi confitetur. Ille uero uehementer abnuere: feminam uiro rursus, iam  monacho non marito, incongrua ratione misceri. Postremo cum miles instaret, affirmans nichil hoc proposito esse nociturum: se solo coniugis uti uelle solatio: porro ne rursus se in sua uitia reuoluerent, non esse metuendum: se esse militem Christi, illam quoque in eadem eiusdem militie sacramenta iurasse: pateretur episcopus, sanctos et sexum suum fidei merito nescientes pariter militare. Tum Martinus : Dic mihi, inquit, si umquam in bello fuisti, si in acie constitisti? At ille respondens, Frequenter, inquit, in acie steti, et bello frequenter interfui. Ad hec Martinus: Dic mihi ergo, numquid in illa acie que armata in prelio parabatur, aut iam aduersus hostilem exercitum collato cominus pede, districto ense pugnabat,  ullam feminam stare aut pugnare uidisti? Tunc demum miles confusus erubuit, gratias agens, errori suo se non fuisse permissum, nec aspera increpatione uerborum, sed uera et rationabili secundum personam militis comparatione correctum. Martinus autem conuersus ad nos : Mulier, inquit, uirorum castra non adeat; acies militum separata consistat; procul femina in suo degens tabernaculo sit remota: contemptibilem enim reddit exercitum, si uirorum cohortibus turba feminea misceatur. Miles in acie, miles pugnet in campo: mulier se intra murorum munimenta contineat. Habet et illa gloriam suam, si pudicitiam uiro absente seruauerit: cuius hec prima uirtus et consummata uictoria est, non uideri.

 XII. Illud uero, Sulpici, meminisse te credo, quo affectu nobis, cum et tu coram adesses, illa uirginem predicaret, que ita se penitus ab omnium uirorum oculis remouisset, ut ne ipsum quidem ad se Martinum, cum eam ille officii causa uisitare uellet, admiserit: nam cum preter agellum illius preteriret, in quo se iam ante complures annos pudica cohibebat; audita fide illius atque uirtute diuertit, ut tam illustris meriti puellam religioso officio episcopus honoraret. Nos consequentes gauisuram illam uirginem putabamus; siquidem hoc in testimonium uirtutis sue esset habitura, ad quam tanti nominis sacerdos deposito propositi rigore uenisset; uerum illa fortissimi uincula propositi ne  Martini quidem contemplatione laxauit: ita uir beatus accepta per aliam feminam excusatione laudabili, ab illius foribus que uidendam se salutandamque non dederat, letus abscessit. O uirginem gloriosam, que ne a Martino quidem passa est se uideri! o Martinum beatum, qui illam repulsam non ad contumeliam suam duxit; sed magnificans illius cum exsultatione uirtutem, inusitato in his dumtaxat regionibus gaudebat exemplo! Ergo cum haud longe ab illa uillula nos manere nox imminens cegisset, xenium beato uiro eadem illa uirgo transmisit: fecitque Martinus quod antea non fecerat ; nichil ex his que uirgo uenerabilis miserat, refutauit,  dicens benedictionem illius a sacerdote minime respuendam, que esset multis sacerdotibus preferenda. Audiant, queso, uirgines istud exemplum, ut fores suas, si eas malis obsistere uolunt, etiam bonis claudant; et, ne ad se improbis sit liber accessus, non uereantur excludere etiam sacerdotes. Totus hoc mundus audiat: uideri se a Martino uirgo non passa est. Non utique illa quemcumque a se repulit sacerdotem; sed in eius uiri conspectum puella non uenit, quem uidere salus uidentium fuit. Quis autem hoc alius preter Martinum sacerdos non ad suam iniuriam retulisset? quos aduersum sanctam uirginem motus quantasque iras mente concepisset! hereticam iudicasset, et anathematizandam esse decreuisset. Quam uero illi beate anime  illas uirgines pretulisset, que crebris occursibus ubique se prebent obuias sacerdoti, que conuiuia sumptuosa disponunt, que una pariter accumbunt! Sed quo me ducit oratio? paululum iste liberior sermo reprimendus est, ne in aliquorum forsitan incurrat offensam: etenim infidelibus obiurgationis uerba non proderunt, fidelibus autem satisfaciet exemplum. uerum ego ita uirtutem huius uirginis predicabo, ut tamen nichil illis que ad Martinum uidendum ex longinquis regionibus sepe uenerunt, arbitrer derogandum; siquidem hoc beatum uirum frequenter affectu etiam angeli frequentarint.

XIII. Ceterum id quod dicturus sum, Postumiane, hoc tibi  teste recte perhibeo. Quodam die ego et iste Sulpicius pro foribus illius  excubantes, iam per aliquot horas cum silentio sedebamus, ingenti horrore et tremore ac si ante angeli tabernaculum mandatas excubias duceremus, cum quidem clauso cellule sue ostio nos ibi esse nesciret. Interim colloquentium murmur audimus, et mox horrore quodam circumfundimur ac stupore; nec ignorare potuimus nescio quid fuisse diuinum. Post duas fere horas ad nos Martinus egreditur: ac tum eum iste Sulpicius  cepit orare, ut pie querentibus indicaret, quid illud diuini fuisset horroris quod fatebamur nos ambo sensisse, uel cum quibus fuisset in cellula collocutus: tenuem enim nos licet et uix intellectum, sermocinantium sonum pro foribus audisse. Tum ille diu multumque cunctatus : Dicam, inquit, uobis; sed uos queso nulli dicatis. Agnes, Thecla et Maria mecum fuerunt. Referebat autem nobis uultum atque habitum singularum. Nec uero illo tantum die, sed frequenter se ab eis confessus est uisitari: Petrum etiam et Paulum apostolos uideri a se sepius non negauit. Iam uero demones, prout ad eum quisque uenisset, suis nominibus increpabat. Mercurium maxime patiebatur infestum: Iouem brutum atque hebetem esse dicebat. Hec plerisque in eodem etiam monasterio constitutis incredibilia uidebantur;  nedum ego confidam omnes qui hec audient, credituros: nam nisi inestimabilem uitam atque uirtutem Martinus egisset, nequaquam apud nos tanta gloria preditus haberetur: quamquam minime mirum, si in operibus Martini infirmitas humana dubitauerit, cum multos hodieque uideamus nec Euangeliis quidem credidisse. A Martino autem sepe angelos uisos familiariter et sensimus et experti sumus. Rem minimam dicturus sum, sed tamen dicam. Apud Nemausum episcoporum synodus habebatur, ad quam quidem ire noluerat, sed quid gestum esset scire cupiebat. Casu cum eo iste Sulpicius nauigabat; sed procul, ut semper, a ceteris in remota nauis parte solus residebat. Ibi ei angelus, quid gestum esset in synodo, nuntiauit. Nos postea tempus habiti concilii  sollicite requirentes, satis compertum habuimus, ipsum diem fuisse conuentus, et ea ibi ab episcopis fuisse decreta que Martino angelus nuntiarat.

XIu. Ceterum cum ab eo de fine seculi quereremus, ait nobis, Neronem et Antichristum prius esse uenturos: Neronem in Occidentali plaga regibus subactis decem imperaturum, persecutionemque ab eo eatenus exercendam, ut idola gentium coli cogat: ab Antichristo uero primum Orientis esse capiendum imperium, qui quidem sedem et caput regni Hierosolymam esset habiturus: ab illo urbem et templum  esse reparandum: illius eam persecutionem futuram esse, ut Christum Deum cogat negari, se potius Christum esse confirmans: omnesque secundum legem circumcidi iubeat: ipsum denique Neronem ab Antichristo esse perimendum, atque ita sub illius potestate uniuersum orbem cunctasque gentes esse redigendas, donec aduentu Christi impius opprimatur: non esse autem dubium, quin Antichristus malo spiritu conceptus iam natus esset, et in annis puerilibus constitutus, etate legitima sumpturus imperium. Quod autem hec ab illo audiuimus, annus octauus est. uos estimate quam iam in precipiti consistant que futura metuuntur. Hec cum maxime Gallus, necdum explicatis que statuerat referre, loqueretur; puer familiaris ingressus est, nuntians  Refrigerium presbyterum stare pro foribus. Dubitare cepimus, utrum Gallum adhuc esset melius audire, an exoptatissimo nobis uiro, qui officii causa ad nos ueniebat, occurrere. Tum Gallus: Etiamsi non ob aduentum sanctissimi sacerdotis relinquenda nobis hec esset oratio, nox ipsa cogebat hucusque protractum finire sermonem. uerum quia de Martini uirtutibus nequaquam explicari uniuersa potuerunt, hec uos hodie audisse sufficiat: cras reliqua dicemus. Ita pariter accepta hac Galli sponsione surreximus.



DIALOGUS III. Qui tamen dicendus esset Secundus.


 I. Lucescit hoc, Galle: surgendum est: nam, ut uides, et Postumianus instat; et hic presbyter, qui hesterno auditorium amisit, exspectat, ut que de Martino nostro in hodiernum diem explicanda distuleras, debitor sponsionis euoluas. Non ignarus quidem iste omnium, quecumque memoranda sunt: sed dulcis et grata cognitio est etiam nota relegenti; siquidem natura ita comparatum sit, ut meliore quis conscientia se nosse congaudeat que multorum testimoniis non esse incerta cognoscat. Nam et hic a prima adolescentia Martinum secutus nouit quidem omnia, sed libenter cognita recognoscit. Fatebor enim tibi, Galle, Martini mihi sepius auditas esse uirtutes; quippe qui de eo etiam litteris multa mandauerim: sed per gestorum admirationem semper  mihi noua sunt que de illo, licet audita sepius, reuoluuntur. Proinde additum nobis Refrigerium auditorem eo impensius gratulamur, quo promptius Postumianus iste, qui hec Orienti inferre festinat, quasi sub testibus consignatam abs te accepturus est ueritatem. Hec me loquente, Gallo iam ad narrandum parato, irruit turba monachorum: Euagrius presbyter, Aper, Sebastianus Agricola: et post paululum ingreditur presbyter noster Aetherius cum Calupione diacono, et Amatore subdiacono: postremus Aurelius presbyter dulcissimus meus, longiore  uia ueniens, aubelus cucurrit. Quid uos, inquam, tam subito et tam insperati, tam ex diuersis regionibus, tam mane cucurristis? Nos, inquiunt, hesterno cognouimus, Gallum istum per totum diem Martini narrasse uirtutes, et reliqua in hodiernum diem, quia nox oppresserat, distulisse: propterea maturauimus frequens auditorium facere tantam materiam locuturo. Interea nuntiatur, multos secularium stare pro foribus, nec ingredi audentes, sed ut admitterentur orantes. Tum Aper, nequaquam istos, inquit, nobis admisceri conuenit: quia ad audiendum curiositate potius quam religione uenerunt. Confusus ego illorum uice quos non admittendos esse censebat. Aegre tandem obtinui, ut Eucherium ex uicariis et Celsum admitterent consularem: ceteri sunt repulsi.  Tum Gallum media in sede componimus: qui cum diu nobili sua uerecundia silentium tenuisset, tandem ita exorsus est:

II. Conuenistis, inquit, ad me audiendum, et sancti et diserti; sed religiosas potius quam doctas aures, uti arbitror, attulistis, audituri me fide testis, non oratoris copia locuturum. Que autem hesterno dicta sunt, non reuoluam: illa qui non audierunt, ex scriptis recognoscent. Noua Postumianus exspectat, nuntiaturus Orienti, ne se in comparatione Martini preferat Occidenti. Ac primum gestit animus, quod  Refrigerius in aurem suggerit, explicare. Res in Carnotena gesta est ciuitate. Paterfamilias duodecennem ab utero mutam puellam Martino cepit offerre, poscens ut linguam ligatam meritis suis sanctus absolueret. Ille cedens episcopis, qui tum forte latus illius ambiebant, ualentino atque uictricio, imparem se esse tante moli; sed illis quasi sanctioribus nichil impossibile fatebatur. At illi pias preces una cum patre supplici uoce iungentes, orare Martinum, ut sperata prestaret. Nec cunctatus ultra , iubet circumstantis populi multitudinem submoueri: episcopis tantum et puelle patre assistentibus in orationem suo illo more prosternitur: dein pusillum olei cum exorcismi prefatione  benedicit, atque ita in os puelle sanctificatum liquorem, cum et linguam illius digitis teneret, infudit. Nec fefellit Sanctum uirtutis euentus. Patris nomen interrogat: mox illa respondit. Proclamat pater, cum gaudio pariter et lacrymis Martini genua complexus, et hanc primam se filie audisse uocem cunctis stupentibus fatebatur. Ac ne cuiquam id incredibile forte uideatur, perhibeat uobis presens Euagrius testimonium ueritatis, nam res ipso presente tum gesta est.

III. Paruum illud est quod nuper Harpagio presbytero referente cognoui: sed non pretermittendum uidetur: Auitiani comitis uxorem misisse Martino oleum, quod ad diuersas morborum causas necessarium  benediceret: ampullulam  uitream istiusmodi fuisse, ut rotunda in uentrem cresceret, ore producto; sed oris exstantis concauum non repletum; quia ita moris sit uascula illa complere, ut pars summa umbonibus obstruendis libera relinquatur. Testabatur presbyter, uidisse se oleum sub Martini benedictione creuisse, quoad exundante copia superne difflueret: eademque, dum ad matremfamilias uasculum referretur, feruisse uirtute: nam inter manus pueri portantis ita semper exundasse oleum, ut omne illius uestimentum copia superfusi liquoris operiret: matronam ita usque ad summum labrum plenum uasculum recepisse, ut presbyter hodieque fateatur, obdendi pessuli, quo claudi diligentius seruanda consueuerunt, in uitro illo spatium non fuisse. Mirum et illud, quod  huic  memini contigisse. uas uitreum cum oleo quod Martinus benedixerat, in fenestra paululum editiore deposuit: puer familiaris incautior linteum superpositum, ampullam ibi esse ignarus, attraxit. uas super constratum marmore pauimentum decidit: cunctis metu exterritis, ne benedictio deperisset, ampulla perinde incolumis est reperta ac si super plumas mollissimas decidisset; que res non potius ad casum quam ad Martini est referenda uirtutem, cuius benedictio perire non potuit. Quid illud? quod factum est a quodam, cuius nomen, quia presens est et prodi se uetuit, supprimetur: cui quidem tempori hic etiam Saturninus interfuit. Canis nobis importunior oblatrabat: In  nomine, inquit, Martini iubeo te obmutescere. Cani hesit latratus in gutture: lingua  obmutuit. Ita parum est ipsum Martinum fecisse uirtutes: credite mihi, quia etiam alii in nomine eius multa fecerunt.

Iu. Auitiani quondam comitis noueratis barbaram nimis, et ultra omnia cruentam feritatem. Hic rabido spiritu ingressus Turonum ciuitatem, sequentibus eum miserabili facie ordinibus catenatis, diuersa perdendis parari iubet genera penarum, disponens postera die attonita ciuitate ad opus tam triste procedere. Quod ubi Martino compertum est, solus paulo ante mediam noctem ad pretorium bestie illius tendit: sed cum, profunde noctis silentio, quiescentibus cunctis, nullus foribus obseratis pateret  ingressus, ante limina cruenta prosternitur. Interea Auitianus graui somno sepultus angelo ingruente percellitur: Seruus, inquit, Dei ad tua limina iacet, et tu quiescis? qua ille uoce percepta, lecto suo turbatus excutitur; conuocatisque seruis trepidus exclamat, Martinum esse pro foribus: irent protinus, claustra reserarent, ne Dei seruus pateretur iniuriam; sed illi, ut est omnium natura seruorum, uix prima limina egressi, irridentes dominum suum, quod somno fuisset illusus, negant quemquam esse pro foribus, ex suomet ingenio coniectantes neminem nocte posse uigilare, nedum illi crederent, in illo noctis horrore iacere ante aliena limina sacerdotem: idque Auitiano facile persuasum. Rursum soluitur in soporem; sed mox ui maiore  concussus exclamat, Martinum stare pro foribus: sibi ideo nullam quietem animi corporisque permitti. Tardantibus seruis, ipse usque ad limina exteriora progreditur: ibi Martinum, ut senserat, deprehendit. Perculsus miser tante manifestatione uirtutis, quid, inquit, mihi hoc, domine, fecisti? nichil loqui te necesse est: scio quid desideres, uideo quid requiras: discede quantocius, ne me ob iniuriam tuam celestis ira consumat: satis soluerim hucusque penarum. Crede, quia non leuiter apud me actum est, ut ipse procederem. Post discessum autem Sancti aduocat officiales suos: iubet omnes custodias relaxari; et mox ipse proficiscitur. Ita fugato Auitiano, letata est se ciuitas liberatam.

u. Hec cum multis Auitiano referente comperta  sunt, tum nuper Refrigerius presbyter, quem coram uidetis, ab Euagrio fideli uiro, ex tribunis, sub inuocatione diuine maiestatis audiuit, qui sibi hoc ab ipso Auitiano relatum esse iurabat. Ceterum nolo miremini me hodie facere quod hesterno non feci, ut ad singulas quasque uirtutes nomina testium personasque subnectam, ad quas, si quis fuerit incredulus, quia adhuc in corpore sunt, recurrat. Exigit id infidelitas plurimorum, qui in aliquibus que hesterno memorata sunt, nutare dicuntur. Accipiant ergo testes adhuc incolumes atque uiuentes, quibus, quia de fide nostra dubitant, magis credant. Sed si adeo infideles sunt, profiteor, quia nec illis sunt credituri. Miror autem quemquam qui uel tenuem sensum  religionis habeat, tantum piaculi uelle committere, ut putet quemquam de Martino posse mentiri. Facessat a quoquam qui sub Deo uiuit, ista suspicio: neque enim Martinus hoc indiget, ut mendaciis asseratur. Sed tamen totius sermonis fidem apud te, Christe, depromimus, nos nec alia dixisse nec alia dicturos, quam que aut ipsi uidimus, aut que manifestis auctoribus uel plerumque ipso referente cognouimus. Ceterum etsi dialogi speciem, quo ad releuandum fastidium lectio uariaretur, assumpsimus, nos pie prestare profitemur historie ueritatem. Hec me extrinsecus inserere nonnullorum incredulitas, non sine meo dolore, compulerit. Sed redeat ad nostrum sermo consessum: in quo cum me tam studiose audiri uideam, fatear necesse est,  Aprum fecisse constanter, qui repulit infideles, eos tantum iudicans audire debere, qui crederent.

uI. Efferor siquidem  spiritu, et pre dolore totus insanio: non credunt Martini uirtutibus Christiani, quas demones fatebantur! Monasterium beati uiri duobus a ciuitate erat millibus disparatum: sed si quoties uenturus ad ecclesiam pedem extra cellule sue limen extulerat, uideres per totam ecclesiam energumenos rugientes, et quasi adueniente iudice agmina damnanda trepidare, ut aduentum episcopi clericis, qui uenturum esse nescirent, demoniorum gemitus indicaret. uidi quemdam, appropiante Martino, in era raptum manibus extensis in sublime suspendi, ut nequaquam solum pedibus attingeret. Si quando autem exorcizandorum demonum  Martinus operam recepisset, neminem manibus attrectabat, neminem sermonibus increpabat, sicut plerumque per clericos rotatur turbo uerborum; sed admotis energumenis ceteros iubebat abscedere, ac foribus obseratis in medio ecclesie cilicio circumtectus, cinere respersus, solo stratus orabat. Tum uero cerneres miseros diuerso exitu perurgeri: hos sublatis in sublime pedibus quasi de nube pendere, nec tamen uestes defluere in faciem, ne faceret uerecundiam nudata pars corporum: at in parte alia uideres sine interrogatione uexatos et sua crimina confitentes. Nomina etiam nullo interrogante prodebant: ille se Iouem, iste Mercurium fatebatur. Postremo cunctos diaboli ministros cum ipso cerneres auctore cruciari; ut iam in Martino illud fateamur  impletum quod scriptum est: Quoniam sancti de angelis iudicabunt.

uII. Pagum quemdam in Senonico annis singulis grando uastabat. Compulsi extremis malis incole a Martino auxilium poposcerunt, missa per Auspicium prefectorium uirum satis fida legatione, cuius agros specialiter grauior quam ceterorum assueuerat procella populari. Sed facta ibi oratione Martinus ita uniuersam penitus liberauit ab ingruenti peste regionem, ut per uiginti annos, quibus postea mansit in corpore, grandinem in illis locis nemo pertulerit. Quod ne fortuitum esse et non potius Martino prestitum putaretur, eo anno quo ille defunctus est rursus incubuit rediuiua tempestas: adeo sensit et mundus  uiri fidelis excessum, ut cuius uita iure gaudebat, etiam eiusdem mortem lugeret. Ceterum si ad hec probanda que diximus testes etiam infirmior auditor exegerit, non unum ego hominem, sed multa millia producam, et totam in testimonium uirtutis experte Senonum aduocabo regionem. Et tamen tu, Refrigeri presbyter, credo, meministi, nuper nobis super hoc cum Romulo Auspicii illius filio, honorato et religioso uiro, fuisse sermonem; qui hec nobis tamquam incomperta referebat, et cum futuris prouentibus per assidua damna trepidaret, ut ipse uidisti, magno secum merore lugebat, Martinum non in hec tempora reseruatum.

uIII. Sed ut ad Auitianum recurram , memini quodam die ad eum uenisse Martinum: qui ubi secretarium eius ingressus est, uidit post tergum ipsius demonem mire magnitudinis assidentem. Quem eminus  exsufflans; Auitianus se exsufflari existimans, Quid me, inquit, Sancte, sic accipis? Tum Martinus, Non te, inquit, sed eum qui ceruici tue teter incumbit. Cessit diabolus, et reliquit familiare subsellium: satisque constat, ab illo die Auitianum mitiorem fuisse, seu quod intellexerit egisse se semper assidentis sibi diaboli uoluntatem,  seu quod immundus spiritus ab illius consessu per Martinum fugatus, priuatus est potestate grassandi, cum erubesceret minister auctorem, nec ministrum auctor urgeret. In uico autem Ambatiensi, id est, castello illo ueteri quod nunc frequens habitatur a fratribus, idolium noueratis grandi opere constructum. Politissimis saxis moles turrita surrexerat, que in conum sublime procedens superstitionem loci operis dignitate seruabat. Huius destructionem Marcello, ibidem consistenti presbytero, uir beatus sepe mandauerat. Post aliquantum tempus regressus increpat presbyterum, cur adhuc idolii structura consisteret. Ille causatus, uix militari manu et ui publice multitudinis tantam molem posse subuerti, nedum id facile putaret per imbecilles clericos aut  infirmos monachos quiuisse curari. Tum Martinus recurrens ad nota subsidia, noctem totam in oratione peruigilat: mane orta tempestas edem idoli usque ad fundamentum prouoluit. uerum hec Marcello teste dicta sint.

IX. Aliam eius non dissimilem in simili opere uirtutem Refrigerio astipulante perhibeo. Columnam immense molis, cui idolum superstabat, parabat euertere: sed nulla erat facultas qua id daretur effectui; tum ad orationem suo more conuertitur. uisam certum est parilem quodammodo columnam ruere de celo, que impacta idolo totam illam inexpugnabilem molem soluit in puluerem: parum scilicet, si inuisibiliter celi uirtutibus uteretur, nisi  ipse uirtutes uisibiliter seruire Martino humanis etiam oculis cernerentur. Idem autem Refrigerius mihi testis est, mulierem profluuio sanguinis laborantem, cum Martini uestem exemplo mulieris illius Euangelice contigisset, sub momento temporis fuisse sanatam. Serpens flumen secabat, et ripe in qua constiteramus, adnatabat: In nomine, inquit, Domini iubeo te redire. Mox se mala bestia ad uerbum Sancti retorsit, et in ulteriorem ripam nobis exspectantibus transmeauit. Quod cum omnes non sine miraculo cerneremus, altius ingemiscens ait, Serpentes me audiunt, et homines non audiunt.

X. Piscem Pasche diebus edere consuetus, paulo ante horam refectionis interrogat, an haberetur in promptu. Tum Cato diaconus, ad quem monasterii  administratio pertinebat, doctus ipse piscari, negat per totum diem sibi ullam cessisse capturam; sed neque alios piscatores, qui uendere solebant, quidquam agere quiuisse. uade, inquit, mitte linum tuum: captura proueniet. Contigua flumini, ut Sulpicius iste descripsit, habebamus habitacula: processimus cuncti, utpote feriatis diebus, uidere piscantem, omnium spebus intentis, non incassum futura tentamina, quibus piscis Martino auctore Martini usibus quereretur. Ad primum iactum in rete permodico immanem esocem diaconus extraxit, et ad monasterium letus accurrens, nimirum ut dixit peta nescio quis :

Captiuumque suem mirantibus intulit Argis.

 uere, iste Christi discipulus, gestarum a Saluatore uirtutum, quas in exemplum sanctis suis edidit, emulator, Christum in se monstrabat operantem, qui sanctum suum usquequaque glorificans, diuersarum munera gratiarum in unum hominem conferebat. Testatur Arborius ex prefecto, uidisse se Martini manum sacrificium offerentis, uestitam quodammodo nobilissimis gemmis, luce micare purpurea, et ad motum dextre collisarum inter se fragorem audisse gemmarum.

XI. ueniam ad illud quod propter notam temporum semper occultauit; sed nos celare non potuit: in quo illud est miraculi, quod facie ad faciem cum eo est angelus collocutus. Maximus imperator,  alias sane bonus, deprauatus consiliis sacerdotum, post Priscilliani necem Ithacium episcopum Priscilliani accusatorem ceterosque illius socios, quos nominari non est necesse, ui regia tuebatur, ne quis ei crimini daret, opera illius cuiuscumquemodi hominem fuisse damnatum. Interea Martinus multis grauibusque laborantium causis ad comitatum ire compulsus, procellam ipsam totius tempestatis incurrit. Congregati apud Treueros episcopi tenebantur, qui quotidie communicantes Ithacio communem sibi causam fecerant. His ubi nuntiatum est inopinantibus adesse Martinum, totis animis labefacti mussitare et trepidare ceperunt. Et iam pridie imperator ex eorum sententia decreuerat,  tribunos summa potestate armatos ad Hispanias mittere, qui hereticos inquirerent: deprehensis uitam et bona adimerent. Nec dubium erat, quin sanctorum etiam maximam turbam tempestas ista depopulata esset, paruo discrimine inter hominum genera; etenim tum solis oculis iudicabatur, cum quis pallore potius aut ueste, quam fide hereticus estimaretur. Hec nequaquam placitura Martino episcopi sentiebant: sed male consciis illa uel molestissima erat cura, ne se ab eorum communione adueniens abstineret, non defuturis qui tanti uiri constantiam premissa auctoritate sequerentur. Ineunt cum imperatore consilium, ut missis obuiam Magistri officialibus urbem illam propius uetaretur accedere, nisi se cum pace episcoporum ibi consistentium  adfore fateretur. Quos ille callide frustratus profitetur, se cum pace Christi esse uenturum. Postremo ingressus nocturno tempore, adiit ecclesiam tantum orationis gratia: postridie palatium petit. Preter multas, quas euoluere longum est, has principales petitiones habebat: pro Narsete comite, et Leucadio preside, quorum ambo Gratiani partium fuerant, pertinacioribus studiis, que non est huius temporis explicare, iram uictoris emeriti. Illa precipua cura, ne tribuni cum iure gladiorum ad Hispanias mitterentur: pia enim erat sollicitudo Martino, ut non solum Christianos qui sub illa erant occasione uexandi, sed ipsos etiam hereticos liberaret. uerum primo die atque altero suspendit hominem callidus imperator, siue ut rei pondus imponeret,  siue quia nimis sibi implacabilis erat, seu quia, ut plerique tum arbitrabantur, auaritia repugnabat: siquidem in bona eorum inhiauerat. Fertur enim ille uir multis bonisque actibus preditus, aduersus auaritiam parum consuluisse: nisi fortasse regni necessitate, quippe exhausto superioribus principibus reipublice erario, pene semper in expeditione atque procinctu bellorum ciuilium constitutus, facile excusabitur, quibuslibet occasionibus subsidia imperio parauisse.

XII. Interea episcopi quorum communionem Martinus non inibat, trepidi ad regem concurrunt, predamnatos se conquerentes: actum esse de suo omnium statu, si Theognisti pertinaciam, qui eos solus palam lata sententia condemnauerat, Martini armaret  auctoritas: non oportuisse hominem recipi menibus, illum iam non defensorem hereticorum esse, sed uindicem: nichil actum morte Priscilliani, si Martinus exerceat illius ultionem. Postremo prostrati cum fletu et lamentatione potestatem regiam implorant, ut utatur aduersus unum hominem ui sua. Nec multum aberat, quin cogeretur imperator Martinum cum hereticorum sorte miscere. Sed ille, licet episcopis nimio fauore esset obnoxius, non erat nescius, Martinum fide, sanctitate et uirtute cunctis prestare mortalibus: alia longe uia sanctum uincere parat: ac primo secreto accersitum blande appellat: hereticos iure damnatos more iudiciorum publicorum potius quam insectationibus sacerdotum; non  esse causam, qua Ithacii ceterorumque partis eius communionem putaret esse damnandam; Theognistum odio potius quam causa fecisse discidium; eumdemque tamen solum esse qui se a communione interim separarit, a reliquis nichil nouatum; quin etiam ante paucos dies habita synodus Ithacium pronuntiauerat culpa non teneri. Quibus cum Martinus parum moueretur, rex ira accenditur, ac se de conspectu eius abripuit: et mox percussores his pro quibus Martinus rogauerat, diriguntur.

XIII. Quod ubi Martino compertum iam noctis tempore est, palatium irrupit; spondet, si parceretur, se communicaturum, dummodo ut et tribuni iam in excidium ecclesiarum ad Hispanias missi retraherentur. Nec mora: Maximus indulget omnia.  Postridie Felicis episcopi ordinatio parabatur, sanctissimi sane uiri, et plane digni qui meliore tempore sacerdos fieret. Huius diei communionem Martinus iniit, satius estimans ad horam cedere, quam his non consulere quorum ceruicibus gladius imminebat; uerumtamen summa ui episcopis nitentibus, ut communionem illam subscriptione firmaret, extorqueri non potuit. Postero die se inde proripiens cum reuertens in uia mestus ingemisceret, se uel ad horam noxie communioni fuisse permixtum; haud longe a uico cui nomen est Andethanna, qua uastas solitudines siluarum secreta patiuntur, pregressis paululum comitibus ille subsedit, causam doloris et facti accusante ac defendente inuicem cogitatione peruoluens. Astitit ei repente angelus:  Merito, inquit, Martine, compungeris; sed aliter exire nequisti; repara uirtutem, resume constantiam, ne iam non periculum glorie, sed salutis incurreris. Itaque ab illo tempore satis cauit cum illa Ithaciane partis communione misceri. Ceterum cum quosdam ex energumenis tardius quam solebat et gratia minore curaret; subinde nobis cum lacrymis fatebatur, se propter communionis illius malum, cui se uel puncto temporis, necessitate, non spiritu, miscuisset, detrimentum sentire uirtutis. Sedecim postea uixit annos: nullam synodum adiit, ab omnibus episcoporum conuentibus se remouit.

XIu. Sed plane, ut experti sumus, imminutam ad tempus gratiam multiplici mercede reparauit. uidi postea ad pseudoforum monasterii ipsius adductum  energumenum, et prius quam limen attingeret, fuisse curatum. Testantem quemdam nuper audiui, cum in Tyrrheno mari cursu illo quo Romam tenditur, nauigaret, subito turbinibus exortis, extremum uite omnium fuisse discrimen: in quo cum quidam Aegyptius negotiator, necdum Christianus, magna uoce clamauerit, Deus Martini, eripe nos; mox tempestatem fuisse sedatam, seque optatum cursum cum summa placidi equoris quiete tenuisse. Lycontius ex uicariis uir fidelis, cum familiam illius lues extrema uexaret, et inaudite calamitatis exemplo per totam domum corpora egra procumberent, Martini per litteras implorauit auxilium. Quo tempore uir beatus rem esse promisit difficilem impetrari:  nam spiritu sentiebat domum illam diuino numine uerberari: tamen non prius destitit septem totos dies totidemque noctes orando et ieiunando continuans, quam id quod exorandum receperat, impetraret. Mox ad eum Lycontius diuina expertus beneficia peruolauit, nuntians simul et agens gratias, domum suam omni periculo liberatam. Centum etiam argenti libras obtulit, quas uir beatus nec respuit nec recepit, sed priusquam pondus illud monasterii limen attingeret, redimendis id captiuis continuo deputauit; et cum ei suggereretur a fratribus, ut aliquid ex eo in sumptum monasterii reseruaret: omnibus enim angustum esse uictum, multis deesse uestitum: Nos, inquit, Ecclesia, et pascat et uestiat, dummodo nichil nostris usibus quesisse uideamur.  Succurrunt hoc loco illius uiri magna miracula, que facilius admirari possumus quam referre. Agnoscitis profecto quod dico: multa sunt illius que non queunt explicari: ueluti istud est, quod nescio an ita, ut gestum est, a nobis possit exponi. Quidam e fratribus , quidam ergo cum ad fornaculam illius carbonum copiam reperisset, et admota sibi sellula diuaricatis pedibus super ignem illum nudato inguine resideret; continuo Martinus factam sacro tegmini sensit iniuriam, magna uoce proclamans: Quis [inquit] nudato inguine nostrum incestat habitaculum? Hoc ubi ille frater audiuit, et ex conscientia quod increpabatur agnouit; continuo ad nos cucurrit  exanimis, pudorem suum non sine Martini uirtute confessus.

Xu. Quodam itidem die, dum in area, que parua admodum tabernaculum illius ambiebat, in illo suo quod nostis omnes, sedili ligneo resedisset, uidit duos demones in excelsa illa que monasterio supereminet rupe consistere, inde alacres ac letos uocem istiusmodi adhortationis emittere: Heia te, Brictio; heia te, Brictio. Credo cernebant miserum eminus propinquantem, conscii quantam illi rabiem spiritus suscitassent. Nec mora, Brictio furibundus irrupit, ibi plenus insanie euomuit in Martinum mille conuicia. Obiurgatus enim pridie ab eo fuerat, cur qui nichil umquam ante clericatum  habuisset,  equos aleret, mancipia compararet: nam iam illo tempore arguebatur a multis, non solum pueros barbaros, sed etiam puellas scitis uultibus cemisse. Quibus rebus infelicissimus insano felle commotus, et, ut credo, precipue demonum illorum agitatus instinctu. Martinum ita aggressus est, ut uix manibus temperaret; cum quidem Sanctus uultu placido, mente tranquilla infelicis amentiam per mitia uerba cohiberet. Sed ita in eo nequam spiritus redundabat, ut ne sua quidem illi, quamuis uana admodum, mens subesset: trementibus labiis incertoque uultu decolor pre furore rotabat uerba peccati, se asserens sanctiorem; quippe qui a primis annis in monasterio inter sacras Ecclesie disciplinas ipso Martino  educante creuisset: Martinum uero et a principio, quod ipse diffiteri non posset, militie actibus sorduisse, et nunc per inanes superstitiones et phantasmata uisionum ridicula prorsus inter deliramenta senuisse. Hec cum multa, atque alia etiam, que reticere melius est, acerbiora uomuisset, egressus tandem furore satiato, quasi qui se penitus uindicasset, rapidus ea parte qua uenerat, recurrebat: cum interea, credo per Martini orationes fugatis ab illius corde demonibus, reductus in penitentiam, mox reuertitur, atque ad Martini se genua prosternit: ueniam poscens, fatetur errorem, nec sine demone se fuisse tandem sanior confitetur. Non erat apud Martinum labor iste difficilis, ut ignosceret supplicanti. Tunc et ipsi et nobis omnibus Sanctus exposuit,.  qualiter illum a demonibus uidisset agitari, se conuiciis non moueri, que magis illi a quo essent effusa, nocuissent. Exinde cum idem Brictio multis apud eum magnisque criminibus persepe premeretur, cogi non potuit, ut eum a presbyterio submoueret, ne suam persequi uideretur iniuriam; illud sepe commemorans, Si Christus Iudam passus est, cur ego non patiar Brictionem?

XuI. Ad hec Postumianus, Audiat, inquit, istud exemplum noster iste de proximo, qui cum sit sapiens, immemor presentium, immemor futurorum, si fuerit offensus, insanit, in sua se non habens potestate: seuit in clericos, grassatur in laicos, totumque terrarum orbem in suam commouet ultionem: in qua per triennium iugiter dimicatione consistens,  nec tempore nec ratione sedatur: dolenda hominis et miseranda conditio, etiamsi hac sola insanabilis mali peste premeretur. uerum ista ei patientie et tranquillitatis exempla referre sepius, Galle, debueras, ut nesciret irasci et sciret ignoscere. Qui si istum ipsum breuiter insertum sermonem meum in se prolatum forte cognouerit, sciat non magis ore inimici quam amici animo me locutum: quia, si fieri posset, optarem, ut Martino potius episcopo quam Phalari tyranno similis diceretur. Sed istum, cuius commemoratio parum suauis est, transeamus, et ad Martinum nostrum, Galle, redeamus.

XuII. Tum ego, cum iam adesse uesperam occiduo sole sentirem, Dies, inquam, abiit, Postumiane: surgendum est: simul tam studiosis auditoribus  cena debetur. De Martino autem exspectare non debes, ut ulla sit meta referendi: latius ille diffunditur, quam ut ullo ualeat sermone concludi. Ista interim de illo uiro portabis Orienti, et dum recurris, diuersasque regiones, loca, portus, insulas urbesque preterlegis, Martini nomen et gloriam sparge per populos. Imprimis memento non preterire Campaniam:  etsi maxime cursus in deuio sit, non tamen tibi tanti sint uel magnarum morarum ulla dispendia, quin illic adeas illustrem uirum ac toto laudatum orbe Paulinum: illi, queso te, primum sermonis nostri, quem uel hesterno confecimus uel hodie diximus, uolumen euolue: illi omnia referes, illi cuncta recitabis, ut mox per illum sacras uiri laudes Roma cognoscat; sicut primum illum nostrum libellum non per Italiam tantum, sed per totum etiam diffudit Illyricum. Ille Martini non inuidus gloriarum, sanctarumque in Christo uirtutum piissimus estimator, non abnuet presulem nostrum cum suo Felice componere. Inde si forte ad Africam transfretabis, referes audita Carthagini: licet iampridem, ut ipse dixisti, uirum nouerit, tamen nunc  precipue de eo plura cognoscat, ne solum ibi Cyprianum martyrem suum, quamuis sancto illius sanguine consecrata, miretur. Iam si ad leuam Achaie sinum paululum deuexus intraueris, sciat Corinthus, sciant Athene, non sapientiorem in Academia Platonem, nec Socratem in carcere fortiorem: felicem quidem Greciam, que meruit audire Apostolum predicantem; sed nequaquam a Christo Gallias derelictas, quibus donauerit habere Martinum. Cum uero ad Aegyptum usque perueneris, quamquam illa suorum sanctorum numero et uirtutibus sit superba, tamen non dedignetur audire, quia illi uel uniuerse Asie in solo Martino Europa non cesserit.

XuIII. Ceterum cum Hierosolymam inde petiturus uentis rursum uela commiseris, negotium tibi  nostri doloris iniungo, ut, si umquam illustris illius Ptolemaidis littus accesseris, sollicitus inquiras, ubi sit consepultus noster ille Pomponius, nec fastidias uisitare ossa peregrina. Multas illic lacrymas tam ex affectu tuo quam ex nostris funde uisceribus: ac, licet inani munere, solum ipsum flore purpureo et suaue redolentibus sparge graminibus. Dices tamen illi, sed non aspere, non acerbe, compatientis alloquio, non exprobrantis elogio: quod si uel te quondam, uel me semper audire uoluisset, et Martinum magis quam illum, quem nominare nolo, fuisset imitatus: numquam a me tam crudeliter disparatus, ignoti pulueris syrte tegeretur, naufragi sorte predonis passus in medio mari mortem, et uix in extremo nactus littore sepulturam. uideant hoc opus  suum, quicumque ex illius, abscessu mihi nocere uoluerunt: uideant gloriam suam, et uel nunc aduersum me grassari desinant uindicati. Hec cum maxime flebili uoce gemeremus, omnium lacrymis per nostra lamenta commotis, cum magna quidem Martini admiratione, sed non minore ex nostris fletibus dolore, discessum est.





APPENDIX AD SULPICII SEuERI OPERUM EDITIONEM uERONENSEM, QUA CONTINENTUR EPISTOLAE uII ANTEA EuULGATAE. *



EPISTOLA PRIMA. AD CLAUDIAM SOROREM SUAM. De ultimo iudicio.


I. Lectis epistolis tuis, multo modo permotum affectum lacrymis tenere non potui. Nam et gaudio flebam quod te secundum Domini Dei nostri precepta uiuere ex sermone ipso litterarum tuarum poteram agnoscere, et pro desiderio tui non poteram non dolere, quod [a 1Kb] per summam a te iniuriam alienabar, si litteras non misisses. Tali ergo sorore non fruerer? Testor autem salutem tuam, persepe ad uos uenire uolui, sed usque adhuc impeditus sum, obsistente eo qui consueuit obsistere. Nam et festinabam desiderio meo in tuo aspectu satisfacere; et  opus Domini nostri inter nos obiter uidebamur acturi, cum alter alterum consolando, calcata a nobis mole seculi, uiueremus. Sed iam ueniendi diem tempusque non statuo, quia quotiescumque statui, implere non potui. Domini opperiar uoluntatem; speroque quod meis uotis et orationibus tuis de nostra nos fructum capere faciat [b 1Kb] perseuerantia.

II. Ceterum quod a me in omnibus epistolis quas ad te miseram uite ac fidei tue precepta desiderans, iam per assiduitatem scriptorum meorum uerba consumpsi, nichil nouum tibi rescribere modo possum quod ante non scripserim. Et sane propitio Deo iam non indiges admoneri, que fidem inter principia consummans, deuotam in Christo exhibes caritatem. Unum tamen moneo, ne transcursa repetas,  ne contempta desideres; ne manum aratro inserens , retrorsum conuersa respicias. Quo utique in te redeunte uitio, ordinem suum necesse est sulcus amittat, nec sane mercedem suam  cultor accipiat. Alioquin nec partem consequitur, si ex parte cessauerit. Nam sicut a peccato ad iustitiam fugiendum est, ita et qui iustitiam fuerit ingressus, ne peccato pateat precauendum. Scriptum enim est iusto , in qua die exerrauerit, iustitiam non profuturam. In hoc igitur consistendum est, in hoc laborandum, ne qui peccata euasimus, premia parata perdamus. Stat enim aduersus nos paratus inimicus, ut nudatum fidei umbone mox feriat. Non abiiciendus est itaque clypeus, ne latus pateat. Non remittendus est gladius, ne hostis incipiat non timere. Porro cum armatum uiderit, abibit. Nec ignoramus durum esse ac difficile aduersus carnem et seculum quotidie dimicare. Sed si eternitatem cogites, si celorum regna consideres, que  utique nobis Dominus licet peccatoribus prestare dignabitur, que tandem condigna passio est qua tanta mereamur? Luctamen autem in hoc mundo parui temporis est. Nam etsi mors non succedat, senecta succedet. Labuntur anni, fluunt tempora, et, ut spero, Dominus iehsu tamquam desideratos sibi celeriter uocabit.

III. O quam felix ille noster excessus, cum [c 1Kb] a labe peccati melioris uite conuersatione purgatos sede sua nos Christus excipiet! Occurrent martyres et prophete, [d 9Kb] tangentur apostoli, gaudebunt angeli, letabuntur archangeli, uictusque Satanas cruento licet ore pallebit; quippe qui etiam nostra, que sibi in nobis preparauerat, peccata perdiderit. uidebit gloriam concessam per ueniam, merita honorata per  gloriam. Nos triumphabimus hoste superato, [e 1Kb] ubi tunc mundi istius sapientes ridebuntur; ubi auarus, ubi adulter, ubi impius, ubi ebriosus, ubi maledicus recognoscentur. Quid miseri pro sua defensione dicturi  sunt! Nesciuimus te, Domine, te in mundo esse non uidimus. Prophetas non misisti, legem seculo non dedisti. Patriarchas non uidimus, sanctorum non legimus exempla. Christus tuus in terra non fuit, Petrus tacuit, Paulus noluit predicare, Euangelista non docuit, martyres non fuerunt quorum exempla sequeremur. Futurum iudicium tuum nemo predixit, uestire pauperem nemo mandauit, [a 1Kb] prohibere libidinem nemo precepit, repugnari auaritie nemo persuasit. Inscientia lapsi sumus, que fecimus nescientes.

Iu. His e contrario ex illo sanctorum choro uel primus iustus Ne proclamabit: Ego, Domine, et superuenturum propter peccata hominum diluuium predicaui, et post diluuium exemplum de me prebui  bonis, ut malis pereuntibus non perirent, ut isti recognoscerent et que esset innocentibus salus, et que pena peccantibus. Post hunc, Abraham fidelis obsistet: Ego, inquit, Domine, fidem qua humanum in te crederet genus, media fere mundi illius etate fundaui. Ego pater gentium, cuius exempla sequerentur, electus sum. Ego Isaac adhuc paruulum non dubitaui, Domine, offerre tibi pro uictima, ut isti recognoscerent nichil non Domino prestari debere, cum me ipsum ne filio quidem unico intelligerent pepercisse. Ego terram meam et cognationem meam te iubente deserui, ut istis quoque esset exemplum nequitias mundi et seculi peccata deserere. Ego, Domine, te licet corpore, sub imagine primus agnoui, nec dubitaui credere quem uidebam, licet in  alia mihi substantia uidereris, ut isti intelligerent non secundum carnem, sed secundum spiritum iudicare. Huic Moyses beatus obsecundabit: Ego legem, Domine, istis omnibus te iubente tradidi, ut quos libera fides non tenebat, lex saltem dicta cohiberet. Ego dixi: Non adulterabis , ut licentiam fornicationis inhiberem. Ego dixi: Diliges proximum tuum , ut caritas abundaret. Ego dixi: Domino soli seruies , ne isti idolis immolarent uel templa esse paterentur. Ego ne falsa testimonia dicerentur edixi, ut istis aduersus omne mendacium precluderem ora. Ego facta dictaque a mundi exordio, operante in me spiritu tue uirtutis, exposui, ut istius [b 1Kb] cognitio preteritorum doctrinam tribueret futurorum. Ego te  uenturum, Domine Iesu, predicaui, ut istis non [c 1Kb] inopinatum esset agnoscere quem uenturum ante predixeram.

u. Post hunc astabit dignus Domini sui Dauid semine: Ego te, Domine, per omnia nuntiaui; ego nomini tuo tantum seruiendum esse clamaui. Ego dixi: Beatus uir qui timet Dominum ; ego dixi: Exsultabunt sancti in gloria ; ego  dixi: Desiderium peccatorum peribit , ut isti te agnoscerent et peccare desinerent. Ego cum regia preditus essem potestate, cilicio superiecto, puluere subiecto, depositis insignibus magnificentie mee procubui uestimentis, ut istis mansuetudinis atque humilitatis daretur exemplum. Ego inimicis meis, qui interficere me cupierunt, peperci, ut misericordiam meam istis probarem imitandam. Post hunc Isaias dignus Dei spiritu non tacebit: Ego, Domine, te per os meum loquente, premonui: ue his qui iungunt domum ad domum , ut modum [d 1Kb] cupiditati imponerem. Ego iram tuam peccantibus uenisse testatus sum, ut istos a malefactis suis, si non spes premiorum, saltem suppliciorum formido cohiberet.

 uI. Post hos aliosque complures qui doctrine nobis officia prestiterunt, ipse Dei Filius hec loquetur: Ego certe excelsa sede sublimis, celum palma, terram pugillo continens , intra extraque diffusus, cunctorum que gignuntur interior, atque omnibus que mouentur exterior, inestimabilis nature potestate infinitus, inuisibilis aspectu, incomprehensibilis attactu, ut inter uos ad edomandam duritiam cordis uestri et perfidiam doctrinis salutaribus molliendam uestrum minimus existerem, nasci carne dignatus sum, depositaque Dei gloria, habitum forme seruilis assumpsi, ut communicata uobiscum infirmitate corporea, rursum in consortium glorie mee per obedientiam precepti salutaris adhiberem. Aegris infirmisque omnibus sanitatem, auditum  surdis, uisum cecis, uocem mutis, claudis pedum officia restitui, ut uos signis celestibus [e 1Kb] permouerem, quo facilius in me atque in his que predicaueram crederetis. Ego uobis celorum regna promisi. Ego etiam, ut impunitatis haberetis exemplum, latronem, qui me sub mortis sue tempore fatebatur, in paradiso collocaui, ut illius fidem qui remitti sibi meruerat peccata, sequeremini. Atque ut exemplo meo pro uobis et ipsi pati possitis, pro uobis ego passus sum, ne dubitaret homo pro se pati quod Deus pro homine pertulisset. Ego me post resurrectionem, ne fides uestra confunderetur, ostendi. Ego in Petro Iudeos monui, ego in Paulo gentibus predicaui. Nec penitet. Est fructus bonorum. Opus meum boni intellexerunt, perfecerunt  fideles, iusti impleuerunt, consummauerunt misericordes; et magna pars martyrum, magna sanctorum est. In eodem certe et isti corpore, in eodem fuerunt mundo. Cur nullum in uobis bonum opus, gens uiperee stirpis, inuenio? Penitentiam malorum uestrorum nec sub ultima die uestri finis egistis. Quid autem attinet quod me labiis adoratis, si factis et operibus denegetis? Ubi nunc uestre diuitie, ubi  honores, ubi potentia, ubi uestre sunt uoluptates? Nullam nouam in uos mando sententiam. Habetis iudicium quod ante predixi.

uII. Tunc illud miseris Euangelista recitabit: Ite in tenebras exteriores, ubi erit fletus et stridor dentium . O miseri quos ista non permouent! uidebunt suam penam et aliorum gloriam. Utantur seculo, dum eternitate illa que sanctis preparata est non fruantur. [a 1Kb] Affluant diuitiis, auro incubent, dum ibi egentes, ibi inopes deprehendantur. Sint in seculo diuites, dum in eternitate sint pauperes, de quibus scriptum est: Diuites eguerunt et esurierunt . Consequenter autem de bonis Scriptura subiecit: Inquirentes autem Dominum non deficient omni bono. Itaque, soror,  licet nos isti irrideant, licet nos stultos infelicesque commemorent, felicius gaudeamus opprobriis quibus nobis gloria, illis pena cumulatur. Nec rideamus illorum stultitiam, sed potius infelicitatem doleamus: quia inter illos pars magna nostrorum est, quos si lucrifacere possimus, augetur in nobis gloria. Sed agant se ut uolunt, sint nobis tamquam gentiles et publicani; nos uero saluos incolumesque tueamur. Si illi nunc nobis dolentibus gaudent, nos postea in illorum dolore gaudebimus. uale soror carissima et in Christo dilectissima.



EPISTOLA II. AD EAMDEM. De uirginitate.

 I. Quantam in celestibus beatitudinem uirginitas sancta possideat, preter Scripturarum testimonia, Ecclesie etiam consuetudine edocemur, [b 1Kb] quia addiscimus peculiare illi subsistere meritum cuius est specialis consecratio. Nam cum uniuersa turba credentium paria dona gratie percipiat, et iisdem omnes sacramentorum benedictionibus glorientur, iste proprium aliquid pre ceteris habent, dum de illo sancto et immaculato Ecclesie grege quasi sanctiores purioresque hostie pro uoluntatis sue meritis a sancto Spiritu eliguntur, et per summum sacerdotem Dei offeruntur altario. Digna reuera Domino hostia tam pretiosi animalis oblatio, et nullius magis quam sue imaginis hostia placitura. De huiusmodi enim Apostolum precipue dixisse reor: Obsecro autem uos,  fratres, per misericordiam Dei, ut exhibeatis corpora uestra hostiam uiuam, sanctam, Deo placentem . Possidet ergo uirginitas et quod alii habent et quod alii non habent, dum et communem et peculiarem obtinet gratiam, et proprio, ut ita dixerim,  consecrationis priuilegio gaudet. Nam et Christi sponsas uirgines dicere ecclesiastica nobis permittit auctoritas, [c 1Kb] dum sponsarum modo eas Domino consecrat et uelat, ostendens eas uel maxime habituras spiritale connubium que subterfugerint carnale consortium. Et digne Deo per matrimonii comparationem spiritaliter copulantur que eius dilectionis causa humana connubia spreuerunt. In his quam maxime illud completur Apostoli: Qui autem adheret Deo, unus est spiritus .

II. Grande est et immortale, pene ultra naturam corpoream, [d 1Kb] superare luxuriam, et concupiscentie spasmeam adolescentie facibus accensam animi uirtute restinguere, et spiritali conatu uim genuine oblectationis excludere, et uiuere contra humani generis  legem, despicere solatia coniugii, dulcedinem contemnere liberorum, et quecumque presentis uite esse commoda possint pro nichilo spe future beatitudinis computare. Magna hec, ut dixi, et admirabilis uirtus est, et non immerito pro magnitudine laboris sui ingenti premio destinata. [e 1Kb] Dabo spadonibus, dicit Deus, et in domo mea et in muro meo locum nominatum meliorem filiis et filiabus; nomen eternum dabo illis, et non deficiet . De quibus spadonibus Dominus in Euangelio repetit dicens: Sunt enim spadones qui se ipsos castrauerunt propter regnum celorum . Magnus est quidem pudicitie labor, sed maius est premium; temporalis custodia, sed remuneratio eterna est. De his enim et beatus Apostolus Ioannes loquitur, quod  sequantur agnum quocumque ierit. Quod ita intelligendum puto, nullum eis locum in celesti aula claudendum, sed cuncta eis diuinarum mansionum habitacula reseranda.

III. Sed ut illustrius uirginitatis meritum clareat, et quam digna Deo sit manifestius intelligi possit, illud cogitetur quod Dominus et saluator noster Deus, cum propter humani generis salutem hominem dignaretur assumere, non alium quam uirginalem uterum elegerit, ut huiusmodi plurimum sibi placere monstraret, et ut pudicitie bonum utrique sexui intimaret. uirginem matrem habuit uirgo mansurus. In se uiris, [f 1Kb] et in matre feminis prebuit uirginitatis exemplum. Quo demonstratur in utroque sexu beatam integritatem diuinitatis habere plenitudinem ineruisse,  dum tantum in matre fuit quidquid [g 1Kb] habebat in filio. Sed quid ego satisago excellens ac sublime pudicitie meritum reuelare, et gloriose bonum uirginitatis ostendere, cum de hac re plerosque perorasse non nesciam et eius beatitudinem manifestissimis  rationibus comprobasse, et nulli sapienti in dubium uenire possit eam rem maioris esse meriti que sit amplioris laboris? Quisquis enim pudicitiam aut nullius premii aut parui existimat, certum est illum aut ignorare aut non uoluntarie eius ferre laborem. Inde illi semper castitati derogant qui eam aut non habent, aut habere coguntur inuiti.

Iu. Nunc itaque, quoniam, paucis licet, tam laborem quam meritum integritatis ostendimus, ne res que grandi uirtute constat, et ingenti premio destinatur, carere fructu suo possit, diligentius excubandum est. Quantum enim quecumque species pretiosior fuerit, tanto maiore sollicitudine custoditur. Et quoniam multa sunt que bono proprio carent, nisi  aliarum rerum iuuentur auxilio, ut est mellis species, que nisi cerarum custodia et fauorum cellulis conseruetur, et ut uerius dixerim nutriatur, naturalem gratiam perdit et subsistere per se ipsam non potest: sicut et uini species, quod si non boni odoris [a 1Kb] uasis, et reparatis crebris picibus foueatur, genuinam uini suauitatem amittit. Attentius ergo prouidendum est ne forte et uirginitati aliqua sint necessaria, sine quibus nequaquam fructum afferre sufficiat; et tantus nichil proderit labor, dum uane prodesse creditur, quod absque uiribus necessariis possidetur. Nisi fallor enim, ob celestis regni premium pudicitie seruatur integritas, quod sine uite eterne merito neminem consequi posse certum est. Aeterna uero uita nonnisi per omnem diuinorum  preceptorum custodiam promereri potest, Scriptura dicente: Si uis in uitam peruenire, serua mandata . uitam ergo non habet, nisi qui cuncta mandata legis seruauerit. Et qui uitam non habuerit, celestis regni non potest esse possessor, in quo non mortui, sed uiui quique regnabunt. Nihil ergo uirginitas sola proficiet, que celestis regni gloriam sperat, nisi et [b 1Kb] aliud habuerit cui perpetua uita promittitur, per quam celestis regni premium possidetur. Ante omnia ergo pudicitiam integritatemque seruantibus, et eius remunerationem a Dei equitate sperantibus mandatorum custodia est precepta, ne gloriose castitatis et continentie labor in irritum deducatur. Supra mandatum uel preceptum esse uirginitatem sapiens [c 1Kb] ex lege nullus ignorat,  Apostolo dicente: De uirginibus autem preceptum Domini non habeo, consilium autem do . Cum ergo obtinende uirginitatis consilium dat, non preceptum, supra mandatum et preceptum eam esse professus est. Quicumque ergo uirginitatem seruant, maius quam preceptum est faciunt. Tunc enim proderit amplius fecisse quam iussum est, si quod iussum est feceris. [d 1Kb] Nam quomodo plus fecisse gloriaberis, si minus aliquid non feceris? Cupiens diuinum  implere consilium, ante omnia serua mandatum. uolens uirginitatis premium consequi, amplectere meritum uite, ut tua castitas remunerari possit. Nam ut uitam prestat obseruatio mandatorum, ita eorum e contrario generat preuaricatio mortem. Et qui per preuaricationem [e 1Kb] in morte fuerit, uirginitatis coronam sperare non poterit, neque pudicitie premium exspectare constitutus in pena.

u. Tres enim species sunt per quas regni celestis possessio introitur. Prima est pudicitia, secunda mundi contemptus, tertia uero iustitia: que ut connexe plurimum se possidentibus prestant, ita diuise prodesse difficile possunt; dum unaqueque earum non propter se tantum, sed propter alias flagitatur. In primis ergo queritur pudicitia ut facilius subsequatur  mundi contemptus, quia ab illis mundus contemni leuius potest qui matrimonii nexibus non tenentur; mundi uero contemptus exposcitur ut iustitia conseruetur, quam difficile implere possunt qui secularium bonorum cupiditatibus et mundanarum uoluptatum negotiis implicantur. Quisquis ergo pudicitie possidet primam speciem, et secundam, que est mundi contemptus, non obtinet, pene sine causa possidet primam, quando secundam non habet, propter quam prima quesita est. Et si primam et secundam habeat, cui tertia, que est iustitia, desit, frustra laborat, quoniam superiores due propter tertiam precipue requiruntur. Quid enim prodest propter mundi contemptum pudicitiam habere, et propter quod eam habeas non habere? uel [f 1Kb] cui rei  mundum contemnas, si iustitiam, propter quam pudicitiam et propter quam mundi contemptum habere te conuenit, non custodias? quia ut prima species propter secundam est, ita et prima et secunda propter tertiam; que si non fuerit, nec prima nec secunda proficiet.

uI. Dicis forsitan: Doce me ergo quid sit iustitia, ut eam si cognouerim, facilius implere sufficiam. Dicam tibi breuiter ut ualeo, et uerborum utar simplicitate communium; quia causa de qua agimus talis est, que disertioribus facundie sermonibus nequaquam debeat obscurari, sed simplicioris eloquentie narrationibus pandi. Res enim omnibus in commune necessaria, communi debet sermone monstrari. Iustitia ergo non aliud est quam non peccare;  non peccare autem est legis precepta seruare. Preceptorum uero obseruatio duplici genere custoditur, ut nichil eorum que prohibentur facias, et cuncta que iubentur implere contendas. Hoc est quod dicit Psalmista: Recede a malo, et fac bonum . Nolo enim in hoc putes constare iustitiam ut malum non facias, cum et bonum non facere malum sit, et in utroque legis preuaricatio continetur: quoniam qui dixit: Recede a malo, ipse dixit, et fac bonum. Si  a malo recesseris et non feceris bonum, transgressor es legis, que non tantum in malorum actuum abominatione, sed et in bonorum operum perfectione completur. Neque enim tibi hoc solum precipitur ut uestitum suis non spolies indumentis, sed ut spoliatos operias tuis; neque ut habenti panem non auferas suum, sed ut non habenti tuum libenter impertias; [a 1Kb] neque ut solum pauperem suo non pellas hospitio, sed ut pulsum et non habentem recipias tuo. Preceptum enim est nobis flere cum flentibus . Quomodo cum illis flemus, si in nullo eorum necessitatibus participamus, nec aliquod eis in his propter quas lacrymantur causis, prebemus auxilium? Neque enim fletuum nostrorum Deus infructuosum querit humorem; sed quia lacryme doloris  indicium sunt, uult te ita alterius angustias sentire ut tuas. Et quomodo tibi, in tali tribulatione si esses, subueniri cuperes, ita alteri ipse subuenias, propter illud: Quecumque uultis ut faciant uobis homines bona, ita et uos facite illis . Nam cum flente flere, si nichil, cum possis flenti conferre, conferas, subsannationis, non pietatis indicium est. Denique Saluator noster cum Maria et Martha Lazari sororibus fleuit, et immense misericordie affectum lacrymarum contestatione monstrauit. Et uere pietatis indicia mox opera subsecuta sunt, cum suscitatus Lazarus, cuius causa lacryme funduntur, sororibus [b 1Kb] uiuus redditur. Et hoc fuit pie flere cum flentibus, occasionem fletus auferre. [c 1Kb] Sed quis potens? inquies. Sed nec tibi aliquid impossibile imperatur.  Impleuit omnia qui quod potuit fecit.

uII. Sed, ut dicere ceperamus, non sufficere Christiano a malis se abstinere, nisi etiam bonorum operum officia perfecerit, illo uel maxime testimonio comprobatur, quo comminatur Dominus eterni ignis reos fore qui, quamuis mali nichil gesserint, non fecerint omne quod bonum est, dicens: Tunc dicit Rex his qui ad sinistram sunt: Discedite a me, maledicti, in ignem eternum, quem preparauit Pater meus diabolo et angelis eius. Esuriui enim, et non dedistis mihi manducare, et reliqua . Non dixit, Discedite a me, maledicti, quia homicidium, quia adulterium, aut quia furta fecistis; [d 1Kb] sed quia bona non fecerunt, condemnantur. Hi eternis gehenne suppliciis addicuntur, non quia que prohibita fuerant  admisissent, sed quia que precepta fuerant implere noluerunt. Unde aduertendum est quam spem habere possint qui adhuc aliquid eorum faciunt que prohibentur, cum etiam illi rei sint qui non fecerunt que iubentur. Nolo enim tibi in hoc blandiaris, si aliqua  non feceris, cum scriptum est: Qui uniuersam legem seruauerit, offenderit autem in uno, factus est omnium reus . Adam enim semel peccauit, et mortuus est. Et tu te uiuere posse existimas illud sepe committens quod alium, dum semel perpetrasset, occidit? An grande illum commisisse crimen putas unde merito ac iuste damnatus est? uideamus ergo quid fecerit. Contra mandatum de fructu arboris edit. Quid ergo? Propter arboris fructum Deus hominem morte multauit? Non propter arboris fructum, sed propter mandati contemptum. Ergo non agitur de qualitate peccati, sed de transgressione mandati. Et qui dixit Ade ut de arboris fructu non ederet, ipse tibi precepit ut non maledicas, non mentiaris, non detrahas, nec detrahentes auscultes; ut omnino  non iures, ut non concupiscas, non inuideas, non sis tepidus, non sis auarus, ut nulli malum pro malo reddas, ut pro calumniantibus et persecutoribus tuis ores; ut percutienti maxillam, alteram prebeas; ut in iudicio seculari non litiges; ut si quis tua auferre uoluerit, gratanter remittas; ut nec iracundie nec zeli liuoris malum intra pectus admittas, ut crimen auaritie fugias, ut omnis iactantie ac superbie malum caueas, et humilis ac mitis Christi exemplo uiuas; malorum consortia in tantum deuitans, ut cum fornicatoribus aut auaris, aut maledicentibus aut inuidis, aut detrectatoribus aut ebriosis, aut rapacibus cibum non capias. Quem si in aliquo contempseris, si pepercit Ade, parcet et tibi? Immo illi magis parcendum fuerat, qui adhuc rudis et nouellus erat, et  nullius ante peccantis et propter peccatum suum morientis trahebatur exemplo. Tibi uero post tanta documenta, post legem, post prophetas, post Euangelia, post apostolos si delinquere uolueris, quomodo indulgeri possit ignoro.

uIII. An tibi de uirginitatis prerogatiua plaudes? Memento Adam et Euam uirgines deliquisse, nec integritatem corporis profuisse peccantibus. uirgo que peccat, Eue, non Marie comparanda est. Non negamus in presenti tempore remedium penitentie; sed hortamur magis premium sperare debere quam ueniam. Turpe est enim delicti indulgentiam postulare que palmam uirginitatis exspectant, et illicitum aliquid incurrere que se etiam a licitis castrauerunt. Licitum quippe est matrimonii inire  consortium. Et ut laudande sunt que propter Christi amorem et celestis regni gloriam copulam contempserunt nuptiarum, ita damnande non sunt que propter [e 1Kb] incontinentie uoluptatem, nondum Deo deuote, remedio apostolico abutuntur. [f 1Kb] Ergo, ut  diximus, que connubia deserunt, non illicita sed licita spernunt. Eiusmodi autem si iurent, si maledicant, si detrahant, si detrahentes probantur audire, si malum pro malo reddant, si cupiditatis in alienis uel auaritie in propriis incurrant crimen, si zeli, si liuoris uenena possideant, si contra legalia et apostolica instituta indecens aliquid aut loquantur aut cogitent, si in carne placendi studio compte et ornate procedant, et alia que fieri solent illicite faciant; quid proderit eis spreuisse quod licuit, et exercere quod non licet? Si uis prodesse tibi quod licita contempsisti, uide ne quid eorum que non licent facias. Stultum est enim timuisse quod minus est, et non timere quod maius est; aut ab iis non uitari que prohibentur, [a 1Kb] que subterfugerint que conceduntur.  Dicit enim Apostolus: Innupta cogitat que Dei sunt, quomodo placeat Deo, ut sit sancta corpore et spiritu . Que Dei sunt, inquit, cogitat; non que seculi, non que hominum, sed que Dei sunt cogitat. Que sunt ergo Domini? Dicit Apostolus: Quecumque sancta, quecumque amabilia, quecumque bone fame, si qua uirtus, si qua laus discipline , ista sunt Domini, que sancte uere apostolice uirgines die noctuque meditantur et cogitant. Dei est etiam regnum celorum, Domini est resurrectio mortuorum, Domini est immortalitatis incorruptio; [b 1Kb] Domini est splendor solis, qui sanctis promittitur: Domini sunt plures iterum in celestibus mansiones, Domini est fructus trigesimus et sexagesimus et centesimus. Hec cogitant, et quibus  possint operibus promereri que Domini sunt, cogitant. Domini est etiam lex noui et ueteris Testamenti, in quibus [c 1Kb] eius elogia sancta refulgent: que si uirgines sine intermissione meditantur, que Domini sunt cogitant, et impletur in eis propheticum illud: Fundamenta eterna super terram solidata, et mandata Domini in corde mulieris sancte .

IX. Sequitur, quomodo placeat Deo. Deo, inquam, non hominibus. Ut sancta corpore sit et spiritu. Non dixit, ut sit sancta membro aut corpore tantum, sed, ut sit sancta corpore et spiritu. Membrum enim una corporis pars est, corpus uero omnium compago membrorum. Cum ergo dicit ut sit sancta corpore, omnibus membris [d 1Kb] eam sanctificari debere testatur: quia non proderit sanctificatio ceterorum membrorum,  si inueniatur uel in uno corruptio. Non erit sancta corpore, quod ex omnibus constat membris, que uel unius fuerit coinquinatione polluta. Sed ut quod dico manifestius et lucidius fiat, [e 1Kb] esto, sit quecumque  omnium membrorum sanctificatione purgata, et lingua tantummodo peccet, aut blasphemet, aut testimonium falsum dicat; numquid liberabunt omnia membra unum, an propter unum iudicabuntur et cetera? Ergo si nec aliorum membrorum sanctificatio proderit, cum in uno sit uitium; quanto magis si diuersorum flagitio peccatorum omnia corrumpantur, unius nichil proficiet integritas!

X. Unde queso te, uirgo, ne in sola tibi pudicitia blandiaris, neque in unius membri integritate confidas; sed secundum Apostolum soli Deo conserua corporis sanctitatem. Munda ab omnibus inquinamentis caput; quia crimen est illud, post chrismatis sanctificationem, aut croci aut alterius cuiuslibet pigmenti fuco uel puluere sordidari, aut auro aut  gemmis uel cuiuscumque terrene creature specie. Grandis quippe diuine gratie contumelia est, mundani et secularis ornamenti prelatio. Munda frontem, ut humana non diuina opera erubescat, et illam confusionem recipiat que non peccatum, sed Dei gratiam parit, Scriptura diuina dicente: Est confusio adducens peccatum, est confusio adducens gratiam Dei . Munda collum, [f 1Kb] ut non auro texta capillis portet suspensa monilia, sed potius illa ornamenta circumferat de quibus Scriptura dicit: Misericordia et fides non deficient a te: suspende autem illa in collo tuo . Munda oculos, dum eos ab omni concupiscentia retrahis, et ab intuitu pauperum numquam auertis, et ab omnibus fucis liberos [g 1Kb] ad ea que a Deo sunt facta custodis.  Munda linguam a mendacio, quia os quod mentitur occidit animam ; a detractione, a iuramento, ab adulatione, a periurio. Nolo preposterum ordinem putes quod prius a iuramento quam a periurio linguam dixi debere mundari: quia tunc periurium facilius effugies, si in toto non iures. Impleatur [h 1Kb] in te illa sententia: Cohibe linguam tuam a malo, et lubia tua ne loquantur dolum . Et memor esto dicentis Apostoli: Benedicite et nolite maledicere . Sed et illud crebrius recordare: uidete ne quis malum pro malo reddat alicui, neque maledictum pro maledicto; sed e contrario benedicentes, quia in hoc uocati estis ut benedictionem hereditatis possideatis . Et illud: Si quis autem uerbo non offendit fratrem, hic perfectus est  . Nefas est enim ut labia illa quibus Dominum confiteris, rogas, benedicis et laudas; alicuius polluantur sorde peccati. Nescio qua conscientia ea lingua quis Dominum rogat, qua aut mentitur,  aut maledicit, aut detrahit. Labia sancta exaudit Dominus, et ipsis annuit cito precibus quas lingua immaculata [a 1Kb] pronuntiat. Munda aures, ut nonnisi sermonibus sanctis et seriis auditum prebeant, ut numquam obscena aut turpia aut secularia uerba suscipiant, aut non aliquem de altero audiant detrahentem, propter illud quod scriptum est: Sepi aures tuas spinis, et noli audire linguam nequam ; ut cum eo habere partem possis, de quo dicitur, quoniam auditu et uisu iustus erat , hoc est, nec auribus nec oculis delinquebat. Munda manus, ne porrecte ad accipiendum sint, ad dandum autem collecte ; nec ad feriendum parate, sed ad omnia misericordie et pietatis opera satis prompte. Munda pedes, ne latam et spatiosam uiam pergant que ducit ad splendida seculi  et pretiosa conuiuia, sed ad arduum magis et angustum gradiantur iter quod tendit ad celum; quia scriptum est: Iter rectum facite pedibus uestris . Agnosce tibi a Deo artifice non ad uitia, sed ad uirtutes membra formata; et cum uniuersos artus mundaueris ab omni sorde peccati et toto fueris sanctificata corpore, tunc tibi castitatem intelligas profuturam, et cum fiducia palmam uirginitatis exspecta.

XI. Quid sit sancta esse corpore breuiter quidem, sed plene exposuisse me arbitror. Nunc quod sequitur, et spiritu, nosse debemus, hoc est, ut quod opere nefas est fieri, nec cogitatione concipere. Illa enim est sancta tam corpore quam spiritu, que nec mente nec carne delinquit; sciens enim cordis esse speculatorem  Deum, et idcirco satis agit ut omni modo etiam animum cum corpore mundum habeat a peccato, sciens scriptum esse: Omni custodia custodi cor tuum . Et: Ita enim diligit Dominus sancta corda, accepti sunt autem ei immaculati . Et alibi: Beati mundo corde, quoniam ipsi Deum uidebunt . Quod de illis dici arbitror, quos conscientia in nulla redarguit culpa peccati; de quibus et Ioannem in epistola dixisse reor: Si cor nostrum nos non reprehendit, fiduciam habemus ad Deum; et quecumque petierimus accipiemus ab eo . Nolo existimes te peccati crimen fugisse, si uoluntatem non sequatur effectus, cum scriptum sit: Quicumque uiderit mulierem ad concupiscendum, iam mechatus est eam in corde suo . Ne dicas: Cogitaui quidem, sed non perfeci; quoniam etiam concupiscere nefas est, quod fieri crimen est. Unde et beatus Petrus precipit dicens: Animas uestras castificate . Qui si nullam anime constuprationem nosset, nec castificari eam desiderasset. Sed et illum locum quo continetur: Hi sunt qui se cum mulieribus non coinquinauerunt, uirgines  enim permanserunt; hi sequuntur agnum quocumque ierit , attentius considerare debemus, et animaduertere si solius integritatis ac pudicitie merito isti diuino comitatui copulentur, et per omnia celorum tabernacula discurrant, an et alia sint quibus adiuncta uirginitas tante beatitudinis gloriam consequatur. Sed unde hoc scire poterimus? De sequentibus, nisi fallor, in quibus scriptum est: Hi empti sunt ex omnibus primitie Deo et Agno, et in ore ipsorum non est inuentum mendacium; sine macula sunt ante thronum Dei . uides ergo quod non in uno [b 1Kb] tantum membro dominicis referantur inherere uestigiis, sed illi qui preter uirginitatem ab omni cogitatione peccati immaculatam gesserint uitam. Idcirco uel maxime uirgo nuptias spernat, ut dum securior est, facilius, quod etiam a nubentibus  queritur, ab omni se delicto custodiat, et uniuersa legis mandata perficiat. Nam si non nubat, et ea nichilominus faciat a quibus et nupte esse iubentur immunes, non nupsisse quid proderit? Et quamquam nulli christianorum peccare liceat, et omnes quicumque spiritalis lauacri sanctificatione purgantur, immaculatam decurrere conueniat uitam, ut Ecclesie, que sine macula, sine ruga, sine aliquo uitio huiusmodi esse describitur , possint uisceribus intimari; multo magis hoc uirginem implere necesse est, quam nec mariti nec filiorum nec alterius necessitatis causa prohibet, quominus diuinam Scripturam perficiat, nec, si qua peccet, poterit excusatione defendi.

XII. O uirgo, serua propositum tibi magno prelio  destinatum. Preclara est apud Dominum uirginitatis et pudicitie uirtus, si non aliis peccatorum et macularum lapsibus infirmetur. Agnosce statum tuum, agnosce locum, agnosce propositum. Christi sponsa diceris. uide ne quid indignum ei cui desponsata uideris admittas. Cito scribet repudium, si in te uel unum uiderit adulterium. Quecumque ergo humanorum sponsaliorum pignoribus [c 1Kb] obarrhatur, statim a domesticis, a familiaribus, ab amicis sponsi sollicite ac diligenter requirit et seruulis, quales iuuenis habeat mores, quid potissimum diligat, quid accipiat, quo usu uiuat, qua se consuetudine regat, quibus utatur dapibus, in quibus maxime rebus delectetur et gaudeat. Que cum didicerit, ita se in omnibus temperat ut sponsi moribus suum obsequium, sua  iocunditas, sua dilectio, sua diligentia, sua uita concordet. [d 1Kb] Et tu quoque que Christum sponsum habes, a domesticis, et familiaribus eius, sponsi tui mores interroga, et sirenue ac solerter inquire in quibus precipue delectatur, qualem in te compositionem uestium diligat. Dicat tibi eius familiarissimus Petrus, qui nec nuptis quidem corporalem, sed  spiritalem permittit ornatum, sicut in Epistola sua scribit: Mulieres similiter subiecte uiris suis; ut si qui non credunt uerbo, per mulierum conuersationem sine uerbo lucrifiant, considerantes in timore castam conuersationem uestram: quarum sit non extrinsecus capillatura, aut circumdatio auri, aut indumenti uestimentorum cultus, sed qui absconsus est cordis homo in incorruptibilitate quieti et modesti spiritus, qui est in conspectu Dei locuples . Dicat et alius apostolus beatus Paulus qui ad Timotheum scribens eamdem fidelium feminarum disciplinam testatur: Mulieres similiter in habitu ornato, cum uerecundia et sobrietate ornantes se, non in tortis crinibus, aut auro, aut margaritis, aut ueste pretiosa; sed quod decet mulieres, promittentes castitatem per bonam conuersationem  .

XIII. Sed forsitan dicis: Cur hec apostoli uirginibus non iusserunt? Quia non necessarium iudicabant; ne talis uirginibus commonitio potius iniuria quam emendatio uideretur. Sed nec eas umquam tante temeritatis fore credidissent, ut nec nuptis quidem concessa carnalia ornamenta et terrena presumerent. Reuera ornare se et componere uirgo debet. Nam quomodo sponso suo placere poterit, nisi composita et ornata processerit? Ornetur plane, sed interioribus ornamentis, et spiritualiter, non corporaliter, componatur; quia Dominus non corporis, sed anime decorem in illa desiderat. Ergo et tu quecumque animam tuam a Deo diligi et inhabitari concupiscis, omni eam diligentia [a 1Kb] come et  spiritualibus indumentis exorna. Nihil in ea indecorum, nichil fedum appareat. Resplendeat auro iustitie, et gemmis refulgeat sanctitatis, et pretiosissimo margarito pudicitie coruscet: [b 1Kb] pro bysso et serico, misericordie et pietatis tunica uestiatur, secundum quod scriptum est: Induite uos ergo sicut electi Dei, sancti et dilecti, uiscera misericordie, [c 10Kb] benignitatem, humilitatem, etc. . Non cerusse aut alterius pigmenti decorem querat, sed innocentie simplicitatisque candorem habeat, roseum uerecundie colorem [d 1Kb] et pudorem ruboris pudorisque possideat. [e 1Kb] Celestis abluatur nitro doctrine, et lumentis  spiritalibus emundetur. Nulla in ea malitie, nulla doli macula relinquatur. Et ne quando male redoleat odore peccati, unguento suauissime sapientie et scientie perfundatur.

XIu. Huiusmodi Deus querit ornatum, et animam taliter compositam concupiscit. Memento te Dei filiam dici, secundum illud: Audi, filia, et uide . Sed et tu ipsa, quotiescumque Deum patrem nominas, Dei te filiam esse testaris. Ergo si filia Dei es, uide ne quid eorum facias que Deo patri incongrua sunt; sed age omnia quasi filia Dei. Cognosce quomodo huius se seculi nobilium filie gerant, quibus assuescant moribus, quibusue se disciplinis instituant. Tanta in quibusdam uerecundia est, tanta grauitas, tanta modestia, ut ceterorum hominum  ritum intuitu humane ingenuitatis excedant, [f 1Kb] et nequaquam honestis parentibus suis per lapsum suum infamie notam inurant, alteram sibi quodam modo inter homines consuetudinis facientes naturam. Et tu ergo originem tuam respice, genus intuere, gloriam nobilitatis aduerte. Agnosce te non hominis tantum esse, sed et Dei filiam, et diuine natiuitatis nobilitate decoratam. Ita te exhibe ut in te celestis natiuitas pateat, et ut ingenuitas diuina clarescat. Sit in te noua grauitas, honestas admirabilis, stupenda uerecundia, mira patientia, uirginalis incessus, et [g 1Kb] uere pudicitie habitus, sermo semper modestus et suo in tempore proferendus; ut quisquis te uiderit admiretur et dicat: Que hec noua inter homines grauitatis patientia est, que pudoris uerecundia,  que honestatis modestia, que maturitas? Non est ista humana institutio, nec disciplina mortalis. Celeste mihi aliquid in terreno corpore refulget. Puto quod habitet in quibusdam hominibus Deus. Et cum te [h 1Kb] filiam Christi esse cognouerit, maiori stupore tenebitur, et cogitet qualis ille sit Dominus cuius talis ancilla est.

Xu. Si uis ergo habere partem cum Christo, Christi tibi exemplo uiuendum est, qui ab omni malitia et nequitia ita fuit extraneus, ut nec inimicis quidem uicem redderet, quin potius et pro ipsis [i 1Kb] oraret. Nolo enim ut eas animas Christianas existimes  esse, que aut fratres aut sorores non dico oderunt, sed que proximos toto corde et conscientie coram Deo testimonio non diligunt, cum Christianis Christi similitudine inimicos etiam amare necesse sit. Si sanctorum cupis habere consortium, a malitie et nequitie cogitatu pectus emunda. Nemo te circumueniat, nemo fallaci sermone seducat. Nonnisi sanctos et iustos et simplices et innocentes et puros celestis aula [a 1Kb] suscipiet: nullum apud Deum locum habet malitia. Ab omni nequitia et dolo mundum esse necesse est qui cupit regnare cum Christo. Nihil tam contrarium, nichil tam exsecrabile Deo quam aliquem odisse, alterum uelle uel ledere; nichil tam probabile quam omnes amare. Quod Propheta prospiciens testatur dicens: Qui diligitis Dominum, odite malum .

XuI. uide ne aliquam humanam gloriam diligas, [b 1Kb] ne et tua portio inter illos computetur quibus dictum est: Quomodo uos potestis credere, gloriam ad inuicem  querentes ? et de quibus per Prophetam dicitur: Auge [c 93Kb] eis mala, auge mala gloriosis terre . Et: Confundantur a glorificatione uestra, et ab opprobrio in conspectu Domini . Nolo enim illas respicias que seculi non Christi sunt uirgines, nec que propositi sui et professionis immemores gaudent in deliciis, in opibus delectantur, et corporee nobilitatis in origine gloriantur; que si pro certo Dei filias se esse crederent, numquam post diuinos natales nobilitatem admirarentur humanam, nec gloriarentur in patre quolibet honorato, si patrem Deum se habere sentirent. [d 1Kb] Quid tibi, o stulta, blandiris et complaces? Duos homines in exordio fecit Deus, ex quibus totius humani generis silua descendit. Mundanam  nobilitatem non nature equitas prestat, sed cupiditatis ambitio; et nulla inter eos discretio potest esse quos natiuitas secunda generauit, per quam tam diues quam pauper, tam liber quam seruus, tam nobilis quam ignobilis, Dei efficitur filius, et terrena nobilitas splendore celestis glorie adumbratur. Nusquam omnino iam comparet, dum qui retro in secularibus honoribus impares fuerant, celesti diuine glorie nobilitate uestiuntur equaliter. Nullus ibi iam ignobilitatis locus est; nec degener quisquam est quem diuine natiuitatis sublimitas ornat, nisi apud illos qui non putant humanis celestia preponenda. Aut si putant, quam uanum est ut sese  illis in minoribus preferant quos sibi in maioribus pares sentiant, et quasi infra se positos in terra existiment, quos sibi in celestibus equales crediderunt. Tu autem, quecumque Christi non seculi uirgo es, omnem presentis uite gloriam fuge, ut eam que in futuro promittitur consequaris.

XuII. Contentionum uerba et animositatis causa euita, discordiarum quoque et litium occasiones subterfuge. Nam si iuxta Apostoli doctrinam seruum Domini litigare non oportet, quanto magis Dei ancillam; cuius quo [e 1Kb] uerecundior est sexus, animus debet esse modestior! Linguam a maliloquio cohibe, et ori tuo frenos legis impone; et tunc si forte loquaris quando tacere peccatum, caue ne quid quod in reprehensionem ueniat dicas. Lapis emissus est sermo prolatus: quapropter diu antequam proferatur cogitandus est. Beata quippe labia sunt, que numquam quod reuocare uelint emittunt. Pudice mentis sermo debet esse pudicus, qui edificet semper  magis quam aliquando destruat audientes, secundum quod precepit Apostolus dicens: Omnis sermo malus de ore uestro non procedat; sed si quis bonus est ad edificationem fidei, ut det gratiam audientibus . Pretiosa Deo lingua est que non nisi de diuinis rebus nouit uerba construere, et sanctum os unde celestia semper eloquia proferuntur. Absentium obtrectatores quasi malignos Scripture auctoritate deterre; quia etiam hoc inter perfecti hominis uirtutes Propheta commemorat , si ante conspectum iusti malignus ad nichilum deducatur, qui contra proximum non probanda protulerit. Non licet tibi alterius uituperationem patienter audire, quia nec ab aliis optas recipi tuam. Iniustum quippe est quidquid contra Christi Euangelium uenit, si alteri quod tibi ab alio fieri molestum  est, patiaris inferri. Linguam tuam semper de bonis loqui assuesce, et auditum tuum magis ad bonorum laudem quam ad malorum uituperationem accommoda. uide ut omnia quecumque bene facis propter Deum facias, sciens eius rei tantam te a Domino recepturam esse mercedem, quam eius timoris et dilectionis causa perfeceris. Sancta magis esse quam uideri stude; quia [f 1Kb] nichil prodest estimari quod non sis, et duplicis peccati reatus est non habere quod creditur, et quod non habeas simulare.

XuIII. In ieiuniis magis quam in epulis delectare, illius uidue memor que non discedebat de templo,  ieiuniis et orationibus Deo seruiens die ac nocte. Et si uidua et quidem Iudea talis fuit, qualem nunc esse uirginem conuenit Christi? Diuine magis dilectionis conuiuium dilige, et spiritalibus te satiari dapibus concupisce. Illos potius require cibos quibus anima magis quam corpus reficitur. Carnis et uini species quasi [a 1Kb] caloris fomenta et libidinis incitamenta fuge. Et tunc, si forte, uino exiguo utere cum stomachi dolore nimio corporis compellat infirmitas. Iracundiam uince, animositatem cohibe, et quidquid illud est quod post factum penitentiam ingerit [b 1Kb] pro maximo crimine, proximi criminis abominationem declina. Satis quietam et tranquillam conuenit esse mentem ab omni perturbatione furoris alienam, que Dei habitaculum esse desiderat, qui per Prophetam  testatur et dicit: Super quem requiescam alium, nisi super humilem et quietum et trementem sermones meos ? Omnium operum et cogitationum tuarum speculatorem Deum credere, et caue ne quid quod diuinis oculis indignum sit, aut opereris aut cogites. Cum orationem celebrare desideras, talem te exhibe quasi que sis cum Deo locutura.

XIX. Cum psalmum dicis, cuius uerba loquaris agnosce, et in compunctione magis animi quam in tinnule uocis dulcedine delectare. Lacrymas enim psallentis Deus magis quam uocis gratiam comprobat, sicut Propheta dicit: Seruite Domino in timore, et exsultate ei cum tremore . Ubi timor et tremor est, ibi non uocis elatio est, sed animi flebilis et lacrymosa [c 1Kb] deiectio. Omnibus actibus tuis  diligentiam exhibe; quia scriptum est: Maledictus qui facit opera Domini negligenter . Crescat in te cum annis gratia, crescat cum etate iustitia, et fides eo perfectior uideatur esse quo senior: quia Dominus iehsu, qui nobis uiuendi reliquit exemplum, proficiebat non etate tantum corporea, sed sapientia et gratia spiritali, coram Deo et hominibus . Omne tempus in quo te non meliorem senseris, hoc te estima perdidisse. Conceptum uirginitatis propositum ad finem usque conserua; quia non inchoasse tantum, sed perfecisse, uirtutis est, sicut in Euangelio Dominus ait: Qui perseuerauerit usque in finem, hic saluus erit . Caue ergo ne cuiquam concupiscendi occasionem tribuas, quoniam sponsus tuus Deus zelans est. Criminosior est  Christi adultera quam mariti. Esto igitur omnibus forma uiuendi, esto exemplum. Precede et in actu quos in castitatis sanctificatione precurris. uirginem te in omnibus exhibe. Nihil corruptionis obiiciatur capiti tuo. Cuius corpus integrum est, sit inuiolabilis conuersatio. Et quoniam, ut in exordio epistole prefati sumus, te Dei sacrificium [d 1Kb] factam, quod  utique sanctitatem suam etiam aliis impertit, ut quisquis ex eo digne sumpserit, sanctificationis et ipse sit particeps; ita ergo et per te quasi per diuinam hostiam sanctificentur et cetere, cum quibus te ita in omnibus exhibeas, ut quisquis uitam tuam aut auditu aut uisu contigerit, sanctificationis uim sentiat, et tantum sibi intelligat gratie ex tua conuersatione transfundi, ut dum te imitari concupiscit, Dei sacrificio et ipse sit dignus.



EPISTOLA III. AD SANCTUM PAULINUM EPISCOPUM. Seuerus coquum mittit ad preparandos monachorum cibos aptum.

[e 1Kb] Postquam omnes coquos tuos coquine tue renuntiasse  cognoui, credo quia dedignarentur officium uilibus prebere pulmentariis: puerulum tibi ex nostra misimus officina, doctum satis pal entem coquere fabam, et ignobiles betas aceto et iure condire, uilemque pultem esurientium faucibus inferre monachorum; piperis nescium, laseris ignarum, familiarem cymini, et apprime callidum herbis suaue redolentibus clamosum urgere mortarium. Unum habet uitium, quod hortorum omnium non est ciuilis inimicus; ita, si admissus fuerit, proxima queque metet gladio, nec exsaturabitur umquam cede maluarum. In prebendis autem sibi lignis [f 1Kb] calumniosus tibi non erit: obuia queque comburet; metet, nec dubitabit inferre tectis manus, et antiquos asseres laribus amouere. Hunc igitur cum his moribus atque  uirtutibus donatum, tibi non seruum, sed pro seruo filium cupimus, qui non erubescis minimorum esse pater. Ego tibi pro hoc seruire uoluissem: sed si uoluntas facti portio est, tu modo facito ut inter prandia cenasque felices mei memineris; quia rectius est uestrum esse mancipium, quam dominum ceterorum. Ora pro me.



EPISTOLA Iu.

Licet dominus et germanus meus de uestra petierit honestate, ut tutum uelitis esse tutissimum, tamen nichil fas fuit eumdem litteris commendare, ut conduplicata petitione tutior habeatur: huic enim nocuerit puerilis culpa et error etatis incerte, ut annorum suorum initia macularet; sed qui necdum sciret quid bonis moribus deberetur, prope sine  culpa peccauit: nam se ubi ad bonam mentem considerationemque conuertit, intellexit uitam scenicam consilio meliore damnandam; huic autem plena non posset euenire purgatio, nisi diuinitatis accessu delicta dilueret: si quidem Catholice religionis remedio commutatus, usum sibi loci turpioris negauit, seque ab oculis popularibus uindicauit. [g 1Kb] Domini ut  supra. Quomodo itaque et diuine leges et publice fidele corpus, et sanctificatos animos, non permittunt inhonestas exhibere delicias, et uulgares edere uoluptates; maxime cum caste deuotionis quodammodo uideatur iniuria, si quis sacro baptismate renouatus, in ueterem lasciuiam reuocetur: oportet [a 1Kb] laudabilitatem uestram bonis fauere propositis, ut is qui beneficio Dei pium munus indeptus est, in foueam theatralem cadere non cogatur. uestrum tamen omnium iudicium non recusat, si alias iniungatis congruas pro necessitate communis patrie functiones.



EPISTOLA u. AD SALuIUM. Conqueritur rusticos exagitari, iuraque et possessiones aliorum usurpari.

 I. Forensis [b 1Kb] elatio fori debet exercitatione feruere; conuenit enim lacertis industrie quotidie depugnantis motus habere terribiles; at cum sonora facundia receptui cecinit, et in otiosa nemora atque amena diuersoria [c 1Kb] se migrauit, fremitus inertes oportet abiiciat, et desinat inefficacia minitari. Scimus etenim palmigeros biiuges ubi e circo recesserint, quietissime stabulari; illos non iugis formido, non ambigue palme sollicitant, sed demum pacatis affixi presepibus timere iam nesciunt hortatorem, seditiose contentionis dulcia ducentes obliuia. Sed et stipendiis consummatis tropea suspendere iuuat militem gloriosum, et patienter gerere senectutem.

II. An tibi igitur cordi sit terrificare miseros aratores,  non plane intelligo; et ruricolas meos cur uelis exhibitionis urgere formidine, non agnosco. Quasi uero illos nesciam consolari, et a pauore retrahere, et docere non tantum esse timoris quantum ipse pretendis. Fateor dum nos campus exciperet, me sepe [d 1Kb] eloquentia tua fuisse conterritum, sed frequenter ut poteram recidiua uulnera reponebam. Tecum sane condidici, quo iure coloni, quoue ordine repetantur, cui competat actio, cui non competat exitus actionis. uolusianenses, ais, te uelle reducere, ac frequenter iratus ingeminas te rusticos ex mea turricula retracturum; et is qui, ut ego spero atque desidero, mihi antiqua necessitudine sis copulatus, confecturum te homines meos conuentione neglecta temere minitaris. Quero de insigni prudentia tua,  utrum ius aliud habeant aduocati, aliud ex togatis, an aliud equum Rome est, [e 1Kb] aliud Matarite.

 III. Interim nescio uolusium fundi umquam fuisse dominum: si quidem Dionysius fertur eius possessionis iura seruasse, neque heredes illius defecisse, qui dum uiueret, rei naualis in plurimos uenenales aculeos intendebat. Fuit ea tempestate Porphyrius quidam Zibberino satus; neque tamen recte Zibberini filius nominatus. Idem generis questionem militia conuelabat, et ut nubem a fronte repelleret, officiosa gratia et letis obsequiis fungebatur. Multum mecum fuit et domi et in foro, cum me et apud patrem defensore, et apud iudicem patrono sepius uteretur. Aliquando etiam Dionysium comprimebam, quod Porphyrio non deberet uiginti iugerum causa nauicularia iurgia commouere.

Iu. En causa est cur insignis prudentia tua meis  minitetur actoribus, ut cum dominus loci non sis, passim colonorum meorum facias mentionem. At si te Porphyrii denuntias successorem, [f 1Kb] iugerum noris angustias ne ab uno quidem cultore posse tractari; aut si te memorem custodemque proprie dignitatis piget heredem nominare Porphyrii; certum manifestumque est illum posse proponere, qui proponendi habeat facultatem, ut aduersum eos experiatur, qui nichil ex eadem terra possideant. Ceterum si diligenter inspicias, mihi potissimum deferri potest intentio repetendi. Quare, domine predicabilis frater, quiescas oportet, et mecum redeas in gratiam, et ad priuatum digneris uenire colloquium. Desinas, queso, inertes et trepidos conturbare, et iactantiam tuam procul exerceas, et existimes me  letari tua superbia, non offendi; nec duri enim nec ineruditi sumus. Saltem te mitem faciat Maximinus.



EPISTOLA uI.

Alia animorum quidem fides et religio manet; sed hec declaranda est indicio litterarum, ut caritatis augmentum salutatione succrescat. Sicut enim fertilis ager fructus copiosos attollere non potest, si cultura cessauerit; et terrarum bonitas perit desidia quiescentis: sic amorem gratiamque animi puto posse torpescere, nisi qui absentes sunt, epistolari presentia uisitentur. Deo gratias. Amen.





[g 1Kb] EPISTOLA uII. CIRTENSIS PLEBIS AD S. AUGUSTINUM, sub falso Sulpicii Seueri nomine uulgata. Laudatur Augustinus ob sapientiam et mansuetudinem, queis utitur in exhortationibus.


I. Sancte religionis fidus interpres uniuersa componit,  ut peccatis ulterius locus esse non possit; nam quid aliud tanta morum sanctitate promittis, nisi ut uitam beatam submotis erroribus agitemus? In quo laudem maximam tuis [a 1Kb] uideo conuenire uirtutibus, quod imperitam mentem piis hortationibus immutaris, et ad optimam traxeris rationem. Ceterum non ita mirabile uideretur si eruditos animos infusa sapientia confirmasses; est enim prudentibus uiris cum deuotione cognatio, nec est cito conueniens [b 1Kb] credulitati rusticitas. Sic illi qui figuras animantium de lapidibus ducunt, difficilioris operis negotium gerunt, si durissima saxa ferramentis incutiunt: illi uero qui mollioris materie tentamenta susceperint, manus suas iuuari sentiunt facilitate [c 1Kb] pingendi; consentaneumque putatur, ut arduus  labor opificis honore maximo censeatur: ita tibi, domne, predicatio singularis est exhibenda, quod impolitos agrestesque sensus culpe caligine liberatos, et humana sentire feceris, et diuina cognoscere.

II. Non minus ille Xenocrates in laude est, philosophorum longe doctissimus, qui seueris exhortationibus fecit ut luxuria uinceretur: nam cum Polemo quidam uino languidus ex antelucano conuiuio publice uagaretur, illudque temporis esset, quo ad gymnasium Xenocratis confluerent auditores, ingressus et ipse est, et in numero studiosorum eo habitu quo de cena prodierat impudenter assedit; nam caput eius florens corona contexerat; neque est ueritus se omnibus uideri dissimilem, [d 1Kb] cui reuera  caput, quod est domicilium sanitatis, usus longe potionis inuerterat. Tunc grauiter immurmurantibus ceteris, quod in multitudinem litteratorum intempestiuus auditor irrepserat; ne minimum quidem magister ille commotus est, sed potius de disciplina morum legibusque modestie instituit disputare; tantumque ualuit docentis auctoritas, ut petulantis illius animum ad amorem pudoris impelleret. Et primo quidem Polemo coronam capite [e 1Kb] conturbatus deposuit, discipulumque professus est; ad extremum ita se ad officium grauitatis inflexit, seque totum formauit ad uerecundiam, ut prioris uite consuetudinem emendatio gloriosa correxisset. Hoc ipsud nos in tuis preceptionibus admiramur, quod nullis minis, nullis omnino terroribus ad cultum  Dei uesanos animos conuertisti, ut confusa mens illud crederet esse rectissimum, cum omnibus bene beateque uiuere, quam cum paucis iniusta sentire.





S. AUGUSTINI EPISTOLA CXLIu. Augustinus Cirtensibus a factione Donatistarum conuersis ad Ecclesie catholice societatem gratulatur admonens ut hoc diuino tribuant muneri. Dominis honorabilibus et merito suscipiendis, karissimis ac desideratissimis fratribus in omni honorum gradu, CIRTENSIBUS, AUGUSTINUS episcopus.

I. Si id quod in uestra ciuitate nos grauiter contristabat, absumptum est; si duritia cordis humani resistens manifestissime et quodammodo publice ueritatis ui euicta est; si sapit dulcedo pacis,  unitatisque caritas non iam reuerberat oculos saucios, sed sanos illustrat ac uegetat; non sunt hec opera nostra, sed Dei: non hec humanis operibus omnino tribuerem, nec si cum apud uos essemus, tanta conuersio multitudinis nobis loquentibus et hortantibus proueniret. Hoc agit ille et efficit, qui per ministros suos rerum signis extrinsecus admonet, rebus autem ipsis per se ipsum [f 1Kb] extrinsecus docet. Nec ideo pigrius moueri nos oportet ad uisendos uos, quoniam quidquid in uobis laudabile est factum, non a nobis, sed ab illo factum est qui facit mirabilia solus . Multo enim alacrius debemus accurrere ad spectanda opera diuina, quam nostra; quia et nos si quid boni sumus, opus illius, non hominum sumus. Unde Apostolus  dixit: Neque qui plantat est aliquid, neque qui rigat; sed qui incrementum dat, Deus .

II. Xenocrates Polemonem, ut scribitis, et nos [g 1Kb] ex illis litteris recordamur, de fruge temperantie disputando, non solum ebriosum, uerum etiam tunc ebrium, ad mores alios repente conuertit. Quamquam ergo ille, sicut prudenter et ueraciter intellexistis, non Deo fuerit acquisitus, sed tantum a dominatu luxurie liberatus: tamen ne id ipsum quidem, quod melius in eo factum est, humano operi tribuerim, sed diuino. Ipsius namque corporis, quod est infirmum nostrum, si qua bona sunt, sicut forma et uires et salus, et si quid eiusmodi est, non sunt nisi ex Deo creatore et perfectore nature; quanto magis animi bona donare nullus alius potest!  quid enim superius uel ingratius cogitare potest humana uecordia, si putauerit cum carne pulchrum faciat Deus hominem, animo castum ab homine fieri? Hoc in libro Christiane sapientie scriptum est: Cum scirem, inquit, quia nemo esse potest continens, nisi Deus det; et hoc ipsum erat sapientie, scire cuius esset hoc donum . Polemo ergo, si ex luxurioso continens factus ita sciret cuius esset hoc donum, ut eum abiectis superstitionibus pie coleret; non solum continens, sed etiam ueraciter sapiens et salubriter religiosus exsisteret: quod ei non tantum ad presentis uite honestatem, uerum et ad future immortalitatem ualeret. Quanto minus igitur mihi arrogare debeo conuersionem istam uestram uel populi uestri, quam modo nobis  nuntiastis; que me nec loquente, nec saltem presente, procul dubio diuinitus facta est, in quibus ueraciter facta est! Hoc itaque precipue cognoscite, hoc pie humiliterque cogitate. Deo, fratres, Deo gratias agite; Deum timete, ne deficiatis; amate, ut proficiatis.

III. Si autem adhuc quosdam amor hominis occulte segregat, et timor hominis fallaciter congregat; obseruent qui tales sunt, quoniam Deum cui nuda est humana conscientia, nec testem fallunt, nec iudicem fugiunt. Si quid autem illos de questione ipsius unitatis, pro sue salutis sollicitudine permouet; hoc sibi quantum existimo iustissimum extorqueant, ut de catholica Ecclesia, id est toto orbe diffusa, potius id credant quod diuine Scripture dicunt,  non quod lingue humane maledicunt. De  ipsa uero dissensione que inter homines orta est (qui qualeslibet fuerint, non utique preiudicant promissis Dei, qui dixit ad Abraham: In semine tuo benedicentur omnes gentes  hoc tantum interim breuissimum, et nisi fallor inuictissimum cogitent, aut actam esse istam causam in ecclesiastico transmarino iudicio, aut non esse actam. Si acta ibi non est, innocens est Christi societas per omnes transmarinas gentes, cuius societatis nos communione gaudemus; et ideo ab eis innocentibus utique sacrilega diremptione separantur. Si uero acta est ibi ista causa, quis non intelligat, quis non sentiat, quis non uideat, eos in ea uictos, quorum inde communio  separata est? Eligant ergo utrum malint credere, quod pronuntiauerunt ecclesiastici cognitores, an quod murmurant uicti litigatores. Aduersus istam complexionem dictu breuissimam, intellectu facillimam, attendite pro uestra prudentia diligenter, quam nichil sobrium responderi possit; et tamen malus Polemo magis ebrietate inueterati erroris euertitur. Date ueniam prolixiori fortassis epistole quam iucundiori, uerumtamen, ut arbitror, utiliori quam blandiori, domini honorabiles et merito suscipiendi, karissimi et desideratissimi fratres. De aduentu autem nostro ad uos, utrorumque desiderium Deus impleat. Quanto enim caritatis ardore accendamur ad uisendos uos, uerbis explicare non possumus, sed uos benigne credere non dubitamus.






ANNO DOMINI CCCCu.
SECUNDINUS MANICHAEUS, EPISTOLA AD AUGUSTINUM. 

 




ANNO DOMINI CCCCuII.
SANCTUS CHROMATIUS, EPISCOPUS AQUILEIENSIS.






PRAEFATIO EDITORIS.

 [u] Nihil noui litterarie reipublice afferimus, dum hic SANCTI CHROMATII Aquileiensis episcopi SCRIPTA, que supersunt, seu mauis OPUSCULA, exhibemus. Ab anno enim 1528, quo primum Basilee lucem  publicam Chromatii Scripta aspexerunt, pluries hec, tum seorsim aliquando, tum maxime in Collectionibus Patrum, edita fuerunt: ac nouissime in Bibliotheca Patrum Scriptorumque Ecclesiasticorum  Andree Gallandii, que uenetiis prodiit, locum obtinuerunt tomo uIII; meliori certe atque aptiori forma, quam umquam antea habuerint. Nihilominus a iustis rerum estimatoribus probatum iri consilium nostrum confidimus, noue huius peculiaris instituende Chromatii Scriptorum seu Opusculorum editionis, si ee, que nos ad id impulerunt, tum generales tum singulares rationes animo perpendantur.

Compertum imprimis est, in Collectionibus Patrum, neque ueteribus tantum, sed etiam recentioris cure ac laboris, non pauca desiderari, que ad auctorum et operum illustrationem pertinent; seu quia collectores id sibi proposuerunt, ut breuitatis causa multa consulto omitterent, que fusiori calamo ab eruditis scripta essent; seu quia nondum reapse  aliquid eruditionis emerserat, quod recudi ibidem mereretur; seu demum, quia collectores ipsi Patrum operibus edendis intenti, et operum ac opusculorum multitudine ueluti obruti, satis habuerunt communiora colligere, et textus interim integritati consulere; quod certe precipuum in laboribus huiuscemodi semper fuit. Preterea opera quedam, ac ea maxime que non multis constant paginis, uix umquam edita fuerunt extra Bibliothecas Patrum, seu alias monumentorum ueterum Collectiones; aut si quando separatim typis data fuerunt, uix editiones ipse peruie sunt: et interim Bibliothecas easdem, aut cuiuscumque nominis plurium uoluminum Collectiones sibi comparare, paucorum profecto semper fuit. Multa demum sanctorum Patrum,  seu opera, seu opuscula, sunt Bibliothecis aliisque Collectionibus inserta, et uix aliquando seorsim edita, que non parum honoris et glorie conferunt tum prouinciis, [uI] et regionibus, tum ciuitatibus, aliisque locis, in quibus auctores, dum uiuerent, inclaruerunt; quorumque omnium propterea interesset, ut uulgatiora, saltem penes suos, communiorisque forent usus. His addas religionis presertim causam, in iis maxime sanctis Patribus, qui priscis Ecclesie seculis floruerunt; quorumque cura et opere Christiana res illis in regionibus, prouinciis, ciuitatibus, locisque aliis aut initium sumpsit, aut postea adoleuit, prospereque se habuit. Nemo enim qui Christi religionem amore debito prosequatur; nemo non iucundissime suismet oculis pro  libito uideat, aut saltem ab aliis qui facile uiderint pronus intelligat, quid maiores olim sui audierint ab iis sanctissimis uiris, eorum in christiana disciplina prepositis, qui primi, aut non ita procul a primis, inter eos locuti sunt uerbum Dei; quorumque proinde institutione atque labore in accepto ab eisdem Fidei deposito ipse quoque adhuc firmus et incolumis, Diuina fauente gratia, post tot secula perseuerat. Quis igitur inficias ierit, multis de causis sepe fieri posse, ut actum reapse minime agat, immo ut laudem quoque mereatur et gratiam, qui sibi, edita etiam in Collectionibus et Bibliothecis sanctorum Patrum Scripta quelibet, seu Opuscula, noua luce separatim donare proponat?

 Ut uero hec, que scribimus, ad Chromatii nostri Scripta referamus, nuda hec propemodum semper, aut satis leuibus indumentis amicta in Bibliothecis ac Collectionibus ueteribus prodierunt: atque demum clarissimus ipse Gallandius, qui multo certe decore ornata hec eadem Chromatii Scripta dare potuisset , contractione quadam delectatus, in qua tamen et uiri ingenium et diligentiam admireris, non pauca desiderari permisit, que non eruditi solummodo, sed omnes, ut ita dicam, lectores, in unum collecta apteque disposita libenter uidissent. Quin ipse quoque, pro multigena eruditione sua, qua plurimum ualuit, multa ex proprio penu eruere potuisset, unde horum Scriptorum editio magis  magisque nitesceret, et gratior atque utilior fieret. Quid enim dicimus, dum Chromatium Aquileiensem episcopum nominamus? uirum nempe sue etatis inter Occidentis episcopos preclarissimum; cuius sanctam mentem in diuinorum eloquiorum studio diuus Ambrosius admirabatur; quem diuus Hieronymus  episcoporum sanctissimum atque doctissimum appellauit: quem Rufinus alterum sui temporis Beselehelem dixit; cui scribens ipse quoque sanctus Ioannes Chrysostomus, [uII] uehementissimam, atque igne plenam caritatem, sinceramque et ingenti libertate ac fiducia perfusam linguam. atque adomantinam contentionem predicabat; cuique tandem plurimum sane debemus, quod ipse Hieronymus,  in exponendis sacris Scripturis doctor maximus a Deo datus Ecclesie sue, tantopere in eisdem allaborauerit, ut notum est omnibus. Dignus itaque erat Chromatius, qui in hac litterarum luce omni cultu ornatus prodiret, licet ceteroquin pauca sint que de illo supersunt: que tamen pauca, simul ac e tenebris erupere, maximi semper facta fuerunt a uiris doctissimis, tum ob orationis nitorem, tum ob rerum grauitatem doctrineque prestantiam, tum ob ea que passim suppeditant ad christiane institutionis uigorem, et ad catholicorum dogmatum confirmationem.

Nostra uero quod interest, qui Aquileienses sumus, atque de tanto uiro, a laudatissimis tum sui tum posterioris eui tantopere laudato, merito gloriamur;  quique eumdem, post sanctum ualerianum, quarto labente quintoque ineunte seculo, sacrorum presulem, religionis magistrum, christiane uite ductorem, fideique ab apostolis tradite assertorem strenuum habere meruimus: nostra, inquam, quod interest, pati profecto ulterius fas non erat, ut ipse in Bibliothecis Patrum, aliisque ueteribus monumentorum consimilium collectionibus ueluti delitesceret; et iidem illi, quibus huiusmodi uoluminibus potiri datum esset hinc et illinc petere cogerentur, que ad ipsius illustrationem pertinerent. Quid autem, quod ea que ad Chromatii nostri illustrationem faciunt, etsi ab aliis quoque eruditis uiris, ac precipue Tillemontio atque Ceilliero, tractata sunt, non aliunde  tamen quam a Scriptoribus nostris plenius ac luculentius peti possunt; a uiris nimirum clarissimis, omnique eruditione preditis, Fontanino atque De Rubeis, qui ex proposito in suis operibus, multoque rerum omnium apparatu de Chromatio scripserunt, eaque omnia enuclearunt summo studio atque labore, que ad illius etatem, patriam, episcopatum, uirtutes, merita, et scripta spectant; licet non semper sibi in omnibus consentiant ambo: quod tamen lectoribus non incommodum; quinimmo iucundum quandoque futurum sit, ipsis hoc pacto ueluti iudicibus constitutis inter tantos uiros de eodem argumento in re aliqua discrepantes?

En igitur, benigne lector, quod tibi in hoc uolumine exhibemus. Diui Chromatii Aquileiensis episcopi  Scripta seu Opuscula damus, que supersunt. Scripta uero seu Opuscula ea diximus, non Opuscula absolute. Preter enim primum Sermonem [uIII]  de octo Beatitudinibus; quod uere Opusculum integrum atque perfectum est: cetera omnia, neque unum, neque plura Opuscula reapse sunt, sed reliquia potius unius iusti Operis, quod Commentarium constituere debuisset in totum Matthei Euangelium, ut infra dicendum erit; ideoque potius quam Opuscula simpliciter, que de eodem sancto presule nunc habemus, ea conuenientius, ut putamus, Scripta seu Opuscula nuncupauimus. Animaduerte uero quo ordine, quoue cultu ea prodire iubemus.

Post prefationem hanc nostram, in qua nonnulla  etiam suo loco uentilamus, que eruditorum nostrorum aut diligentiam effugerunt, aut etatem superarunt, adsunt primo aspectu de sancto Chromatio episcopo Aquileiensi ueterum Testimonia selecta; in quibus gratissime presertim uideas quid diuus Hieronymus aut de Chromatio aut ad Chromatium scripserit, quid diuus Ambrosius, quid Rufinus Aquileiensis, quid sanctus Ioannes Chrysostomus. Quantos porro, quanteque auctoritatis uiros! Accipias secundo loco Lectiones proprias, a uiro clarissimo Francisco Florio comite, sacri Ordinis nostri preposito, conditas, et ab apostolica sede approbatas, que in diecesi Utinensi recitantur ad matutinum officium in festo sancti Chromatii episcopi Aquileiensis die 2 Decembris; queque cum hactenus patuerint  dumtaxat in Libello proprio Sanctorum Diecesis, communes nunc fiunt eruditis, qui eas libenter excipient, tum ob dictionis prestantiam, tum ob historiam sancti uiri purissimis e fontibus haustam, et breui sermone contractam. Accedit tertio titulus prime editionis Scriptorum sancti Chromatii, Basilee peracte anno 1528, eiusque rarissime, una cum Epistola nuncupatoria Ioannis Sichardi, ex qua discimus quanti hec Scripta facta fuerint a primo ipso tempore quo detecta, et luce publica donata fuerunt. Quarto loco Andreas Gallandius uenit, qui in Prolegomenis ad tomum uIII sue Bibliothece ueterum Patrum, etc., cui inserta diui Chromatii nostri Scripta sunt, diligenter de eodem sancto uiro et erudite  disseruit, ex iis delibans que duumuiri nostri superius laudati, Fontaninus atque De Rubeis, uberrime scripserunt. Hec sunt, que in hac nostra editione Scripta siue Opuscula sancti Chromatii antecedunt; que tum eorum, tum Auctoris meritum predicant; queque eorumdem legendorum desiderium magis magisque incendunt.

Sequuntur Scripta ipsa, que ad nos peruenerunt, queque non aliunde, quam ex citato tomo uIII Bibliothece Gallandii [IX] sumenda decreuimus, ubi primum dispertita apparent in tot Tractatus, quot sunt numero Doxologie, seu Glorificationes, que in eisdem leguntur: nam antea seu in partes duas tantummodo, ut in prima eorumdem editione Basileensi; seu in tres, ut in Bibliotheca Patrum Lugdunensi,  aliisque fortasse anterioribus, diuidebantur. Tractatus titulum in singulis libenter retinuimus, quem Gallandius ipsis imposuit, etiamsi existimemus, ut infra palam fit, hos omnes, si unum excipias, a sancto uiro non fuisse in usum predicationis conscriptos. Tractatus singularis, qui in nostra hac editione primus est, quem Sermonem etiam appellauimus sub titulo de octo Beatitudinibus, utpote reapse a sancto episcopo in auditorum frequentia habitum, in editione Basileensi precitata admodum incongrue, tum quoad materiam, tum quoad dicendi modum, Declamatio nuncupatur. Reliqui omnes ibidem continenter editi, minus quidem improprie, sed etiam minus apta indicatione, dicuntur in u et uI caput Matthei Dissertatio.

 Etiamsi uero tractatus uocabulum a Gallandio usurpatum retinuerimus, ab ordine nichilominus, quem hi Tractatus in sua Bibliotheca obtinent, recedere coacti fuimus. Nam preter Tractatum singularem, seu Sermonem de octo Beatitudinibus, quem primo quidem loco ut Gallandius ipse, sed a ceterorum numero separatum, et extra ordinem omnino posuimus, utpote nichil habentem commune cum ipsis, excepta materia, que, ita exigente Euangelii explanatione, in alio quidem Tractatu pene eadem est, sed alio modo, alio etiam stylo, alioque nexuum usu prolata: preter hunc Tractatum seu Sermonem, nos in reliquis initium duximus a Tractatu, qui apud Gallandium est 17, eumque primum diximus in caput III Euangelii sancti Matthei, prout etiam secundum diximus  in caput III sancti Matthei, qui apud eumdem Gallandium est 18 et ultimus; et tertium nuncupauimus in caput u sancti Matthei, qui ibidem numeratur secundus; et ita etiam reliquos eodem ordine in idem caput u et in caput uI, usque ad Tractatum 17, qui apud nos ultimus est, quique apud Gallandium, qui duos nostros priores ultimo loco posuerat, est 16.

Huius nostri consilii ratio ipse textus Euangelii est: nam expositiones in caput tertium Matthei, quecumque demum ee sint, seu mutile, seu lacuna aliqua a reliquis intercise, iure debere antecedere existimauimus que sunt in caput quintum et sextum. Gallandius uero qui hoc non animaduertere minime  potuit, [X] nimium fortasse tribuit auctoritati, seu potius errori precedentium editionum, et maxime Bibliothece Patrum Lugdunensis, ubi reapse duo nostri Tractatus priores in unum compacti, sub Fragmenti nomine, ultimo loco sunt positi. Ceterum Sixtus Senensis, cuius articulus de sancto Chromatio in Bibliotheca Lugdunensi legitur, hec illius Scripta optime recensuerat, memorans primo loco que huius sancti presulis habemus in caput tertium Matthei, secundo uero que supersunt in caput quintum et sextum, ac tertio homiliam, quam iure elegantem etiam appellat, de octo Beatitudinibus. Hec editorem Bibliothece Patrum Lugdunensis monere debuissent, ut hunc saltem et ipse seruaret modum in ordinandis Chromatii Scriptis seu Opusculis, que  collectioni sue inserebat. Nos autem a Tractatu seu Sermone singulari de octo Beatitudinibus initium sumere maluimus, tum ut a prestantiori et absoluta Sancti uiri lucubratione inciperemus, tum ut euitaremus exordium ducere a re quodammodo capite truncata, prout est Tractatus, qui in hac nostra editione, uti iam diximus, numero primo exhibetur.

Curam insuper nostram in hac editione in eo precipue posuimus, ut quam emendatiora sancti Chromatii nostri Scripta daremus: quod factum maxime fuit collatione habita eorumdem Scriptorum cum prima Basileensi editione superius memorata, que nunc, deficientibus manuscriptis codicibus, ad instar prestantissimi codicis est; necnon cum editione  Ioannis Grynei inter sua Monumenta sanctorum Patrum orthodoxographa, Basilee 1569, tomo II,  p. 1192. Id uero in hac cura nostra nobis obtigit optatissimum, ut genuine recteque lectioni redderemus textum insignem sancti huius episcopi, qui est de Trinitatis mysterio, et exstat tractatu 2, numero 2 huius nostre editionis; quique deprauatissimus, erroneeque sententie legitur tum in Bibliotheca Patrum Lugdunensi, tum similiter in nouissima ipsius Gallandii; quamuis hic, ut ipse testatur, non parum allaborauerit, ope maxime Excerptorum Combefisianorum, ut mendosas etiam lectiones aliorum exemplarium in Chromatii Scriptis corrigeret.

Precitata editio Basileensis prima, sicuti etiam subsequens altera Ioannis Grynei, uiam nobis aperuerunt ad textum hunc integritati reddendum: adiutrices dehinc manus nobis obtulit Alcuinus abbas,  seu Flaccus Albinus, qui textum eumdem retulerat, una cum aliis plurimorum Sanctorum Patrum, in libello suo aduersus Heresim Felicis episcopi; nosque usi sumus tum textu [XI] ab eodem relato, qui exstat inter opera Alcuini editionis clarissimi abbatis Frobenii tomo I, uol. II, p. 767; tum eo quoque, quem ex manuscripto codice uaticano eiusdem Alcuini eruit clarissimus Fontaninus, inseruitque Historie sue litterarie Aquileiensi lib. III, cap. 4, num. 2, ubi de sancto Chromatio apposite disserit, quem infra suo loco uidere poterit lector. En autem textum ipsum, tum deprauatum, tum integrum, ut facta collatione quisque cognoscat, quid lectum hactenus fuerit in Bibliotheca Patrum Lugdunensi, ac in nouissima quoque Gallandii; quidue legendum potius  fuisset, prout in hac nostra editione legendum prebemus.


Celebris textus sancti CHROMATII episcopi Aquileiensis de sanctissimo Trinitatis mysterio.
[1Kb]



»Unde igitur quale Patris de Filio testimonium sit, dicentis: Hic est Filius meus. Suus utique, non per adoptionem gratie, neque per religionem creature, ut heretici uolunt, sed sui proprietate generis et ueritate nature. Multi enim sanctorum filii Dei dicuntur, et sunt: sed hic sine compassione unus Deo Patri Filius unigenitus, et uerus, et proprius, non aliunde quam de Patre natus. Quia tam uerus Pater, Pater est, et Deus est: sicuti etiam uerus  Filius, Filius est Trinitatis ostensus, cum et Pater Christum Dominum ac Deum nostrum Filium suum esse testatur; et Spiritus, id est Paracletus, in tanto fidei sacramento Patri Filioque coniungitur: ut uerum Patrem, uerum Filium, uerum etiam Spiritum Sanctum crederemus: tres personas, sed unam diuinitatem Trinitatis, unamque substantiam.«





»uide igitur quale Patris de Filio testimonium sit, dicentis: Hic est Filius meus. Suus utique, non per adoptionem gratie, neque per religionem creature, ut heretici uolunt, sed sui proprietate generis, et ueritate nature. Multi enim sanctorum filii Dei dicuntur, et sunt: sed hic sine comparatione unus Deo Patri Filius unigenitus, et uerus, et proprius, non aliunde quam de Patre natus. Quia tam uerus Pater, Pater est, quam uerus et Deus est: sicuti  etiam tam uerus Filius, Filius est, quam uerus et Dominus est. Perfecta ergo fides est Trinitatis ostensa; cum et Pater Christum Dominum ac Deum nostrum Filium suum esse testatur; et Spiritus Sanctus, id est Paracletus, in tanto fidei sacramento Patri Filioque coniungitur: ut uerum Patrem, uerum Filium, uerum etiam Spiritum sanctum crederemus: tres personas, sed unam diuinitatem Trinitatis unamque substantiam.«

 [XII] Restituto hoc textu sancti Chromatii, qui fidei ipsius de sacratissimo Trinitatis mysterio testimonium prebet luculentissimum, aliisque paucis minoris momenti correctionibus hic atque illic factis; notatiunculas preterea omnes ad Chromatii Tractatus  ex Gallandio accepimus; easque ad imam paginarum partem collocauimus; quibus etiam nos ipsi unam aut alteram addidimus. Atque hec sunt, que de Scriptis siue Opusculis sancti Chromatii, que nunc denuo edimus, scire lectorem oportebat, ut instituti nostri ratio illum non lateret.

Post Scripta sancti Chromatii episcopi Aquileiensis,  non inutile iudicauimus duo ipsius, breuissima quidem, sed magni ponderis Dicta exhibere, que protulit in Aquileiensi concilio sub sancto ualeriano episcopo habito, anno 381, aduersus Palladium et Secundianum episcopos Arianos, dum ipse Aquileiensis eiusdem Ecclesie presbyter esset. Magnorum uirorum, etiam breuissima queque, sunt maximi facienda: atque hec quidem Chromatium presbyterum iam tunc tante uirtutis ac fidei, tantique apostolici roboris ostendebant, qui dignissimus esset ualeriano futurus in episcopatu successor.

Decem et octo annos, aut etiam nouemdecim, in episcopatu Aquileiensi, ut communis fert computatio, exegit Chromatius. Multa propterea eumdem scripsisse ad gregis sibi crediti informationem, multa ad  fidei defensionem aduersus maxime Arianorum aliorumque uigentes errores, necnon paganorum late adhuc patentem superstitionem, non incongrue existimamus. Quid uero ipse scripserit, preter ea que habemus, absque teste, et absque idonea ratione asserere non licet. Interim et testes adsunt, et idonee non desunt rationes que illum alia quoque peculiaria, que interierunt, scripsisse affirmant et suadent: ideoque breuem elenchum horum saltem deperditorum, post edita, subiicimus.

Quod magnis uiris, prime presertim, eidemque proxime antiquitatis, non semel contigit, ut nonnulla sub eorum nominibus scripta apparerent, que fetus essent hominum obscurorum, et indigna prorsus que tanta auctoritate gauderent; id profecto  accidit et sancto nostro Chromatio, sub cuius nomine, necnon simul et sancti Heliodori episcopi Altinatis, amicitia Chromatio coniunctissimi, due epistole prodierunt ad sanctum Hieronymum, una cum duabus eiusdem Hieronymi ad ipsos responsionibus, que pluries pluribusque in locis edite fuerunt, que genuine etiam aliquando sunt habite, queque nunc, atque iampridem, communi eruditorum suffragio, inter opera tum Chromatii, [XIII] tum Hieronymi spuria recensentur. Has epistolas nichilominus, simul cum diui eiusdem Hieronymi fictis responsionibus, opere pretium duximus hic ultimo loco prebere lectoribus, una cum animaduersionibus criticis duorum illustrium uirorum; ut nichil Chromatiane huic  editioni desit eorum, que et desiderari et preberi solent in sanctorum Patrum nouissimis editionibus. Atque hec de Chromatii Scriptis, que hoc uolumine exhibentur, deque apparatu et ordine quo prodeunt.

Sed quid de sancti Chromatii uita; de etate nimirum qua floruit, de rebus ab ipso gestis, de annis seu uite seu episcopatus illius: quid de Ecclesie Aquileiensis eo tempore statu, aliisque similibus, que in quolibet uetusto auctore inquiri solent, atque illustrari debent ab eo, qui eiusdem Operum editionis curam suscipiat? Hanc spartam duumuiri nostrates eruditissimi, inter scriptores proxime preterite etatis primi subsellii, ornandam susceperunt, Iustus Fontaninus archiepiscopus Ancyranus, et Bernardus Maria De Rubeis Ordinis Predicatorum.  Probatum iri propterea confidimus a lectoribus humanissimis consilium quod cepimus: pro iis scilicet que dare potuisset super hac re imbecillitas nostra, Lucubrationes integras exhibendi clarorum horumce uirorum, que licet antehac edite inter opera utriusque, que amplioris argumenti sunt, hic tamen ueluti suo proprio loco, post Scripta uidelicet Sancti Presulis, de quo apposite agunt, recudi quodammodo gaudebunt.

Damus itaque imprimis Lucubrationem clarissimi Fontanini quam ipse Rome degens exarabat anno 1713, ut ibidem ipse testatur, queque exstat in sua Historia Litteraria Aquileiensi libro III; quod tamen Opus nonnisi post eius obitum lucem uidit Romanis typis, anno 1714. Omnium primus post Tillemontium,  multo eruditionis et critices apparatu, hoc sancti Chromatii argumentum omni ex parte tractandum ibidem suscepit Fontaninus, eoque rem perduxit, ut, pro eo tempore quo scribebat, absolutius nichil, nichil diligentius desiderari posset, ipso etiam iudice Andrea Gallandio in breui illa scriptione sua de Chromatio, quam superius memorauimus, quamque infra subiicimus. Notat unculas nichilominus nostras non paucas huic Lucubrationi Fontaniniane supponere coacti fuimus, tum ut nonnulla explanaremus, que non satis fortasse dilucide a uiro clarissimo enuntiata fuerunt, tum ut alia notaremus que Eruditis posterioris etatis non placuerunt: tum demum ut aliqua reapse corrigeremus, uel que ipse dum scriberet nosse non poterat, [XIu] uel que etiam aliquando  aliis certe grauissimisque curis implexus minime animaduertit.

Hoc idem argumentum sancti Chromatii post Fontaninum, sed antequam Fontanini Litteraria Aquileiensis Historia euulgaretur, pertractauit clarissimus De Rubeis a capite 10 usque ad 13 suorum Monumentorum Ecclesie Aquileiensis, que edita fuerunt Argentine  anno 1740. Hec itaque capita Fontaniniane Lucubrationi subiunximus, quasi alteram huius eruditi uiri de eadem re Lucubrationem; in qua multa quidem desideres de Chromatio, que Fontaninus ampliori eruditionis apparatu congessit, sed in qua etiam multa inuenias, que pressius ille absoluit; ac presertim que ad Origenianorum  operum uices pertinent, queque ad personam Rufini presbyteri Aquileiensis, horum operum causa adeo exagitati; quem nichilominus Sanctus noster Chromatius, quoad uixit, semper impense coluit. Capitibus hisce Monumentorum Aquileiensium aliquid aliud ex eodem De Rubeis addidimus; que nempe ipse scripsit numero 5 et 6 capitis 18 suarum dissertationum uarie eruditionis, etc., que uenetiis prodierunt anno 1762, postquam scilicet Fontaninianum opus perlegerat Litterarie Aquileiensis Historie; ubi animaduersiones illius intelliges super ea, que scripserat Fontaninus tum de Chromatii ordinatione in episcopum Aquileiensem, tum de Romani episcopi appellatione, qua Chromatius donatus fuit in prima eius Scriptorum Basileensi editione. En itaque tibi,  benigne lector, prospectum huius nostre Scriptorum seu Opusculorum sancti Chromatii Aquileiensis episcopi editionis: en simul rationes, que fortasse non inutilem operam nostram ostendent in hac editione adornanda; queque noui aliquid quodammodo a nobis datum fuisse significabunt, etiamsi non noua tulerimus.

Hic exitum habere posset hec prelocutio nostra: sed ne prorsus a nobis intactum argumentum hoc uideatur; et quia, post ea que Fontaninus atque De Rubeis ad illustrationem illius contulerunt, nonnulla quoque supersunt, que aliquo modo perpendi atque illustrari merentur; non grauate feras, si, quamuis tantis longe impares uiris qui nos in hac alea precesserunt, aliquid nos quoque arripiamus, uel quod  eorum effugerit diligentiam, uel quod ab ipsis, pro tempore quo scribebant, aut non satis, aut minime prorsus pertractari potuerit.

Ut a Chromatii familia incipiamus, in qua duo tantum fratres, Chromatius et Eusebius, absque ullo tertio anonymo quem [Xu] uoluerat Fontaninus; quid censendum de Eusebio, quem constat diaconum fuisse Aquileiensem, dum presbyter esset Chromatius, ac postea episcopatus honore cumulatum? Id nempe testatur Rufinus Apologie in sanctum Hieronymum libro I, num. 4, scribens: »Ego . . . . ante annos fere triginta . . . . per gratiam baptismi regeneratus, signaculum fidei consecutus sum per sanctos uiros Chromatium, Iouinum, et Eusebium, opinatissimos et probatissimos in Ecclesia Dei episcopos,  quorum alter tunc presbyter beate memorie ualeriani, alter archidiaconus, alius diaconus, simulque pater mihi et doctor Symboli ac Fidei fuit.« Hec scribebat Rufinus anno circiter 400 aut 401, iuxta De Rubeis in dissertatione de Rufino, capite 3 et 4. Factum idcirco baptismatis sui, quod Aquileie locum habuisse scribit ante annos fere triginta, quo tempore diaconus erat Eusebius Chromatii tunc presbyteri frater, ad annum pertinet, ut recte idem De Bubeis supputauit, 371 uel 372. Post hoc igitur factum, cum episcopus creatus fuerit, iuxta Rufinum ipsum, etiam Eusebius: cuius sedis, aut cuius loci episcopus censendus ipse est? Sanctum Eusebium Bononiensem episcopum interfuisse concilio Aquileiensi habito sub sancto ualeriano episcopo anno  381, aduersus Palladium et Secundianum Arianos episcopos, in quo Chromatius quoque adhuc presbyter Aquileiensis aderat, constat ex Actis illius concilii, que exstant tomo II Operum sancti Ambrosii editionis Parisiensis Maurinorum, et in conciliorum Collectionibus. Fueritne igitur Bononiensis Ecclesie episcopus frater Chromatii nostri Eusebius? Si ratio temporis habeatur, inquit Tillemontius, Mémoires pour seruir à l'Histoire ecclésiastique, etc., tomo XI, nota 1, ad sanctum Chromatium, nichil est quod uetet hoc credi posse: ipse tamen arbitratur Chromatii nostri Eusebium fratrem, nequaquam fuisse Eusebium episcopum Bononiensem, ea ductus ratione, quod Eusebius Bononiensis episcopus aliquando  fortasse coniugio uacauit, uti eruitur ex sancto Ambrosio; quod dici nequit de Eusebio Chromatii nostri fratre, quandoquidem duo hi fratres a diuo Hieronymo appellantur. geminus Samuel nutritus in templo, Epistola uII, in editione uallarsii, ad Chromatium, Iouinum, et Eusebium, que ad annum refertur 373. Duos Eusebios Bononienses eiusdem etatis numerant eruditi Benedictini editores Operum sancti Ambrosii Mediolanensis episcopi, alterum nobilem ciuem uxoratum cum prole, quocum familiaritatem colebat ipse Sanctus doctor, alterum uero Bononiensem episcopum. In hac hypothesi cessaret [XuI] Tillemontii difficultas; et Eusebius episcopus Bononiensis posset esse Eusebius ipse Chromatii nostri frater. Quis tamen hoc unico fundamento  asserat eumdem reapse fuisse episcopum Bononiensem?

Clarissimus noster Franciscus comes Florius, quem superius memorauimus, in quadam Notatione ad Bachiarium ab ipso Rome editum, anno 1748, pag. 57, procliuitatem quamdam ostendit agnoscendi in Eusebio episcopo Bononiensi Eusebium Chromatii nostri fratrem, scribens: »Chromatius Aquileiensis Ecclesie presbyter, et Eusebius illius frater diaconi munere insignitus . . . . uterque . . . . episcopalem dignitatem adeptus est: prior nimirum ualeriano nostro successit; alter uero incerti nominis Ecclesiam  sanctissime rexit.« Quinimmo ex schedis ipsius, que supersunt apud nobilem uirum comitem Philippum Florium, eiusdem fratris  filium eiusdemque eruditionis heredem; quem honoris et grati animi causa hic nominamus; ex schedis, inquam, ipsius aperte intelligimus eumdem postea procliuitatem illam suam ita extendisse, ut pene pro certo habuerit, Eusebium Chromatii nostri fratrem, fuisse Eusebium ipsum episcopum Bononiensem: ita enim manu propria scriptum reliquit: »Mi è uenuto in pensiero di render palese un ornamento della Chiesa di Bologna, benchè assai ricca di antichi e nuoui. Ma nel tempo stesso ciascun uedrà che senza offesa del uero io seruo, dirò così, alla mia causa, ed adempio un ufficio di pietà uerso quella nobilissima Chiesa che da gran tempo mi fu madre, e che mi nodrì finchè uisse. In poche parole io propongo la mia congettura. Santo Eusebio uescouo  di Bologna è quell'Eusebio diacono di Aquileia, di cui parlano, come uedremo, con molta lode san Girolamo e Rufino. Nulla ui ha, che si opponga a questa congettura; e molte osseruazioni concorrono a renderla assai uerisimile.« En itaque opinionem uiri clarissimi scripto patefactam, et ita prolatam, ut satis declarauerit, se rem iam tunc funditus perpendisse, nichilque illi reliquum fuisse, quam ea proponere argumenta, que illum ad eamdem amplexandam induxerant; quod curis aliis procul dubio impeditus non fecit, nisi potius intercidisse dicamus quod super hac re lucubrauerat. Tanti uiri opinionem nos quoque libenter amplectimur, ab ea moderatione minime separatam qua auctor usus fuit, coniecturam  illam appellans: et interim Chromatio nostro nobisque gratulamur de Eusebii huius, similiter nostri, sanctitate; sicut etiam de cultu quem apud Bononienses [XuII] obtinet sub die 26 Septembris, et de quo admodum erudite  Prosper Lambertinus, postea Benedictus XIu, in suis Annotazioni sopra gli Atti d'alcuni Santi, de' quali si celebra l'Offizio e la Messa, per lo più senza le Lezioni proprie, nella diocesi di Bologna, etc. Bologna 1740: quod Opus Latino etiam sermone donatum uideas tomo X Operum eiusdem Benedicti pape XIu, Rome 1751.

Dissimulare hic tamen, data occasione, non licet sancti huius Eusebii epochas, quas ibidem signat laudatus Lambertinus iuxta accuratiorem, uti scribit,  Chronologiam; initi scilicet ab Eusebio Bononiensis episcopatus anno Christi 370, decessus uero ipsius anno 400. Nostra quidem documenta Aquileiensia, ut candide fateamur, cum epochis his non apprime conueniunt: diaconus siquidem erat Aquileiensis Ecclesie Eusebius Chromatii frater, non modo, uti uidimus, anno 371, aut etiam 372, quo eodem administro baptismum Aquileie suscepit Rufinus, sed anno etiam 373, quo ad ipsum simul et Chromatium et Iouinum Aquileie positos, et nullo indicatos episcopatus honore, litteras dedit Hieronymus: mortem uero Eusebius Aquileiensis, episcopus postea factus ut Rufinus testatur, iam oppetierat anno 396, uti ex alia ad Heliodorum episcopum Hieronymi ipsius epistola eiusdem anni; quas omnes semper  ex editione et Chronologia uallarsii hic nominamus. Quomodo ergo cum hac epocharum diuersitate conciliari potest episcopatus Bononiensis Eusebii nostri Aquileiensis, Chromatii fratris; ut unus omnino et idem Eusebius sit Aquileiensis, qui episcopus fuit Bononiensis?

uerum enimuero diuersitas hec epocharum, tanta, ut nobis quidem uidetur, non est, que coniecturam clarissimi Florii nostri, quam amplexauimus, ualeat labefactare, et nos a concepta pro eadem opinione deiicere. Ubi enim monumenta non adsunt, in incerto semper uersamur, dum Christi annos assignare contendimus seu rebus seu hominibus priorum quinque et amplius seculorum, ut notum est omnibus. Monumenta uero nulla profert Lambertinus in  citato opere pro epochis sancto Eusebio Bononiensi attributis. Et interim hec ipsa annorum 370 et 400 absoluta, et, ut ita dicamus, rotunda, a Chronologis etiam accuratissimis facta signatio, absque ulla neutrubi alterius numeri additione seu imminutione, preiudicium facile ingerit incertitudinis habite a Chronologis ipsis in hisce epochis assignandis. [XuIII] Monumenta autem nostra, que habemus firmissima, minime uetant, quominus Eusebius Chromatii frater inaugurari potuerit episcopus Bononiensis post annum 473 indicate Hieronymi epistole ad Chromatium, Iouinum et Eusebium, aut etiam eodem ipso epistole illius anno currente: et eadem monumenta nos monent, ut anno 396 uita iam functum  Eusebium Chromatii fratrem existimemus. Quid igitur coniiciendum post hec?

Accuratior illa Chronologia, quam nominat Lambertinus, monumentis fortasse propriis atque inuictissimis destituta, sollicita quidem fuerit in assignando saltem preter propter episcopatus tempore Eusebii Bononiensis; quod tempus scilicet decurrerit inter annum Christi 370 et 400; quin strictim ac precise asserere uoluerit, eos ipsos esse uere ac proprie annos, tum initi ab ipso Bononiensis episcopatus, tum morte relicti. Et ecce, ni fallimur, breui facilique modo, ac prorsus hisce rebus magna ex parte incertis consentaneo; ecce sublatam chronologicam difficultatem, que fortasse in hoc negotio potissima est: ut propterea in Eusebio Bononiensi  propensius agnoscamus Eusebium ipsum Chromatii nostri fratrem; quod profecto, si nobis Aquileiensibus periucundum atque decorum, Bononiensibus ipsis gratissimum futurum sit; quibus hec gloria quoque nouissime accesserit, ut non immerito credant episcopum suum, Eusebium nomine, quarto Ecclesie seculo sanctitate clarum, e clero prodiisse Aquileiensis Ecclesie tantopere a diuo Hieronymo laudato, et fratrem habuisse ipsius Ecclesie episcopum Chromatium, cuius solum nomen pro laude plenissima est.

Interim ipsius Eusebii quoque nomen, quod Chromatii Aquileiensis episcopi frater gerebat, quidni Eusebiorum etiam familiam indicet, et eam quidem Aquileiensem, unde uterque oriundus? Aquileiensem  patria Chromatium nostrum asseruit firmissime Fontaninus; nec ita procul ab illius sententia abiit De Rubeis, dum Romatinum eumdem aut Concordiensem facile fecit; que duo tunc loca Aquileiensis erant episcopatus propria, et ab Aquileia urbe non ita longe posita. Postquam tamen duumuiri illi de Chromatii patria scripserunt, ex feracissimis Aquileie ruderibus monumenta aliquot, eaque preclara, in apricum uenere, que Eusebiane cuiusdam familie, et absque dubio Aquileiensis, mentionem nunc primum faciunt, queque a uiro clarissimo Angelo Maria Cortinouio, Utinensis huius collegii Sancti-Pauli preposito, nuper apud nos uita functo, et illustrata [XIX] et publici etiam iuris facta fuerunt. Ipse uero ex his monumentis simul sumptis, sicuti Eusebiorum  familiam quamdam, et illustrem quidem, Aquileie exstitisse quarto et quinto Christi seculo arguit, ita ad hanc eamdem familiam Chromatium nostrum, atque Eusebium fratres, aliquo saltem modo pertinuisse, non egre suspicatur. Ab auis siquidem et patribus in filios et nepotes nomina tunc quoque propagabantur, que ueluti familiarum cognomina quedam iam tunc constituebant: et Eusebius noster etsi post Chromatium a diuo Hieronymo nominetur epistola 7 et 8 in editione uallarsii, quia Chromatius tunc presbyter Aquileiensis, Eusebius uero diaconus tantum erat; Eusebius tamen natu maior Chromatio fuisse uidetur, ut ipse propterea Eusebiane familie nomen obtineret, quia et anno Christi 381 in Aquileiensi  concilio ipse iam episcopus erat Bononiensis, uti ex superius dictis coniicimus, dum Chromatius adhuc presbyter tantum esset Aquileiensis: et ante Chromatium ipse quoque excessit e uita uti ex eodem Hieronymo habemus epistola ibidem 60, num. 19, ad Heliodorum, que, uti iam diximus, ad annum pertinet 496. Ex Eusebiana igitur Aquileiensi familia, et quidem in primis clara, uti eadem monumenta nos docent, Chromatium nostrum prodiisse facile credimus: unde non modica eidem laus accedit, quod originis claritatem uite sanctimonia, doctrine splendore, et uirtutibus omnibus episcopo dignis, una cum Eusebio fratre, exornauit. Exstant typis edita a Cortinouio Eusebiane Aquileiensis familie monumenta in Dissertatione sua Italice scripta,  cui titulus: Sopra una Iscrizione Greca d'Aquileia, seu potius in preuia eiusdem Epistola nuncupatoria ad eminentissimum cardinalem Borgia, Bassano 1792; necnon in dissertatione altera, similiter Italice scripta, cui titulus: Sopra un Bassorilieuo di Costanzo e Giuliano, que locum habet in litterariis fasciculis, inscriptis: Memorie per seruire alla Storia Letteraria e Ciuile. uenezia, presso Pasquali 1799. Marzo e Aprile, pag. 3 et sequentibus.

Aliud nunc nos urget, quod Chromatium ipsum, de quo scribimus, singillatim respicit: suntque Scripta, siue Opusculo eius, que noua hac editione donamus. Ac primo quidem: suntne genuinus fetus illius, que sub eius nomine edita fuerunt, et nunc denuo eduntur? Fatendum est cum Tillemontio,  Ceilliero, aliisque, altum de Chromatii scriptis operibus quibuscumque esse silentium apud ueteres, qui nobis data opera notitiam reliquerunt auctorum, seu etatis sue, seu etiam precedentium  seculorum; quique ipsorum Scripta indicarunt, siue omnibus nota, siue deperdita, uel latentia: neque dissimulari quidem potest, tunc tandem primo innotuisse litterarie reipublice Chromatium nostrum aliquid scripto exaratum reliquisse, cum ex manuscripto quodam ueteri Scripta illius Basilee prodierunt anno 1528 merito et opera Ioannis Sichardi; licet Scriptorum horumce mentionem quamdam fecerit multo ante beatus Albinus Flaccus, seu Alcuinus abbas, in libello aduersus Heresim Felicis episcopi. Et Tillemontius quidem, Opere ac tomo supra citato  pag. 539 editionis uenete Pitteriane, necnon nota 2, pag. 653, etsi ingenue fateatur Scripta Chromatio nostro attributa digna esse celebritate nominis ipsius, neque Chromatium alterum notum esse, cui possint dignius assignari; subdit nichilominus, quod il serait à souhaiter qu'on eust des preuues plus fortes, qu'elles sont de lui, que n'est le titre des manuscrits qui les attribuent à Chromace euesque romain. uim horum Tillemontii uerborum intellexit Fontaninus noster; ac propterea totus fuit in Lucubratione de Chromatio, quam post Scripta seu Opuscula damus, ut modis omnibus confirmaret ea apprime conuenire nomini, quod preferunt, Chromatii nostri episcopi Aquileiensis; et ut obiecta refelleret, que ex silentio  ueterum, et Hieronymi presertim, uellet quispiam urgere.

Nihilominus, seu uiderit, seu non uiderit, Fontanini nostri  momenta Ceillierus, in sua Histoire générale des auteurs sacrés et ecclésiastiques, tomo X, cap. 3, parum dissimilis a Tillemontio, ita scribit: Nous ne trouuons rien des écrits de saint Chromace duns aucun de ceux qui nous ont laissé des catalogues des écriuains ecclésiastiques. Il y a néanmoins quelques manuscrits où l'on trouue le nom de Chromace à la tète de trois discours que l'on a imprimés dans la Bibliothèque des Pères . . . . Ce qu'on peut dire de mieux, c'est que les écrits qui portent le nom de saint Chromace ne sont point indignes de lui, et que l'on ne connaît  point d'éuêque de ce nom à qui ils puissent être attribués auec plus de iustice. En igitur a Ceilliero recoctum quod prebuerat Tillemontius; ut adhuc certum exploratumque, etiam iuxta illum, non sit, Scripta illa, que sub Chromatii nostri nomine circumferuntur, ipsius esse reapse; et hoc ea presertim de causa, quod nulla eorum mentio in ueterum catalogis habeatur.

Nos itaque Ceilliero quoque reponimus, quod Fontaninus super [XXI] Tillemontii animaduersione exaratum reliquit; et silentibus etiam catalogis ueterum, qui Scriptorum ecclesiasticorum opera recensuerunt, indubium et certum nichilominus esse tenemus, sanctum Chromatium nostrum Aquileiensem episcopum uere auctorem esse Scriptionum,  que sub eius nomine edite habentur: quidquid sit de Romani episcopi titulo, quo a prima Basileensi editione insignita fuerunt, de quo titulo et Fontaninus ipse et De Rubeis abunde dixerunt, et nos quoque infra nonnichil addere proposuimus. Nihil aliud propterea inquirendum, nichil desiderandum ulterius; quasi silentibus ueterum catalogis adhuc de Chromatii scriptis sub iudice lis esset, et quasi catalogorum ueterum defectui nulla alia critices regula ad ueritatem agnoscendam suppleri potuerit, prout a Fontanino plene suppletum fuit. Catalogorum ueterum auctoritatem in sinceritate Operum iudicanda agnouerat acutissimus criticus Ioannes Clericus in sua Arte Critica, parte III, sectione 2, cap. 3, num. 1, hunc sanciens aphorismum: »Scripta quorum nulla  mentio in priscis catalogis, que nec memorata sunt ab ullo scriptore sequentium proxime seculorum, ut plurimum aut ficta iudicanda sunt, aut minimum suspecta habenda.« uerum ecce quid idem ipse addiderit num. 15: »Quamuis aphorismi nostri auctoritas plerumque illibata maneat, non diffitebimur tamen egregios nobis aliquot superesse scriptores; quorum suppares, qui quidem supersint, nullam mentionem fecere.« uiro igitur critico persuasum fuit, non tanti semper esse ponderis ueterum catalogos, ut, ipsis silentibus, aliis critices regulis inueniri ueritas non possit in diiudicanda sinceritate operum, que alicui auctori in manuscriptis codicibus tribuuntur. Exempla ibidem protulit  Fontaninus auctorum et operum toti Ecclesie notissimorum, de quibus apud criticos dubium nullum; quorum tamen nec Gennadius, nec Isidorus, neque alii nomenclatores exteri meminere. Clericus uero citato nuper loco, inter auctores Ecclesiasticos, addit etiam celebrem Athenagoram; cuius tamen et nomen et opera, ut ipse ait, Eusebio Hieronymoque ignota fuere.

Unum super hac re hic addere liceat, quod auctorum Ephemeridum litterariarum, etiam celebriorum, supinitatem quandoque et indiligentiam probet, non sine studiosorum incommodo, nec sine rei litterarie detrimento, cuius immo iuuande gratia sunt institute. In percelebri Gallice litterature diario, cui titulus Iournal des Scauans, mense Martio  anni 1745 datur synopsis seu compendium tomi decimi superius memorati operis [XXII] Remygii Ceillieri: in quo capite 3 agit ipse de sancto Chromatio episcopo Aquileiensi, deque Scriptis illius. En uero quid et quomodo scribat huius diarii, seu potius articuli huius diarii, auctor, de Ceillieri sui sententia super Chromatii nostri Scriptionibus. Dom Remy Ceillier se trouue encore ici en contradiction auec M. Fontanini. Ce sçauant dans l'ouurage que nous uenons de citer, et où il se montre fort ialoux de la gloire des écriuains d'Aquilée, attribue à S. Chromace dix-huit homélies sur S. Matthieu, et s'efforce de prouuer que c'est sans fondement que M. de Tillemont, qui les a crues néanmoins d'un ancien, et sçauant auteur, réuoque en doute qu'elles soient de saint Chromace. Dom  Remy Ceillier au contraire, parmi dix-huit homélies n'en trouue que trois qu'on puisse donner à ce saint: encore montre-t-il qu'il est très incertain qu'il en soit l'Auteur. Ita diarii huius Gallici, seu articuli huius diarii, auctor. uerum quis ita scribere possit, qui accurate legerit et Fontaninum et Ceillierum ipsum; quique pre oculis saltem habuerit Scripta Chromatii, qualia exhibentur in Bibliotheca Patrum Lugdunensi, ad quam Ceillierus respiciebat? Nequaquam si quidem somniauit Ceillierus ex decem et octo homiliis a Fontanino memoratis tres tantum seligere, que genuinus fetus censeri possent sancti Chromatii: sed ne Fontanini quidem mentione facta, quem numquam fortasse nouit in iis que de Chromatio scripsit, neque homiliarum numero quem primus  Fontaninus ipse proposuit indicato, omnia Chromatii scripta que supersunt in tres tantummodo partes diuisa, qualia nempe exstant in Bibliotheca Patrum Lugdunensi, Ceillierus recensuit; deque iis, prout ibidem exstant, queque totas duodeuiginti homilias Fontanini constituunt, iudicium suum protulit, quale superius attulimus, nulla prorsus facta alicuius horum scriptorum partis secretione. Sed hec obiter; et ne Ceillierum quisque, ex hac Gallici diarii infideli et prorsus inepta relatione, ueluti in crimen uocare uelit iniquioris critices in Chromatii nostri scripta que habemus. Scire interim non inutile quoque iudicamus, accuratissimos super hac re sane fuisse, et prorsus ad Ceillieri mentem scripsisse  mense Nouembri precedentis anni 1744, Treuoltienses alterius notissimi ac prestantissimi operis litterarii conditores: cui titulus, Mémoires pour l'Histoire des Sciences et des beaux-arts: quorum synopsim, genuinam ac simplicem, Ceillieriani capitis de Chromatio Aquileiensi si pre oculis habuisset auctor precitati articuli diarii Gallici, des Sçauans nuncupati, numquam fortasse mense Martio [XXIII] anni subsequentis 1745 tam longe et a rei ueritate et a Ceillieri sensu abiisset.

Sed iam nunc de Scriptis siue Opusculis ipsis inquirendum; quid reapse sint, cur, et quo ordine, et qua occasione elucubrata a sancto Chromatio nostro? uetustior horum scriptorum indicatio ea est, quam habet Beatus Flaccus Albinus, seu Alcuinus  abbas, in libello aduersus Heresim Felicis episcopi, ubi omnia hec simul sumpta Chromatii scripta uocat Chromatii Libellum de octo Beatitudinibus. Hunc fortasse titulum gerebat manuscriptus codex Chromatii, quo Alcuinus abbas utebatur; licet aliud sit quod De octo Beatitudinibus apposite Chromatius scripsit, et aliud in quo locus continetur ab Alcuino relatus, inter alia Sanctorum Patrum testimonia, aduersus Heresim Felicis episcopi.

Prima horum scriptorum editio, que, uti uidimus, Basileensis est anni 1528, in duas partes ea distribuit, et primam appellauit Dissertationem in u et uI caput Matthei, licet in fine continenter habeat quod Chromatius scripsit etiam in caput tertium; alteram uero declamationem unice dixit in eodem genere. Horum  titulorum editionis huiusce Basileensis obscuritatem saltem, ne dicamus etiam improprietatem, quis non uideat? Quo prodierint ordine, quoue titulo indicata fuerint Chromatii nostri scripta in Micropresbytico ueterum quorumdam breuium Theologorum Martini Lipsii, Louanii primum edito 1546, dein Basilee 1550, pag. 412, necnon inter Orthodoxographa Theologie sacrosancte Ioannis Heroldi, Basilee 1555, tomo I, pag. 430, sicut etiam in Bibliotheca Homiliarum Laurentii Cumdii, Lugduni 1588, tomo II, pag. 1170 , asserere omnino non possumus. uidimus tamen Monumenta saltem Sanctorum Patrum Orthodoxographa Ioannis Grynei, Basilee impressa anno 1569: ibique tomo II, pag. 1192, conspeximus Chromatii nostri Scripta, tributa in partes duas; quarum priorem constituit Sermo ille, qui etiam apud nos primum locum obtinet; titulumque satis proprium ibidem gerit. De octo nempe Beatitudinibus concio elegans, licet in superiori parte pagine declamationis quoque uox appareat, quam hic sermo a priori editione Sichardi habuerat; alteram uero constituunt [XXIu] Chromatii reliqua que habemus, sub titulo: In quintum caput Matthei, et in partem sexti, tractatus aliquot, eruditione  pariter ac pietate insignes, quibus subiungitur, absque peculiari separatione, quod restat in caput tertium, sub simplici indicatione Fragmenti tractatus alterius, qui nondum totus in lucem prodiit; quamuis et hic quoque in superiori paginarum parte dissertationis uox addatur, a priori scilicet Sichardiana editione sumpta. In Bibliotheca Patrum Lugdunensi sancti Chromatii scripta exhibentur diuisa in partes tres; quarum due priores sub uno primum indicationis titulo nuncupantur, De octo Beatitudinibus conciones due, deinde altera alium proprium gerit titulum, nempe, In quintum caput Matthei et in partem sexti concio, eruditione pariter ac pietate insignis; etsi ambe in superiori paginarum parte inscribantur semper, De octo Beatitudinibus. Tertia uero dicitur,  Tractatus in illud: Ego a te debeo baptizari, etc., Matth. III, 4, fragmentum. In nouissima demum Bibliotheca ueterum Patrum, etc., Andree Gallandii, melius quidem et accuratius quam umquam antea, licet nondum ad rem satis, hec scripta appellantur, Tractatus XuIII in sancti Matthei Euangelium. Homilias duodeuiginti dixerat pridem Fontaninus in Lucubratione sua de sancto Chromatio, quam infra damus.

Post hos uarios titulos, quos hic indicare neque prorsus iniucundum neque inutile iudicauimus, ecce quid nobis reapse uideantur esse Chromatii Scripta, que recudimus. Tractatus, quem Gallandius primum dixit ex decem et octo quos primus ipse diuisit, quemque nos quoque primo loco posuimus, etsi primum  non dixerimus, est Tractatus singularis, seu Sermo aut Concio, et quidem reapse elegans, ut eam dixere Sixtus Senensis et Ioannes Gryneus, que proprie appellari debet singulari titulo De octo Beatitudinibus, queque partem nullo modo constituit Tractatuum ceterorum. Hec certe habita fuit oretenus a sancto episcopo occasione alicuius mercatus, cuius causa adesset frequentia populi, ut ex ipsius lectione satis aperte colligitur. Nihil hoc scripto preclarius inter ea sancti episcopi que supersunt, siue orationis scopum intuearis, siue stylum, siue ingressum, progressum et exitum. Inter preclariora quoque eiusdem eui et eiusdem generis Patrum scripta merito haberi potest. Quid uero de reliquis sentiendum? Cum Tillemontio aliisque censemus,  tractatus reliquos, qui in hac nostra editione non octodecim, sed septemdecim numerantur, nequicquam esse peculiares homilias, seu etiam tractatus distinctos, sed reliquia potius uideri integri [XXu] Commentarii, quem Chromatius scripserit in Mattheum. Censemus quoque Commentarium hunc scripsisse Chromatium, non in usum sue predicationis ad populum, quemadmodum Tractatum seu Concionem de octo Beatitudinibus, sed in usum pie presertim ac fructuose fidelium lectionis. Id uero eruimus ex uerbis ipsius, que habet tractatu apud nos 5, alias 4, num. 2, ubi ita scribit: »Et multa similia que pretermisimus, ne tedium legentibus faceremus.« Hoc, quod sciamus, ab aliis qui de  Chromatio scripserunt perpensum non fuit. Quidni clarius mentem suam aperuerit super hac re Sanctus Episcopus in exordio Commentarii sui, quod cum aliis eiusdem partibus desideramus?

Si licet uero etiam occasionem diuinare, qua fortasse ductus fuit sanctus Chromatius ad hoc lectionis pabulum suo populo accurandum, non aliam fuisse dixerim, quam eam, que illum impulit ad cogendum Rufinum quoque Aquileiensem, presbyterum suum, ut Grecam Eusebii Historiam ecclesiasticam Latinis litteris donaret. Alarici nempe irruptio in Italiam per Aquileiensium fines, anno Christi 400, agros, armenta, uiros longe lateque uastauit, ut Rufinus ipse prefatur ad Chromatium in Eusebii latinam a se factam Historiam, populisque a Deo Sancto Episcopo  commissis ferale exitium minitabatur. Ut igitur remedium aliquod afflicte plebi conquireret, per quod egre mentes, ut idem subdit, ab ingruentis mali contagione subtracte, melioribus occupate studiis tenerentur, Rufino presbytero suo iniunxit, ut ecclesiasticam Eusebii Historiam e Greco in Latinum sermonem uerteret; cuius lectione animus audientium uinctus, dum notitiam rerum gestarum auidius petit, obliuionem quodammodo malorum que gererentur acciperet. Quidni igitur ad hunc eumdem finem operam quoque suam, pro ea doctrine ac sanctitatis laude qua excellebat, conferre uoluerit sanctus presul Chromatius; ideoque opus episcopo dignum susceperit, Commentarium nempe in sancti Matthei Euangelium, quem legendum fidelibus eo potissimum tempore traderet:  atque ea maxime causa, quod eiusmodi operibus minime tunc Latina saltem Ecclesia abundaret?

Ceterum, etsi anno Christi quadringentesimo Latinis explanationibus Euangelii non abundarent Christi fideles in Occidentis partibus constituti; quorum fortasse plerisque uix note tunc forent uel ipse Hilarii Pictauiensis in Mattheum, et Ambrosii Mediolanensis commentationes in Lucam: hic certe meminisse iuuat, Aquileiensem quoque Ecclesiam iam tunc habuisse Commentarios in Euangelia, opus Fortunatiani, eiusdem Ecclesie ante [XXuI] sanctum ualerianum episcopi; quos sibi in Orientem mitti a Paulo Concordiensi postulauerat, margaritam de Euangelio eosdem appellans, sanctus Hieronymus Epistola  10, num. 3, in editione uallarsii, que ad annum spectat 373; quorumque meminit ipse sanctus doctor de uiris illustribus capite 97, asserens Fortunatianum scripsisse Commentarios in Euangelia, titulis ordinatis, sed breui et rustico sermone, seu, ut alias, breues rustico sermone; quique iamdiu interierunt. Male quidem uulgo audit Fortunatianus, Ariani dogmatis, et Liberii Romani pontificis fracte constantie accusatus: sed eum ab utriusque impacti criminis labe iam egregie purgatum a clarissimo Fontanino Historie Litterarie Aquileiensis libro III capite 2, nouissime repurgauit defenditque luculenter eruditissimus Zaccaria in Dissertatione, de commentitio Liberii lapsu, que est 7 Tomi I suarum Dissertationum Latinarum  de Rebus ad historiam atque antiquitates ecclesie pertinentibus, Fulginie 1781; necnon eodem etiam tempore diligentissimus eque ac laboriosissimus noster Ioannes Petrus a Stua peculiari dissertatione Italice scripta, Se Fortunaziano uescouo d'Aquileia sia da nouerarsi tra gli Ariani, o no, et typis edita anno 1782 in Calogeriana, seu potius Mandelliana Nuoua Raccolta d' opusculi scientifici e filologici, tomo XXXuII. Nihil igitur optatius Aquileiensibus suis prestare tunc temporis potuisset Chromatius, quam Euangelicum Commentarium a seipso concinnatum eisdem tradere; ut in eodem ipsi sese utiliter exercerent doctrine ac pietatis argumento, quod sibi iam esset quodammodo familiare; et in quo nichilominus ob ueteris Scripti breuitatem, indisertamque  dicendi rationem, uberiori ac nitida oratione cuperent erudiri.

Id uero nos admonet, ut facile consectare possimus, sanctum Chromatium nostrum Commentarium suum non modo inchoasse ab ipso Euangelii Matthei exordio, et absque ullo hiatu perduxisse usque ad locum capitis sexti, ubi desinit tractatus noster decimus septimus; sed ultra quoque fuisse progressum, et integrum reapse Matthei Euangelium Commentario suo illustratum dedisse, quod etiam Tillemontius post Sixtum Senensem aliosque sensit. Eadem enim ratio que suadet, illum procul dubio Commentarium inchoasse ab ipso Euangeli exordio, et perduxisse usque ad locum ubi nunc desinit predictus tractatus apud nos decimus septimus; eadem  ipsa nos urget, ut censeamus Sanctum Episcopum opus suum minime imperfectum reliquisse; presertim uero cum necessitas plebis informande atque [XXuII] in tot aduersis erigende instaret, et tempus preterea illi defuisse non uideatur ad opus perficiendum quod inchoauerat, etiamsi illum operi manum posuisse dixerimus anno tantum 400, quo Alaricus in Italiam irrupit. Cur uero integer Commentarius ad nos usque non uenerit, non est quid dicamus; cum tot alia sanctorum Patrum aliorumque auctorum ueterum opera ad nos peruenerint mutila; cumque notiora sint, quam ut hic explicari mereantur, fata durissima que post Chromatium subiit Aquileia, totusque Aquileiensis ager, unde fortasse integra euadere Chromatii scripta non potuerunt, sicuti neque  tot alia que procul dubio reliquerunt ceteri presules qui eum precesserunt, quique secuti sunt.

Sed quid de doxologiis, seu glorificationibus, que in fine homiliarum siue tractatuum singulorum leguntur? Inde nimirum, Fontaninus presertim, necnon etiam De Rubeis, eruere conati sunt, ueri nominis homilias has esse reapse, seu in unum opus conflatas, seu ex opere iam exstante dissectas, et ad predicationis usum aptatas. Neutrum nobis arridet, qui iam professi sumus reliquia hec nobis uideri integri in Mattheum Commentarii, quem data opera sanctus Chromatius scripserit, ut a fidelibus legeretur. Nihil uero doxologie nos mouent frequentius repetite in fine cuiuscumque tractatus, seu homilie: uti  exempligratia: unigenitus Dei Filius, qui est benedictus in secula seculorum. Amen; aut: per Christum Dominum nostrum, qui est benedictus in secula; siue simpliciter: per Christum Dominum nostrum; aut etiam: cui laus et gloria, in secula seculorum. Amen; seu demum productior illa: cui est honor, laus, et gloria, una cum Spiritu sancto, ante omnia secula, et nunc et semper et in secula seculorum. Amen. Neque enim homilie, seu tractatus complementum aut conclusionem doxologias huiusmodi apud Chromatium nostrum esse putamus. In Scripturis namque eruditissimus Sanctus Episcopus nouerat procul dubio quam sepe huiusmodi doxologiis utatur in epistolis suis sanctus apostolus Paulus, necnon etiam Petrus, et uterque sane in epistolarum decursu, ueluti ad anime effusionem erga  Deum omnium Creatorem et erga Dominum Iesum Christum Saluatorem nostrum: quin signum sint ullius complementi, seu Epistolarum, seu etiam non semel peculiaris cuiusque rei, de qua tunc in Epistola ageretur. Hinc legimus Rom. I, 25: Et seruierunt creature potius quam Creatori, qui est benedictus in secula. Amen; quin Apostolus ibidem, non modo epistolam, sed neque sermonem [XXuIII] suum claudat de inani ueterum philosophorum sapientia, de qua agebat. Similiter Rom. IX, 5, habemus: Quorum Patres, et ex quibus est Christus secundum carnem, qui est super omnia Deus benedictus in secula. Amen; quin pariter aut epistolam, aut sermonem suum concludat de promissionibus Abrahe factis, de quibus ibidem loquitur. Aliam doxologiam uideas Rom. XI,  36, ubi certe, etsi desinat materia de qua ibidem agit, minime desinit Epistola. Aliam similiter II Cor. XI, 31, ubi neque Epistola desinit, neque materia. Alias demum, quas indicasse sufficiat, I Tim. uI, 16; II Tim. Iu, 18; Gal. I, 4; I Petr. Iu, 11.

Quid aliud igitur uideri possunt doxologie quoque a Chromatio usurpate in Commentario suo, quem pro lectionis usu exarauit, nisi quedam animi sui et feruentissime caritatis effusiones inter scribendum prolate, ad Dei et Domini nostri Iesu Christi laudem, prout apostoli Petrus et Paulus in suis Epistolis factitarunt? Et alia quidem exempla non desunt huiusmodi doxologiarum, etiam ante finem seu epistolarum, seu tractatuum, seu sermonum, in ueterum Patrum operibus; ut eas propterea facile intelligas sanctorum  eorumdum uirorum animi inter scribendum effusiones, non uero locutionis aut scriptionis simpliciter conclusiones. Adeatur tantummodo epistola 1 sancti pape Clementis ad Corinthios; et ibidem doxologie frequentes presto erunt in toto illius prolixe epistole cursu, nimirum num. 20, 22, 38, 43, 50, preter alias duas in exitu epistole, num. 58 et 59. Apud Patres Apostolicos Cotelerii, ubi uolumine I prostat hec epistola sancti pontificis, uideas quoque eruditam notationem que rem hanc illustrat, et ibidem exstat sub num. 4, pag. 161, editionis Amstelodamensis 1724.

Sed aliam huiusmodi doxologiarum usus rationem, quam coniectando arguimus, in Chromatio nostro  afferre prestat, que priorem tamen non excludit. Cum pro pia fidelium lectione, ut antea dictum confirmatumque fuit, Commentarium suum in Euangelium sancti Matthei scripserit Sanctus Episcopus; quidni doxologias hic atque illic posuerit, ueluti ad lectorem quoque admonendum, ut ad singulas, aut pausam faceret, aut etiam finem pro ea uice lectioni daret, ne, nimia lectione grauatus, lectionis fructum amitteret? Et sane doxologie a Chromatio usurpate ita sunt disposite, ut unam inter et alteram lectio sufficiens habeatur, et ut earum nulla ordinem sermonis intercipiat, aut materiam scindat. Quinimmo ne materia quodammodo scinderetur, [XXIX] duplo et amplius longiores, absque ulla intermedia doxologia, fecit partes duas in reliquiis que habemus  Commentarii sui; priorem nempe, que tertium tractatum nostrum constituit, ubi de octo Beatitudinibus iuxta ordinem sacri textus sermo est, quam doxologia profecto clausit, sed nulla interiecta uoluit separare; alteram uero, qua tractatus noster decimus quartus constat, qui est preclara expositio Dominice Orationis, quique doxologia quidem, sicut et ceteri, terminatur, sed nulla prorsus interiicitur.

uerum doxologie ipse a Chromatio usurpate aliquam nostram animaduersionem requirunt. Earum alie Deum respiciunt, nulla Personarum facta peculiari mentione, ut illa tractatus 13: perueniens ad Deum qui orantis precem audire consueuit, qui est benedictus in secula. Amen. Alie diriguntur ad Christum  Dominum Saluatorem nostrum, uelut illa tractatus 12: ante Dominum ac Saluatorem nostrum, qui est benedictus in secula. Amen. Alie demum et Patrem, et Filium, et Spiritum sanctum distincte nominant: uti ea tractatus 2: et donis sancti Spiritus munerandi: per quem est Patri, et Filio laus et gloria in secula seculorum. Amen; et alia quoque tractatus 14: aperte Dominus  manifestat: cui est honor laus et gloria, una cum Spiritu sancto, ante omnia secula, et nunc, et semper, et in secula seculorum. Amen. Quid igitur sibi uult hec doxologiarum diuersitas, in sancto Chromatio, atque in una eademque ipsius scriptione? Fortasse non abs re fuerit coniicere, id consulto factum a sancto Presule, ut fideles ab eodem discerent uarias  glorificationis formulas, quibus etiam ipsi in communi sermone uterentur, cum maxime de rebus diuinis colloquerentur. Id etiam ab eo factum fuisse non immerito arbitramur, ut modo fidem profiteretur unice deitatis contra stultitiam paganorum, quibus circumdati adhuc tunc erant Christi fideles; modo Diuinitatis Filii aduersus hereticos Arianos, qui tunc fidem Catholicam oppugnare non cessabant; modo trinitatis Personarum aduersus Sabellianos, quorum errores nondum eo tempore prorsus obsoleuerant: modo demum Diuinitatis etiam Spiritus sancti contra etate sua exortos, atque a Constantinopolitano generali concilio damnatos, anno 381, hereticos Macedonianos.

 Quod autem ad hosce postremos spectat, pergratum est nobis hic meminisse uiri omnigena eruditione clarissimi, Stephani Antonii Morcelli; qui in quadam ex eruditissimis notationibus [XXX] suis ad sancti Gregorii Agrigentini Explanationem super Ecclesiaste a se G. et L. uenetis typis editam pag. 42, sermonem habens de clausulis, seu doxologiis, quibus ueteres Patres epistolas suas ac cetera scripta concludere solebant, uix aliter, inquit, id eos fecisse, quam una Iesu Christi inuocatione; raro facta mentione Patris, et rarius Spiritus sancti. »At ex quo  ex quo Macedonius heresiarches delirare cepit, et prauam impiamque illam de Spiritu sancto doctrinam spargere institit; reclamantibus ubique sanctis episcopis, in consuetudinem  paulatim uenit, ut catholice professionis instar libros quisque suos et orationes homiliasque trium diuinarum Personarum appellatione concluderet.« In exemplum deinde affert clausulas sanctorum Grecorum Patrum Athanasii, Cyrilli Hierosolymitani, Gregorii Nazianzeni, et Basilii; ac demum concludit: »iam his similes clausulas passim leges apud ceteros Patres, qui hos consecuti sunt.« En igitur, inter hos ceteros, etiam Chromatium Aquileiensem qui fortasse eadem mente, et certe eadem ac illi fide, bis in doxologiis fragmentorum, que supersunt, Commentarii sui in Mattheum, Spiritus sancti meminit. Atque hec de Chromatii scriptis, seu opusculis generatim.

Peculiaria nunc quedam enucleanda ueniunt, que  appendicis loco haberi poterunt, ad ea presertim que Fontaninus atque De Rubeis in suis Lucubrationibus exhibuerunt. Atque, ne multis Lectorem moremur, ecce in primis Ceillierum, qui in Chromatio rem animaduertit a Tillemontio pretermissam, sicut etiam a Fontanino aliisque minime indicatam: dignam tamen que in auctore tanti ponderis, quarti nimirum seculi desinentis, Hieronymi amico, et diuinarum Scripturarum studiosissimo, recenseatur. Il cite, ait Ceillierus, l' Histoire de Iudith, sans marquer aucun doute sur l'authenticité du liure où elle est rapportée. Ita namque scribit sanctus Chromatius tractatu 15, num. 2: »Nam sanctissima Iudith, cum magno merore pro populo esset afflicta, post solemnitatem triduani ieiunii, capite uncto et lota facie,  ita interne afflictionis tristitiam texit, ut simulato gaudio letari hostibus uideretur, etc.« Porro non unum tantummodo, sed tria hic animaduertenda ueniunt in Chromatii uerbis, que aduersus presertim heterodoxorum placita faciunt; nimirum celeberrime illius uidue sanctitudo predicata, ueritas illius historie asserta, et diuina auctoritas libri Iudith, qui ab hereticis inter apocryphos ponitur, dum in catholica Ecclesia libris canonicis annumeratur. Quidquid disputent theologi atque [XXXI] interpretes, etiam inter Catholicos, de uerborum et actuum honestate, quibus herois illa femina usa fuit ut conceptum opus perficeret; quidquid insuper de rei geste ueritate, num scilicet commentum sit atque  parabola, pie quidem, sed sero etiam excogitata, ad erigendum Iudaici populi animum in tribulationibus, puta Antiochi tempore, perferendis, an potius uera ac genuina prodigiosi euentus enarratio , quocumque tandem in loco Iudaice historie collocanda sit: hoc profecto Chromatii nostri testimonium ad asserendam huius Iudithe libri diuinitatem merito accenseri poterit tot aliis sanctorum Patrum scriptorumque ueterum testimoniis, quibus hactenus huius libri deuterocanonici diuinitas aduersus hereticos a catholicis theologis uindicata fuit.

Post Iudithe mentionem, illico etiam Estherem Chromatius nominat, dicens: »Similiter Hesther sanctissima, dum lota facie et capite uncto, post triduanum  ieiunium intelligi a rege potuit, Aman illum populi sui inimicum nequissimum interemit.« Hunc Estheris librum canonicis ascribunt etiam heterodoxi; septem tamen exceptis postremis capitibus uulgate nostre, a uersiculo quarto capitis decimi. Estheris nichilominus historiam hoc Diuino Libro comprehensam Lutheranorum quidam atque Anabaptiste, ut scribit uir clarissimus Ioannes Franciscus Marchinius De diuinitate et canonicitate sacrorum Bibliorum, parte II, articulo 9, tragediam asserunt, et parabolicam commentationem dignitate carentem. En itaque Chromatium Aquileiensem, qui diuinitatem simul huius libri, et ueritatem Estheris historie agnoscit; ut proinde numerum etiam augeat eorum qui, preter libri canonicitatem, ueritatem quoque huius  historie post Synagogam a primis Ecclesie seculis agnouerunt. Sed quid de septem postremis capitibus huius libri, que odioso additamentorum uocabulo ab hereticis appellantur, queque ab eisdem inter apocrypha scripta numerantur? Ex allatis Chromatii uerbis non immerito deprehendimus, hec quoque postrema capita, seu additamenta, ipsum agnouisse ceu eiusdem Estheris libri partem, ac proinde eiusdem Diuine cum capitibus prioribus auctoritatis. Quod enim ait, lota facie et capite uncto, potuisse Estherem a rege intelligi, minime eruere poterat ex primis nouem aut decem illius libri capitibus, ubi nichil omnino de istius modi faciei et capitis preparatione; sed eruit procul dubio ex additamentis ipsis que respuunt heterodoxi, nimirum ex capite XIu uulgate  nostre, ubi uersu 2 legitur, quod, audito Esther Iudaice [XXXII] nationis periculo, et uolens ad Dominum orationes suas fundere pro salute ipsius, cum deposuisset humilitatis causa uestes regias . . . . , pro unguentis uariis, cinere et stercore impleuit caput; unde sponte sequitur, quod cum die tertia, post fusas ad Dominum preces, aditura esset regem, ut eum pro populo deprecaretur, ideoque regalibus iterum induta esset uestimentis, prout in textu, capite u, 1, faciem primum lauerit suam sordibus ex capite decidentibus inquinatam, et caput ipsum, excusso cinere et stercore, unguentis uariis de more delibuerit, prout accedentem ad regis solium reginam decebat.

Que de Iudithe atque Estheris libris in Chromatio  animaduertimus, monent nos ut de duobus aliis nonnichil dicamus, qui eque pro Canonicis ab hereticis non habentur, de Libris nempe Sapientie, atque Ecclesiastici. Sapientie liber a Chromatio nostro semel tantum, in scriptis que de eodem supersunt, citatur, nimirum tractatu 10, num. 2; citatur tamen ueluti auctoritatis diuine et Scripture sacre partem constituens: ait enim: »Periurium et mendacium, diuini iudicii pena damnatur, dicente Scriptura: Os quod mentitur, occidit animam;« quod scilicet legitur Sap. I, 11. Liber uero Ecclesiastici, non semel tantum aut iterum, sed sepissime ab eodem Chromatio in scriptis que habemus affertur, semperque diuine auctoritatis censetur; ut uerba illius uerba Domini quandoque dicantur, quandoque etiam Spiritus sancti,  ut uidere est tractatu 3, num. 5, tractatu 6, num. 2, alibique frequenter. Adeo uerum est quod Marchinius in opere supra citato parte II, articulo 16, de libro Ecclesiastici asserebat; quod inter deuterocanonicos »certe nullus est Scripture sacre liber, cuius auctoritati Patres suffragentur magis, tametsi publico decreto Ecclesia uniuersa nondum eam sanxisset.« uerum quidem est Chromatium nostrum existimasse librum Ecclesiastici auctorem habuisse Salomonem, ut ipse frequenter scribit dum eiusdem libri loca commemorat. Huius uero sententie alii quoque Sanctorum Patrum fuerunt: nisi potius dicamus, et Chromatium ipsum, et reliquos qui eodem modo scripserunt Patres, ideo Ecclesiastici librum Salomonis dixisse, quia Libri illius auctor Salomonem  est imitatus, et quia in Ecclesiastico nonnulla quoque leguntur, que Salomon ipse in suis, Prouerbiorum presertim atque Ecclesiastes libris, iam pridem docuerat.

Ad alia nunc progrediamur, eodem, qui prius, Ceilliero ductore. De sancto Ioanne Baptista loquens sanctus Chromatius [XXXIII] tractatu 1, num. 3, hec habet: »Et baptizauit quidem Ioannes Dominum ac Saluatorem nostrum, sed potius ille baptizatus a Christo est: quia ille aquas sanctificauit, hic aquis sanctificatus est; ille gratiam donauit, hic accepit; hic peccata deposuit, ille remisit . . . . Ioannes baptismo egebat, quia sine peccato esse non poterat.« Duo hic, aut etiam tria in Chromatii uerbis notanda ueniunt: sanctum Ioannem Baptistam a Christo Domino,  iuxta Chromatium, baptizatum fuisse; eumdemque baptismo reapse indiguisse, quia sine peccato esse non poterat; siue hoc de peccato originis asserere uoluerit, siue de peccato aliquo actuali quo Precursor etiam Domini obstrictus esse potuerit. Singula uideamus.

Sanctum Ioannem Baptistam a Christo Domino baptizatum fuisse, aperte asserunt inter Patres Grecos sanctus Gregorius Nazianzenus Oratione 39, pag. 633, edit. Paris. 1609, et inter Latinos sanctus Augustinus Sermone 293, § 12, edit. Maurinorum. Negant tamen, aut saltem dubitant, sanctus Ioannes Chrysostomus in Mattheum homilia 12, sanctus Hieronymus in caput II eiusdem Matthei, sanctus  Maximus Taurinensis homilia 31, que est de Baptismo Christi, 3, pag. 92, nouissime editionis Romane, aliique. Res est, que in utramque partem absque piaculo disputari potest; licet probabilius fortasse uideatur, necnon Euangelico textui conformius, ipsum quoque Baptistam a Christo Domino baptizatum fuisse statim ac ipse eumdem baptizauerat; uti maxime ex illis uerbis eiusdem Domini ad Baptistam, sine modo, Matthei III, 15, quibus responderat ad Baptistam ipsum dicentem, Ego a te debeo baptizari; uti, inquam, ex uerbis illis nonnulli Interpretum deprehendunt. Partis interim affirmatiue, de baptismate a Ioanne suscepto a Christo Domino, post Nazianzenum atque Augustinum, assertorem habemus etiam Chromatium nostrum:  quod dixisse sufficiat.

At quomodo indigebat sanctus Ioannes baptismate, quia sine peccato esse non poterat, ut ait Chromatius? Aliud namque est baptizatum Ioannem fuisse; et aliud baptismo indignisse. Lex baptismi christiani nondum tunc lata fuerat: quinimmo, antequam lex huiusmodi a Christo diceretur, Baptista iam martyr excesserat. A peccato uero originis omnes tunc Iudei, seu per parentum fidem in uenturum, seu etiam per circumcisionem, mundabantur: unde altero saltem ex his modis mundatum iam diu fuisse Baptistam ab originali labe, quam in conceptione contraxerat, nemo negauerit. Quamquam, quis etiam dixerit his eisdem [XXXIu] indiguisse ueteribus modis Ioannem Baptistam ut a labe originis mundaretur, cum Spiritu sancto  repletus fuerit adhuc ex utero matris sue, uti Angelus Gabriel Zacarie Patri prenunciauit, Luce I, 15?

Nonnulli quidem sanctorum Patrum dubitare uisi sunt, num ea sanctificationis gratia qua in utero cumulatus fuit Ioannes, regenerationis etiam fuerit; qua nimirum absterso originis uitio renatus in Christo sit, qui in Adam carnalis conceptionis lege mortuus erat. Inter hos est sanctus Augustinus in epistola ad Dardanum, 187, al. 57, num. 31 et 32, necnon sanctus Bernardus epistola 174, que est ad canonicos Lugdunenses, cuius etiam uerba referre libet. »Certissime, inquit, Spiritus sanctus, quem repleuit, sanctificauit. Ceterum quatenus aduersus originale peccatum hec ipsa sanctificatio ualuerit, siue pro isto , siue pro Ieremia, siue quis  alius simili preuentus est gratia, non temere dixerim. Sanctificatos tamen non dubitauerim dicere, quos Deus sanctificauit, et cum eadem sanctificatione prodiisse ex utero, quam acceperunt in utero: nec reatum, quem in conceptione traxerunt, ualuisse ullatenus horum natali iam donatam prepedire, seu preripere benedictionem. Attamen quis dicat: Spiritu Sancto repletum manere adhuc filium nichilominus ire, et si mori in utero contigisset, cum hac plenitudine Spiritus penas luiturum damnationis? Durum est. Minime tamen ausim, hinc quidpiam mea sententia definire.« Hec sanctus Bernardus.

Plurimi nichilominus sanctorum Patrum adeo preclare de Ioannis Baptiste sanctificatione in utero  matris loquuntur, ut dubium nullum relinquant, quin tali sanctitate tunc idem fuerit perfusus, que omni antique preuaricationis labe protinus ipsum mundauerit. »Sancta erat anima Beati Ioannis; et adhuc in matris utero clausa, uenturaque in mundum, quasi per experientie sensum sciebat que Isrel ignorabat:« ita Origenes, homilia 10 in Lucam: »Ioannes . . . . ille diuina gratia adhuc in utero matris impletus:« ita sanctus Cyprianus epistola 73, ad Iubaianum, prope finem. Concinit sanctus Athanasius sermone 4, contra Arianos, sanctus Cyrillus Hierosolymitanus catechesi 3, sanctus Ambrosius libro II in Lucam, sanctus Maximus Taurinensis sermone 56, in natali sancti Ioannis 5, pag. 554, precitate editionis, sanctus Gregorius Magnus Moratium libro  III, cap. 5. Omnium uero sanctorum Patrum sensum de Ioannis sanctificatione in utero matris magnificentissime expressit [XXXu] beatus Petrus Damianus sermone 1, de sancto Ioanne Baptista, ita loquens: »Neminem umquam mortalium intra materna uiscera sanctificatum legimus, preter Ioannem Baptistam et Ieremiam. Sed longe minor Ieremie sanctificatio, quam Ioannis. Ille quidem in utero matris sanctificatus est, hic repletus Spiritu Sancto fuisse cognoscitur. Multo quippe excellentius est Spiritu sancto repleri, quam sanctificari. Ibi enim sanctificatio emundationem, hic repletio inundationem signat. Denique et Apostoli, qui manibus suis tractauerunt de uerbo uite, cum Spiritum sanctum accepissent de Saluatoris afflatu, uix quinquagesimo  a Resurrectionis die ad illum gradum potuerunt peruenire, ut diceretur de eis: Repleti sunt omnes Spiritu sancto. Et licet Spiritus sanctus largiori tunc munere credentium corda repleuerit; hoc tamen Ioannes legitur in utero assecutus, quod Apostolica celsitudo tandem longiori permissione potuit obtinere.« Ita sanctus Petrus Damianus. Peccato itaque originis, quo mundabantur Hebrei, seu per fidem parentum in uenturum, seu per circumcisionem , per sanctificationem precipue in utero matris acceptam, infectus ipse esse non poterat cum a Christo Domino esset baptizandus, ut hac de causa eo baptismate indigeret: certissime enim constat, non posse quemquam sanctitate donari, simulque originali peccato teneri:  Dei per gratiam amicum fieri, simulque per originale peccatum, ire filium remanere; diuine nature participem fieri, simulque diabolo mancipari. Hec fusius apud uirum clarissimum Iacobum Hyacintum Serry, Exercitationes, etc., de Christo eiusque uirgine Matre, exercitatione 28, num. 10 et 11, unde nonnulla eorum, que diximus, mutuati sumus. Hinc si Chromatius noster Ioannem Baptistam aiebat indiguisse baptismate, quia sine peccato esse non poterat; hoc illum nequaquam dixisse fatendum est, quia Baptistam originali macula adhuc crederet inquinatum; sed potius quia, ut homo, sine aliqua actualis culpe labe non erat.

Neque hoc quidem sanctitati tanti uiri aduersatur,  neque pugnat cum plenitudine illa sancti Spiritus, quam in utero matris accepit. »Excepto quippe baptismatis munere , quod contra originale peccatum donatum est . . . . hac excepta magna indulgentia, unde incipit hominis renouatio, in qua soluitur omnis reatus et ingeneratus et additus: ipsa etiam uita cetere iam ratione utentis etatis, quantalibet prepolleat [XXXuI] fecunditate iustitie, sine peccatorum remissione non agitur. Quoniam filii Dei quamdiu mortaliter uiuunt, cum morte confligunt. Et quamuis de illis sit ueraciter dictum, Quotquot Spiritu Dei aguntur, hi filii sunt Dei: sic tamen Spiritu Dei excitantur, et tamquam filii Dei proficiunt ad Deum, ut etiam spiritu suo, maxime  aggrauante corruptibili corpore, tamquam filii hominum quibusdam humanis motibus deficiant ad seipsos, et ideo peccent.« Ego itaque a te debeo baptizari, aiebat uir sanctissimus Ioannes ad Iesum uenientem ad se, ut ipsius baptisma susciperet: Ego a te debeo baptizari. »Ille autem , ille autem quare diceret, Ego a te debeo baptizari, mundus ab omni penitus noxa, si non in eo erat quod sanaretur, si non in eo erat quod mundaretur? . . . . Ego a te, inquit, debeo baptizari: opus est mihi, necessarium est mihi. Et hoc illi ibi prestitum est.« Atque hec eadem uerba sancti Precursoris exponens clarissimus Estius, ita scribebat: »Ego a te debeo baptizari, id est ablui, mundari a  peccatis. Ex quo bene colligitur, Ioannem Baptistam non fuisse sine uenialibus peccatis, iuxta illud alterius Ioannis I, capite I: Si dixerimus quoniam peccatum non habemus, ipsi nos seducimus, et ueritas in nobis non est. Unde et Augustinus Ioannem uult comprehendi inter eos iustos, qui non uiuunt sine peccatis.« En igitur quid sibi uelit Chromatius noster, dum asserit sanctum Ioannem Baptistam indiguisse baptismate Christi, quia sine peccato esse non poterat. Plura qui forte cupiat super hac re, adeat, de sancto Ioanne Baptista deque rebus ad eum pertinentibus, scriptores tum catholicos, tum externos, quos indicat bene multos pro amplissima eruditione sua clarissimus Paulus Maria Paciaudius in preloquio ad suas De cultu sancti Ioannis Baptiste  Antiquitates Christianas, Rome 1755, pag. 2 et 3.

Aliud, et quidem letissimum, atque edificationis plenum argumentum, Ceilliero duce, nobis prebet Chromatius in ea Commentarii sui parte, in qua Dominicam Orationem disertissime atque piissime exponit, tractatu uidelicet in hac nostra editione 14, num. 5, ubi de pane nostro quotidiano disserit. Facta nempe distinctione duplicis modi, quo uerba illa Dominice Orationis, Panem nostrum quotidianum da nobis hodie, intelligenda sunt, habitoque sermone de pane quotidiano litteraliter accepto, et ad presentem uitam sustentandam necessario: en quomodo se conuertit ad sensum spiritualem illorum uerborum, [XXXuII] unde preclaram quoque eruimus disciplinam,  que tunc in Aquileiensi ipsa Ecclesia uigebat, frequentissime nimirum, immo etiam quotidiane fidelium communionis; a qua, proh dolor! tam longe absumus hodie non sine rei christiane dedecore, et uite spiritualis detrimento. »Hoc autem, inquit, spiritaliter nobis preceptum esse debemus aduertere, ut panem quotidianum petamus: id est panem illum celestem et spiritalem, quem quotidie ad medelam anime, et spem eterne salutis accipimus, de quo ait Dominus in Euangelio: Panis celestis, caro mea est, quam ego dabo pro mundi huius uita. Et hunc ergo panem quotidie postulare iubemur: id est, ut prestante Domini misericordia, quotidie panem accipere corporis Domini mereamur. Ait enim sanctus Apostolus: Probet autem se ipsum homo, et sic de pane  Domini manducet, et de calice bibat. Et iterum: Qui manducat panem Domini indigne, et calicem bibit, reus erit corporis et sanguinis Domini. Unde non immerito semper orare debemus, ut hunc panem celestem quotidie mereamur accipere: ne aliquo interueniente peccato, a corpore Domini separemur.« Ita sanctus Chromatius.

Quotidianam, aut certe frequentissimam, corporis Domini sumptionem in more positam nouimus apud fideles priorum Ecclesie seculorum. Rerum liturgicarum, et ecclesiastice discipline scriptores ex Grecis atque ex Latinis Patribus multa congerunt testimonia, que morem hunc prestantissimum tum in Orientali tum in Occidentali Ecclesia uigentem confirmant; maxime uero, quoad Italiam, in Ecclesia  Romana, atque in Mediolanensi. Nemo uero unus, quod sciamus, quidquam protulit de Ecclesia Aquileiensi, Mediolanensi proxima, eidemque, ac ceteris omnibus Occidentis, antiquitate atque celebritate minime secunda. Ecce nunc itaque Chromatium nostrum, qui ueluti testis nouus accedit huius sanctissime ueterum seculorum in Occidente discipline; quique morem simul Ecclesie sue  nobis tradit, quarti nimirum iam labentis, et quinti ineuntis seculi, dicens: quem quotidie ad medelam anime, et spem eterne salutis accipimus; itemque, ut prestante Domini misericordia quotidie panem accipere corporis Domini mereamur; ac iterum, ut hunc panem celestem quotidie mereamur accipere: que uerba nonnisi morem  procul dubio eorum designant, ad quos uel pro quibus scribebat. Similia uideas apud Cyprianum de Oratione Dominica, pag. 209 eius operum editionis Parisiensis Baluzii, que hic referre non piget, et [XXXuIII] ut Chromatium nostrum intelligas in eodem argumento paria cum tanto doctore scripsisse, et ut simul aduertas, eamdem, que tunc, persecutionibus seuientibus, in Carthaginensi Ecclesia uigebat, disciplinam, in Aquileiensi quoque, tempore pacis, ac duobus pene a Cypriano seculis, in usu perseuerasse. »Hunc panem dari nobis quotidie postulamus, ne qui in Christo sumus, et eucaristiam quotidie ad cibum salutis accipimus, intercedente aliquo grauiore delicto, dum abstenti et non communicantes  a celesti pane prohibemur, a Christi corpore separemur, ipso predicante et monente: Ego sum panis uite qui de celo descendi. Si quis ederit de meo pane, uiuet in eternum. Panis autem quem ego dedero, caro mea est pro seculi uita. Quando ergo dicit in eternum uiuere si quis ederit de eius pane, ut manifestum est eos uiuere qui corpus eius attingunt, et eucaristiam iure communicationis accipiunt, ita contra timendum est et orandum ne dum quis abstentus separatur a Christi corpore, procul remaneat a salute, comminante ipso et dicente: Nisi ederitis carnem filii hominis, et biberitis sanguinem eius, non habebitis uitam in uobis. Et ideo panem nostrum, id est Christum, dari nobis quotidie petimus, ut qui in Christo manemus et uiuimus, a sanctificatione  eius et corpore non recedamus:« ita sanctus Cyprianus.

Dum ea tamen, que retulimus, scriberet Chromatius noster apud Aquileienses de quotidiana fidelium communione, apud Afros diuus etiam Augustinus dabat epistolas illas duas ad inquisitiones Ianuarii, que ad annum 400 referuntur a Maurinis illius operum editoribus: ex quarum priore, que apud eos 54 est al. 118, cap. 3, deprehendimus, inter ipsos tunc probos piosque Christiane uite cultores, ac presertim fortasse in Africanis regionibus degentes, uarietatem quamdam sententiarum obtinuisse circa quotidianum Eucaristici cibi usum; uarietatem tamen a fide ac religione, utraque ex parte, profectam: dum alii scilicet quotidianum tuerentur,  ueluti necessarium in dies singulos anime pabulum ac medicamen; alii non quotidianum potius suaderent, quoniam, uti aiebant, eligendi sunt dies, quibus purius homo continentiusque uiuat, quo ad tantum sacramentum dignius accedat. Pulchre atque apposite, de more suo, questionem diremit sanctus doctor, partes ambas in concepto proposito commendans, atque hec scribens, que hic referre, pro rei de qua agimus grauitate ac dignitate, non iniucundum fore lectoribus neque prorsus inutile arbitramur. »Rectius, inquit, [XXXIX] inter eos fortasse quispiam dirimit litem, qui monet ut precipue in Christi pace permaneant: faciat autem unusquisque quod secundum fidem suam pie credit esse faciendum. Neuter enim  eorum exhonorat corpus et sanguinem Domini, sed saluberrimum sacramentum certatim honorare contendunt. Neque enim litigauerunt inter se, aut quisquam eorum se alteri preposuit, Zacheus et ille Centurio, cum alter eorum gaudens in domum suam susceperit Dominum, alter dixerit, Non sum dignus ut intres sub tectum meum: ambo Saluatorem honorificantes diuerso et quasi contrario modo: ambo peccatis miseri, ambo misericordiam consecuti . . . . Nam et ille honorando non audet quotidie sumere, et ille honorando non audet ullo die pretermittere. Hec sanctus Augustinus. Nihil uero apud Aquileienses huiusmodi discrepantie obortum fuisse Chromatii tempore, id est eodem circiter quo epistolam  hanc Augustinus scribebat, ex Chromatio ipso deprehendimus: hic enim locus fuisset sane opportunissimus Christiani populi edocendi super utroque modo honoris habendi sacratissimo eucaristie sacramento, seu quotidiano eiusdem usu, seu potius intermisso. Unde apparet quotidianum prorsus, uel saltem frequentissimum, uti asserebamus, ibidem in more positum, absque ulla opinionum diuersitate; ubi nullis tamen Fideles ipsi remouerentur labefactate conscientie stimulis, prout ex eiusdem Chromatii uerbis intelligimus.

Sed numquid Fideles illi, qui quotidie, aut saltem pluries in hebdomada, ad sacram mensam accedebant; numquid singulis quoque uicibus confessionem peccatorum apud penitentiales presbyteros  premittebant? Ut hoc quoque hic inquiramus Chromatius ipse allatis uerbis in causa est, necnon Cyprianus, quocum Chromatius concinit; ubi a mundis tantummodo a peccatis Eucaristiam sumi debere apertissime docent. Respondemus itaque, quod operosissimum illud sane fuisset; et ita quoque, ut pre multitudine Fidelium communicantium, quotidiana illa Eucaristie, aut etiam frequentissima perceptio, nullatenus locum habere posset. Quapropter confessionem illam, quam dicimus sacramentalem, Fideles illorum seculorum, qui quotidie, aut frequentissime eucaristiam percipiebant, minime premittebant; nisi aliquo peccato se obstrictos aliquando sentirent, quod graue esset, aut saltem graue esse formidarent, quodque idcirco,  nonnisi habita confessione sacramentali, et penitentia accepta, esset expiandum. Hoc nimirum uidentur innuere ipsa Chromatii, que [XL] retulimus, uerba, ubi aiebat: »Unde non immerito semper orare debemus, ut hunc panem celestem quotidie mereamur accipere: ne aliquo interueniente peccato, a corpore Domini separemur.« Debemus scilicet semper orare, ut quotidie munda sit conscientia nostra, et sic quotidie celestem panem mereamur accipere; ne aliquo interueniente peccato quod a diuina gratia nos separet, a quotidiana illa participatione abstinere debeamus, quoad nempe purgationem Peccati commissi per penitentie sacramentum consequamur. Conferantur cum his Chromatii nostri etiam Cypriani uerba que addidimus. Minora  igitur peccata, que pro nature imbecillitate quotidie fere subrepunt, queque uenialia appellamus, et a quibus nec iusti ipsi spectateque uirtutis uiri immunes prorsus euadunt; hec, inquam, non impediebant, quemadmodum neque hodie impediunt, quominus Eucaristia quotidie, etiam absque premissa sacramentali confessione, sumeretur: hisque expiandis sat erat, sicuti est etiam hodie, uel priuata apud Deum humilisque confessio, que maxime eliciebatur ante sacramenti participationem, tum a laicis, tum a clericis et sacerdotibus ipsis in precibus illis, que tunc idcirco appellabantur preces sub silentio; seu etiam in publica quadam generalis confessionis et penitudinis formula, cuius hodie quoque in prece  illa solemni, Confiteor dicta, et ante Eucaristie sumptionem semper adhibita, uiget institutio.

Diximus porro antiquos Fideles, quotidie, aut certe frequentissime communicantes, non consueuisse confessionem sacramentalem premittere, nisi aliquo peccato se obstrictos aliquando sentirent, quod graue esset, aut saltem graue esse formidarent. Hoc uero ut compertius adhuc fiat, alium eiusdem Cypriani superius laudati locum afferimus ex eius libro de Lapsis, pag. 186 precitate editionis. Eos hic obiurgans sanctus episcopus, qui nimia quorumdam ministrorum facilitate ac benignitate decepti, Eucaristiam accipere non uerebantur absque preuia ac publica penitentia, licet recens essent in Deciana persecutione aut sacrificii aut libelli publico atque  immani facinore polluti, quique a diaboli aris, ut ipse aiebat, reuertentes, ad Sanctum Domini sordidis et infectis nidore manibus accedunt; illos e contra pag. 190 mirifice laudat, »qui quamuis  qui quamuis nullo sacrificii aut libelli facinore constricti, quoniam tamen de hoc uel cogitauerunt, hoc ipsum apud sacerdotes Dei dolenter et simpliciter confitentes, exomologesin conscientie faciunt, animi sui pondus exponunt, salutarem medelam [XLI] paruis licet et modicis uulneribus exquirunt.« En igitur grauiora, et maxime publica, delicta, que a Communione arcebant, donec confessione, et penitentia etiam publica, pro eorum grauitate, purgarentur; en leuiora, eaque etiam occulta, que Communionem quotidianam  minime impediebant, sed de quibus nichilominus, ob rei momentum et ob temporum acerbitatem, sibi quandoque Christiani illi anxio animo metuebant, et quorum causa sine exomologesi conscientie ad Communionem accedere non audebant.

Sed aliud ad eamdem rem illustrandam presto est monumentum, quod ad ipsam Chromatii nostri spectat etatem; ideoque minime pretereundum. Apud diuum siquidem Augustinum, loco superius relato epistole ipsius ad inquisitiones Ianuarii, pars ea Christianorum, que quotidianum eucaristie usum commendabat, aduersus partem alteram, que non quotidianum potius, uti uidimus, suadebat; pars ea, inquam, ex communi procul dubio tunc uigente probataque doctrina, in sententie sue fauorem  aiebat, quod »peccata si tanta non sint, ut excommunicandus quisque iudicetur, non se debet a quotidiana medicina Dominici corporis separare;« quod propterea de grauibus tantum, letalibusque, uti uocant, peccatis intelligi debet, que sola confessionem sacramentalem exigebant, et pro reatus modo penitentiam, ut quis ad eucaristiam accedere posset; unde fiebat, quod quotidiana illa Communio necessario interdum a Christianis illis intermitti deberet, qui peccatis huiusmodi essent obnoxii. Libere itaque Fideles antiqui ad sacram Communionem, uel quotidie, uel certe frequentissime, accedebant absque sacramentali confessione, nisi aliquo peccato se obstrictos aliquando sentirent, quod  graue esset, aut saltem graue esse formidarent, prout superius asserebamus. Atque hec de insigni Chromatii loco, ubi quotidiane aut certe frequentissime Fidelium Communionis, eo tempore in Aquileiensi quoque Ecclesia uigentis, sermo habetur.

Textum nunc alium sancti Chromatii nobis indicat Ceillierus, qui ad matrimonium pertinet; cuiusque propterea hoc loci meminisse leges quedam ciuiles super matrimonii argumento, que preteritis hisce annis in Gallia condite, atque huc quoque mox allate, non sine grauissima religionis iniuria et bonorum omnium indignatione obtinuerunt, nos quodammodo impellunt. Textus itaque est huius modi. »Ipse enim  ait: Quod ergo Deus coniunxit in unum, homo non separet . . . . aperte [XLII] demonstrans,  eum contra Dei agere uoluntatem, qui matrimonium a Deo iunctum illicita diuortii separatione temerare presumpserit. Unde non ignorent, quam graue apud Deum damnationis crimen incurrant, qui per effrenatam libidinis uoluptatem  dimissis uxoribus, in alia uolunt transire coniugia. Quod idcirco se credunt impune committere, quia humanis et seculi legibus id uidetur permissum, nescientes in hoc se grauius ac magis delinquere, quia humanas leges diuinis preferant; ut quod illicitum Deus esse constituit, ideo licitum credant, quia ab homine sit libere permissum.« Ita sanctus Chromatius, tractatu in hac editione 10, num. 1. Duas habet partes hic textus: primam nempe, in qua simpliciter exponit Chromatius  Seruatoris nostri doctrinam Matthei u, 31, 32: Ego autem dico uobis: quia omnis qui dimiserit uxorem suam, excepta fornicationis causa, facit eam mecari; alteram uero, in qua eos arguit, qui humanarum legum pretextu, diuinam constitutionem de coniugii religione soluebant, quique inde etiam crimen suum augebant, quod leges humanas diuinis sanctionibus anteferrent.

De priori huius textus parte nichil est quod dicamus. Tillemontius enim, atque post eum Fontaninus, et nouissime quoque Ceillierus animaduerterunt, nequaquam Chromatium ibidem ita locutum fuisse, ac si nouum matrimonium, dimissa uxore adultera, contrahi posse existimaret; sed Euangeliste uerbis nichil ipsum addidisse, nichil super hac  re sententie sue protulisse, hac questione, de matrimonio ob adulterium, si lubeat, dissoluendo, nondum fortasse tunc excitata. De altera uero parte nonnichil dicamus oportet, postquam postremis Gallo-Itale dominationis legibus temerata matrimonii sanctitas fuit. De antiquis, seu romane reipublice, seu Romani imperii legibus loquebatur sanctus Chromatius, dum scriberet: Quod idcirco se credunt impune committere, quia humanis et seculi legibus id uidetur permissum. He porro leges, ut norunt Romani iuris periti, matrimonii solutionem permittebant, exempli gratia, ob mortem quoque ciuilem, seu fictitiam, unius partis, qualis intercedere dicebatur, ubi quis in captiuitatem seu seruitutem redigeretur:  permittebant etiam ob deportationem, quasi deportatus effectus fuisset seruus pene. Permittebant insuper matrimonii solutionem per mutuum partium consensum; que solutio bona gratia fieri dicebatur, ad distinctionem aliarum solutionum que dicebantur fieri ex causa. Cum leges huiusmodi ab ethnicis dominatoribus [XLIII] conditas, qui Deum non nouerant, inuenisset christiana religio in uniuerso Romano imperio uigentes, christiani gregis moderatores in eo procul dubio toti fuerunt, ut qui Christo nomen dabant, ciuiles leges matrimonia respicientes insuper haberent, diuinamque indissolubilis matrimonii originem ipsi intuerentur, nouo etiam, ea ipsa de causa quia solui non potest, Sacramenti honore a Christo Domino cumulatum.

 Corinthios propterea, qui ex gentilitate ad Ecclesiam uenerant, en quomodo super matrimonii uinculo ex Christi Domini doctrina, contra ac ciuiles ethnicorum leges permitterent, monebat Apostolus I Cor. uII, 10, 11: Iis, qui matrimonio iuncti sunt, precipio non ego, sed Dominus, uxorem a uiro non discedere: quod si discesserit, manere innuptam, aut uiro suo reconciliari. Et uir uxorem non dimittat. Hinc ad Polycarpum scribens etiam martyr Ignatius in sua epistola genuina num. 5, apud Cotelerium Patres Apostolici uol. II, pag. 41, supra citate editionis Amsteledamensis 1724, ita precipiebat: »Sororibus meis dicito, ut Dominum ament, et maritis contente sint carne ac spiritu. Similiter et fratribus meis manda, in nomine Iesu Christi, diligant coniuges  suas, sicut Dominus Ecclesiam . . . . Decet uero ut sponsi et sponse, de sententia episcopi coniugium faciant; quo nuptie sint secundum Dominum, et non secundum cupiditatem.« In hanc posteriorem Ignatii sententiam en quomodo eleganter scripserit etiam Tertullianus libro II ad Uxorem, num. 8: »Unde sufficiamus ad enarrandam felicitatem eius matrimonii, quod Ecclesia conciliat, et confirmat oblatio, et obsignat benedictio, Angeli renuntiant, Pater ratum habet?« In Constitutionibus autem Apostolorum, uulgo Clementis Romani, sed ueteribus illis quidem, et sua auctoritate preditis, hec Apostolorum nomine dictata de matrimonii nexu indissolubili habentur libro uI, cap. 14, apud citatum Cotelerium Patres Apostolici uol. I, pag. 346 eiusdem editionis.  »Significamus uobis . . . . matrimonium legitime contrahendum: tale enim culpa uacat; quia et a Domino aptatur uxor uiro . . . . Non ergo post nuptias liceat eiicere inculpatam . . . . Nam Dominus dicit: Que Deus iunxit, homo non separet: Uxor quippe, consors est uite, ex duobus in unum corpus a Deo adunata: qui autem unum rursus in duo dirimit, hostis est creationis Dei, et diuine prouidentie aduersarius.« Hinc et principibus ipsis paganis, christiane religioni, infensis, Christique fidelium insectatoribus,  sanctus Iustinus Martyr Apologia I, num. 15, [XLIu] pag. 52 editionis Maurine Parisiensis 1742, allata prius Euangelica illa lege Matthei u, 32, et XIX, 9: Qui ducit repudiatam ab altero uiro, mechatur, seu, ut uulgata nostra habet, Qui dimissam duxerit, adulterat, siue mechatur, aperte scribere non metuebat, quod »etiam ii, qui ex lege humana duplex matrimonium ineunt  . . . . peccatores sunt apud magistrum nostrum.«

Ex his itaque intelligimus priorum seculorum Christianos, ex gentilitate factos, et iam diu Romane legislationi assuetos, apprime edoctos a suis pastoribus fuisse de christiani matrimonii dignitate, ac  de precipuis eiusdem legibus, que certe cum legibus aut Romane reipublice aut imperii stare non poterant. Iam satis igitur apparet, quid sibi uoluerit Chromatius noster, dum sue etatis admoneret Christianos, quam graue apud Deum damnationis crimen incurrerent, qui per effrenatam libidinis uoluptatem, dimissis uxoribus, in alia uolebant transire coniugia; et hoc idcirco se credebant impune committere, quia humanis et seculi legibus id uidebatur permissum; nescientes in hoc se grauius ac magis delinquere, quia humanas leges diuinis preferebant; ut quod illicitum Deus esse constituit, ideo licitum crederent, quia ab homine fuerit libere permissum. Hic autem unum annotare pretium operis existimamus: nimirum paulo ante quam hec Chromatius pro Aquileiensibus suis  scriberet, eadem Mediolani docuisse gregem sibi creditum etiam Chromatii amicum, eiusdemque uti perhibetur ad episcopatus apicem initiatorem, Ambrosium episcopum, quoad easdem Romanas leges ad connubia pertinentes; que, preter ea que superius memorabamus, hoc quoque contra diuinam legem habebant, ut adulterii iudicio non teneretur coniugatus cognoscens solutam, quamuis adulterii crimine damnaretur coniugata solutum admittens. »uos, inquit, moneo uiri, maxime qui ad gratiam Domini tenditis, non commisceri adulterino corpori . . . . Nemo sibi blandiatur de legibus hominum. Omne stuprum adulterium est, nec uiro licet quod mulieri non licet. Eadem a uiro, que ab uxore, debetur castimonia. Quidquid in eam, que non sit legitima  uxor, commissum fuerit, adulterii damnatur crimine. Ergo aduertistis quid debeatis cauere, ne quis Sacramentis se indignum prebeat.« Ita Sanctus Doctor de Abraham lib. I, cap. 4, num. 25, qui liber, iuxta Maurinos editores, exaratus fuit circa annum 387  .

[Atque hec quidem ad Chromatii nostri illustrationem sufficiunt, in eo quod de matrimonio Christianorum scripsit, accepta ex lectione Euangelica, quam explanabat, occasione. Plura nichilominus ut hic addamus rei grauitas exigit, necnon timor quoque,  quod ex memorata, cui obnoxii fuimus, Gallica legislatione nonnulli adhuc decipiantur, ut principibus christianam religionem colentibus, et fidem catholicam profitentibus, in catholicorum subditorum matrimonia ius asserant, quod sibi Romanorum leges uindicabant. Argumentum igitur ut prosequamur post allata ueterum testimonia, quibus curam ostendebamus magistrorum nostrorum in erudiendis fidelibus que lex diuina doceret contra ac humane leges paganorum de re connubiali sanxissent; animaduertere primo iuuat, nulla, quod sciamus, trium priorum seculorum, et quarti quoque adulti, exstare exempla, que christianum aliquem ostendant, qui sciens ac uolens uigore legum secularium quas superius memorabamus, ac proinde captiuitatis pretextu,  seruitutis, deportationis, mutuiue consensus, coniugii semel, ac legitime christiano more initi solutionem fecerit, aut tentauerit, nouumque inire presumpserit.

Fabiolam quidem Romanarum mulierum nobilissimam prodit sanctus Hieronymus epistola in editione uallarsii 77, ad Oceanum, que sub finem seculi quarti, dimisso criminosissimo uiro, alteri, eo superstite, nupserat, earumdem similiter legum mundanarum fauore, que id permittebant: »quia, inquit, persuaserat sibi, et putabat a se uirum iure dimissum, nec Euangelii uigorem nouerat, in quo nubendi uniuersa causatio, uiuentibus uiris, feminis amputatur.« Sed hic Fabiole lapsus, ex ignorantia potius, quam ex animi prauitate ortus, in Ecclesie tandem rediit utilitatem, ob publicam huius femine, solemnemque  penitentiam tota spectante Romana urbe peractam, de qua tam preclare sanctus doctor in citata epistola post illius decessum scripta, que ad annum pertinet 399, ubi etiam de Christianorum connubiis ea occasione uerba faciens respectu legum Romanarum, celebre illud protulit, quod nempe super hac re, »Alie sunt leges Cesarum, alie Christi; aliud Papinianus, aliud Paulus noster precipit.«

Abusus itaque aliquot in christianorum matrimoniis serius, ut uidetur, irrepserunt: et Chromatius noster aut primus, aut certe e primis uideri poterit, qui eorum meminerit, eosque obiurgauerit, qui illarum legum fauore, in casibus fortasse ab eisdem memoratis, impune credebant se posse uxores dimittere et ad noua coniugia conuolare. Probabiliter in  hanc sententiam aliqui facillime tunc ruebant, quia uetustas illas leges, ab ethnicis principibus olim dictas, neutiquam abrogatas a Constantino Magno aliisque christianis imperatoribus uiderant; minime interim attendentes, nichil posse leges hominum aduersus legem Dei, simulque ueteres leges ipsas humanas matrimonium respicientes, que sub christianis imperatoribus adhuc uigebant, eos tunc tantum afficere, qui paganis superstitionibus erant implicati, quique diu post Ecclesie pacem in Romano imperio, tum Orientis, tum Occidentis, et auctoritate, et numero ualuerunt.

Temporis progressu, et frigescente christiane institutionis feruore, irruentibus etiam, quinto presertim  Ecclesie seculo, in Romanum imperium barbarorum agminibus, necnon ingruentibus simul ubique terrarum calamitatibus, morum illa castitas, que fideles etatis preterite distinguebat, desiderata fuit, et matrimoniorum maxime sanctitas labefactari hac atque illac cepit, ut propterea episcopi per orbem constituti conquererentur de uiolatis super hac re Euangelii legibus, et Romani pontifices non semel debuerint apostolico robore pro diuina lege de matrimoniorum indissolubili firmitate pugnare. Ecce igitur uel ab initio quinti seculi Exuperium episcopum Tolosanum requirentem sanctum Innocentium papam Primum, quid de his censeri deberet, qui, interueniente repudio ab humanis legibus permisso, alii se matrimonio copularunt: et ecce Romanum ipsum pontificem  eidem ad hoc postulatum in hec uerba respondentem epistola 6, cap. 6, apud Coustantium Epistole Romanorum Pontificum, col. 794, 795, que epistola refertur ad annum 405. »De his etiam, inquit, requisiuit dilectio tua, qui interueniente repudio, alii se matrimonio copularunt. Quos in utraque parte adulteros esse manifestum est. Qui uero uel uxore uiuente, quamuis dissociatum uideatur esse coniugium ad aliam copulam festinarunt, neque possunt adulteri non uideri, in tantum, ut etiam he persone, quibus tales coniuncte sunt, etiam ipse adulterium commisisse uideantur, secundum illud, quod legimus in Euangelio: Qui dimiserit uxorem suam, et duxerit aliam, mechatur: Similiter et qui dimissam duxerit, mechatur, et ideo omnes a communione  fidelium abstinendos. De parentibus autem aut de propinquis eorum, nichil tale statui potest, nisi incentores illiciti consortii fuisse detegantur.«

Doctrinam hanc predicauerat paulo pridem etiam diuus Augustinus in libro de Bono Coniugali, cap. 7 et 8 ; et hoc mentione facta quoque iurium gentilium, que aliter se habebant ac Euangelica dictata. »Interueniente, aiebat, diuortio, non aboletur illa confederatio nuptialis: ita ut sibi coniuges sint, etiam separati; cum illis autem adulterium committant, quibus fuerint etiam post suum repudium copulati, uel illa uiro, uel ille mulieri. Nec tamen nisi in ciuitate Dei nostri, in monte sancto eius, talis est causa cum uxore. Ceterum aliter se  habere iura gentilium, quis ignorat, ubi interposito repudio sine reatu aliquo ultionis humane, et illa cui uoluerit nubit, et ille quam uoluerit ducit.« Idem sanctus doctor libro II de Coniugiis adulterinis, cap. 8  idem, inquam, sanctus Augustinus eos redarguebat Christianos, qui uti aiebat, »potius eligunt maximeque in hac causa  potius eligunt, maximeque in hac causa, mundi legibus subditi esse quam Christi, quoniam iura forensia non eisdem, quibus feminas, pudicitie nexibus uiros uidentur obstringere.« Et libro I de Nuptiis, et Concupiscentia, cap. 10  de repudio loquens ob uxoris sterilitatem, ita docebat. »Hoc custoditur in Christo et Ecclesia, ut uiuens cum uiuente in eternum nullo diuortio separatur. Cuius sacramenti tanta obseruatio est in ciuitate Dei nostri, in monte sancto eius, hoc est in Ecclesia Christi, quibusque fidelibus coniugatis, qui sine dubio membra sunt Christi, ut, cum filiorum procreandorum causa uel nubant femine, uel ducantur uxores, nec sterilem coniugem fas sit relinquere ut alia fecunda ducatur. Quod si quispiam fecerit, non lege huius seculi, ubi interueniente repudio sine crimine conceditur cum aliis alia copulare connubia . . . . . sed lege Euangelii reus erit adulterii; sicut etiam illa, si  alteri nupserit.«

Non solum autem repudii abusum, nouumque inde coniugium, seu adulterii, seu sterilitatis causa, ex seculi legibus licitum sibi faciebant interdum infirmi quidam in fide, maleque morati christiani; sed ad nouas etiam nuptias earumdem legum subsidio, quandoque conuolabant, si altera ex partibus in captiuitatem duceretur. Accidit et huiusmodi casus superius citato sancto pape Innocentio, uti colligimus ex eius epistola apud Constantium 36, col. 909, 910, que epistola ibidem incerti temporis dicitur, licet accurantius fortasse incerti anni dici debuerit, ob indicatum ibidem procelle barbarice tempus, id est, ut uidetur, Italie ab Alarico inuasionem, et Romane urbis direptionem, que due calamitates anno 409 et  410 contigerunt, et post quas epistola illa uerisimiliter data fuit, ob casum ea occasione facile natum, En autem quomodo sanctus Pontifex super hac re scripserit cuidam Probo, qui uir in auctoritate seculari constitutus fuisse uidetur, et fortasse hoc super negotio iudex a parte noxia inuocatus; cuiusque certe de ea re cognoscere maxime interesset. »Innocentius Probo. Conturbatio procelle barbarice facultati legum intulit casum. Nam bene constituto matrimonio inter Fortunium et Ursam captiuitatis incursus fecerat neuum, nisi sancta religionis statuta prouiderent. Cum enim in captiuitate predicta Ursa mulier teneretur, aliud coniugium cum Restituta Fortunius memoratus inisse cognoscitur. Sed fauore Domini reuersa Ursa nos adiit, et nullo diffitente,  uxorem se memorati perdocuit. Quare, domine fili merito illustris, statuimus, fide catholica suffragante, illud esse coniugium, quod erat primitus gratia diuina fundatum; conuentumque secunde mulieris, priore superstite, nec diuortio eiecta, nullo pacto posse esse legitimum.« Hec integra Innocentii pape Primi super hoc euentu epistola est. Hic porro uideas humanas leges  facultatem Fortunio dedisse, uxore Ursa captiuitate detenta, aliud ineundi cum Restituta coniugium. uideas prius cum Ursa coniugium dici a sancto Pontifice bene constitutum, et gratia diuina fundatum; id est iure diuino firmatum, et gratia diuina, sacramenti scilicet, roboratum, ut proinde  nulla posset humana constitutione dissolui. uideas demum religionis statutis et catholice fidei regulis imponi silentium legibus seculi, et Pontificis auctoritate illegitimam iudicari, quod ille probabant.

Alium casum alia procella barbarica obtulit postea apostolice sedi, sancto Leone Magno Pontifice. Hec Attilana clades fuit, quam subiit Aquileia, urbs uenetie princeps, anno 432, unde Aquileiensium multitudo in captiuitatem a Barbaris abducta fuit. Quod fecit supra Fortunius ex facultate Legum mundanarum ob captiuitatem Urse uxoris, hoc sibi faciendum putarunt Aquileienses quedam mulieres, que uiros suos captiuos habebant; ut scilicet solitudine cogente, necnon ueterum etiam legum suffragante fauore, alios sibi maritos loco captiuorum cooptarent;  quorum tamen nonnulli, statu rerum in meliora conuerso, remearunt, et uxores suas, licet aliis coniunctas uiris, repetebant. Nouitas procul dubio huius casus in Aquileiensi Ecclesia, ratione etiam circumstantiarum, effecit, ut sanctus Nicetas, qui tunc Aquileiensium erat episcopus, sedem apostolicam sibi consulendam proponeret. Hoc autem fecit, tum per Adeodatum Romane Ecclesie diaconum, qui tunc Aquileie aderat; tum etiam per epistolas suas, aut aliud scriptionis genus, uti coniectando propugnauimus cum de Nicete scriptis ageremus.

Quid uero sanctus Leo papa respondit? »Quia nouimus scriptum, inquit sanctus Pontifex, quod Deo iungitur mulier uiro; et iterum preceptum agnouimus, ut quod Deus iunxit, homo non separet: necesse  est ut legitimarum federa nuptiarum redintegranda credamus, et remotis malis, que hostilitas intulit, unicuique hoc, quod legitime habuit, reformetur; omnique studio procurandum est, ut recipiat unusquisque, quod proprium est.« Deinde postquam pro casus singularitate, et pro circumstantiis in supplicatione enarratis, que ex responsione apparent, culpabiles tunc, et usque ad id temporis, eos non iudicauit, qui personas assumpserunt maritorum, qui iam non esse existimabantur, et in mulieribus quoque eadem ipsa de causa rem excusabilem dixit quod nouos sibi maritos comparauerint; hec de ipsis mulieribus, quorum uiri redierant, easque in consortium pristinum reuocabant, subiecit: »Si autem alique mulieres ita posteriorum uirorum amore sunt capte,  ut malint his coherere, quam ad legitimum redire consortium, merito sunt notande; ita ut etiam ecclesiastica communione priuentur; que de re excusabili contaminationem criminis elegerunt, ostendentes sibimet pro sua incontinentia placuisse, quod iusta remissio poterat expiare. Redeant ergo in suum statum uoluntaria redintegratione coniugia; neque ullo modo ad opprobrium male uoluntatis trahatur, quod conditio necessitatis extorsit: quia sicut he mulieres, que reuerti ad uiros suos nolunt, impie habende sunt; ita ille que in affectum ex Deo initum redeunt, merito sunt laudande.« Hec sanctus Leo Magnus epistola ad Nicetam episcopum Aquileiensem, que 159 est in editione fratrum Balleriniorum,  et ad annum pertinet 458, qui est annus ab Aquileie excidio sextus. Atque hec quoque ex diuine legis prescripto, simulque ex euangelica institutione, contra ac Romane reipublice, Romanique imperii leges, tantopere celebrate, aliquando sanciuerint.

Siluerunt postea Romane leges super matrimoniorum dissoluendorum libertate, atque tunc maxime cum christiana religio, idololatria tandem exstincta, in toto orbe Romano sola religio fuit. Imperatores ipsi christiani post Constantinum Magnum, etiam ethnicorum cultu superstite, modum aliquem pro temporum ratione posuerunt antique repudiorum ac diuortiorum ex Romana legislatione licentie: ac demum eo tandem prostrato, leges ipse antiquate fuerunt, iurisperitorum deinde eruditioni, ac litteratorum  ingenio unice relicte. Post Romani imperii occasum, cum tot undique dominatus ac regna surrexerint, aliisque uicissim cadentibus emerserint alia, cumque ex Romano presertim iure ueluti ex ueteri, ac celeberrimo fonte equitatis atque iustitie, in his que mere humani sunt iuris, leges sibi sanciuerint; nulla Christianorum, et maxime Catholicorum, dominatio fuit, que contra legem Dei, et Euangelicam doctrinam reuiuiscere fecerit, que Romani legum latores antiqui tradiderant de matrimoniorum solutione per repudium, atque diuortium, et causa captiuitatis, seruitutis, deportationis, aut ex mutuo partium consensu. Id nostre sere etati tandem fuerat reseruatum, ut ex dominatione nuperrima, quam rerum uicissitudines, iusto Dei iudicio  permittente, in potestatem amplissimam ex principiis exiguis extulerunt, queque se ad fallenda hominum studia christianam atque catholicam predicabat; ut, inquam, ex ea codicem legum haberemus, dominatoris nomine NAPOLEONEM communiter nuncupatum, et toti pene Europe, qua ui, qua blanditiis, qua negotiatione indictum; in quo posthabito diuino iure, neglectisque Euangelicis institutis, reuocarentur in usum, que tamdiu obsoleuerant, Romanorum ueterum, qui Deum non nouerant, leges matrimonii sanctitatem afficientes. Quis non exhorruit, quis non ingemuit, dum ibidem, exempli gratia, penam infamie, mortem ciuilem appellatam, intellexit causam dici solutionis uinculi coniugalis, adulterium quoque alterutrius partis; immo mutuum etiam, atque  constantem consensum coniugum? Mittimus cetera super hac re ab eodem codice constituta, et diuinis legibus, doctrineque Ecclesie catholice repugnantia, que addere hic possemus, si singula persequi esset animus, aut instituti nostri ratio pateretur.

Paucos quidem habuit inter Catholicos codex ille anticatholicus qui eo iure uti uoluerint ad matrimonii sanctitatem uiolandam: atque hi uel ex eorum numero fuerunt, qui perditissimi hominum appellari possunt ob profligatos mores, religionemque penitus e corde excussam: uel ex eis, qui pro quadam ingenii mentisque leuitate facile decipiuntur, et a recto tramite non sua quidem sponte, sed impiorum potius  uafrorumque peruersis consiliis auelluntur. His porro miseris, qui matrimonii sanctitatem non mentis cordisque improbitate, sed deceptione correpti prostituerunt, aptissime Chromatius noster hac etiam etate dixisset: »Quod idcirco se credunt impune committere, quia humanis, ac seculi legibus id uidetur permissum, nescientes in hoc se grauius ac magis delinquere, quia humanas leges diuinis preferunt, ut quod illicitum Deus esse constituit, ideo licitum credant, quia ab homine sit libere permissum.«

Sed gratie tandem immortales Deo optimo maximo, sospitatori, ac uindici peragantur; quod proxime preteritis annis 1814 et 1815, accitis in unum, suo diuino numine, semel et iterum totius Europe uiribus, mireque compactis omnium principum ac populorum,  licet natione, lingua, moribus, religione negotiisque seiunctorum, in eumdem scopum uoluntatibus, dominationem illam procacem, que se contra Deum, eiusque leges sanctissimas, et contra Ecclesiam catholicam diuinarum legum propugnatricem, superbissime erexerat, contriuit demum, prostrauit, penitusque deleuit; ut exemplo seculis omnibus esse possit, quam uere scriptum sit, quod non est sapientia, non est prudentia, non est consilium contra Dominum, Prou. XXI, 30; et quod ipse Dominus dissipat consilia gentium, reprobat autem cogitationes populorum, et reprobat consilia principum, Psal. XXXII, 10. Et nunc reges itaque intelligite: erudimini, qui iudicatis terram; ita rex sanctissimus, diuino spiritu afflatus, reges omnes orbis terrarum,  qui futuri essent, admonebat, Psal. XI, 10. Sed de hoc iam satis.]

[XLu] Post dicta quedam, que expendimus, sancti Chromatii, preterire nunc silentio non licet elogium, quo eumdem sanctum presulem exornauit Rufinus presbyter in Prologo ad Chromatium ipsum, in Tractatum Origenis super librum Iesu Naue, quodque inter ueterum de Chromatio Testimonia collocauimus. Chromatium nostrum, sanctum papam, uenerabilem papam, pluries dixerat sanctus Hieronymus; communi tamen illorum temporum dicendi scribendique ratione, cum de episcopis sermo esset: dixerat quoque  episcoporum doctissimum; immo episcoporum sanctissimum atque doctissimum, uti in eisdem ueterum testimoniis uidere est. Ipse autem  Rufinus uenerandum Patrem appellauerat Chromatium, necnon una cum Eusebio eius fratre, atque Iouino, opinatissimum et probatissimum in Ecclesia Dei episcopum, prout in citatis Testimoniis. uerum multa et magna Chromatii merita ipse simul congerit, atque eodem tempore que illius quodammodo merita precipua fuerint ostendit in citato Prologo, dum eum simpliciter Beseleheli Isrelite comparat, et Beselehelem nostri temporis Chromatium dicit. Beselehelem porro nemo ignorat, Exodi XXXI, a Deo uocatum, et impletum Spiritu Dei, sapientia, et intelligentia, et scientia in omni opere, ad excogitandum quidquid fabre fieri potest ex auro, et argento, et ere, marmone, et gemmis, et diuersitate lignorum, in exstructione  Tabernaculi, quam Moysi Deus ipse mandauerat. Spirituali itaque sensu hec intelligit de Chromatio Rufinus, dum ipsum Beselehelem sui temporis nominat. Quid igitur ex hoc Rufini elogio in laudem Chromatii eruamus? Quod Rufinus de Chromatio scribebat in Prologo in Tractatum Origenis super librum Iesu Naue, hoc ipsum sanctus Gregorius Nazianzenus de sancto Basilio Magno Oratione in laudem eiusdem pag. 346 editionis Parisiensis Morell ane 1609, eumdem nimirum et ipse Beselehelem spirituali sensu appellans, atque hoc pacto sermonem instituens. »Deinde quoniam eque imperfecta res est, actio sermone destituta, et sermo ab actione remotus, idcirco actionis subsidium sermoni adiungebat , alios nimirum adiens, ad alios legationem  mittens; alios accersens, admonens, arguens, increpans, minis insectans, probris incessens, pro gentibus, pro urbibus, pro singulis etiam hominibus certamen suscipiens, omne salutis genus excogitans, undecumque medicinam morbo adhibens; Beselehel ille, ille, inquam, diuini fabricator Tabernaculi, materiam omnem et artem ad opificium accommodans, atque omnia contexens, [XLuI] ad eximiam quamdam unius operis pulchritudinem et concinnitatem.« Hec sub Beselehelis figura de Basilio Nazianzenus.

Hec eadem itaque uoluisse Rufinum de Chromatio predicare, dum ipsum Beselehelem sui temporis appellauit, merito inferimus. Sunt quidem aliqua Chromatii episcopi satis nota, que Fontaninus atque De Rubeis expenderunt, quorumque meminere Tillemontius  quoque atque Ceillierus; ex quibus Chromatium nostrum dignissimum intelligimus, qui spirituali sensu Beseleheli illi antiquo, diuini Tabernaculi fabricatori, compararetur. Eiusmodi nimirum sunt que gessit dum presbyter esset sub episcopo ualeriano, maxime uero in concilio Aquileiensi anni 381 contra Arianos episcopos Palladium et Secundianum. Eiusmodi sunt que post ualerianum egit episcopus ipse Aquileiensis, et uerbo et exemplo; cuius testimonia prostant in Sermone qui superest de octo Beatitudinibus, et in reliquiis Commentarii quem scripserat in Mattheum; ut nichil dicamus de aliis que procul dubio elucubrauit, queque iniuria temporum perierunt. Addamus operam, quam ipse adhibuit apud Hieronymum, suppeditatis etiam pecuniarum  subsidiis, ut studia sua in sacre Scripture libris ad totius Ecclesie utilitatem prosequeretur; nec non stimulos quos admouit Rufino, quem ex Oriente reducem presbyterorum suorum Aquileiensium albo ipse adscriptum uoluit, ut Grecam Eusebii Historiam ecclesiasticam Latinis litteris donaret, et ut alia quoque ex Grecorum opibus conferret ad edificationem diuini Tabernaculi, prout sunt Origenis homilie, seu Oratiuncule in librum Iosue. Susceptum uero a Chromatio nostro pro Ioanne Chrysostomo patrocinium, feruorem pietatis illius et uigorem fidei ostendit, qui nulla locorum distantia cerceretur, nullis difficultatibus atterreretur, nulla quoque temporalis potentie acerbitate frangeretur;  quominus iustitie iura defenderet, Ecclesie utilitatem, Dei honorem et gloriam in omnibus procuraret. Hec itaque celebria sunt, et publica Chromatii nostri merita in diuini tabernaculi constructione: sed ad hec sola respexisse Rufinum non arbitror, dum eumdem Beselehelem nostri temporis appellauit. Ita scribebat Rufinus Aquileie positus apud Chromatium, uti De Rubeis in dissertatione de Rufino; ideoque testis ipse erat totius et publice et priuate uite Chromatii: uidebat nimirum, preter ea que publice nota erant; uidebat, inquam, quid ad diuini tabernaculi constructionem, ueluti in sue officine latebris, etiam absque testibus, operabatur; uidebat labores [XLuII] Chromatii diurnos atque nocturnos, instantia illius quotidiana, et sollicitudinem totius  amplissime diecesis; quomodo scilicet susciperet in fide infirmos, quomodo debiles adiuuaret, quomodo obsecraret et admoneret, quomodo argueret, increparet, quemadmodum de Basilio Nazianzenus aiebat. Hec omnia simul sumpta Chromatium nostrum in Aquileiensi Ecclesia Beselehelem sui temporis constituebant in diuini tabernaculi edificatione: atque hec omnia Chromatii merita procul dubio respiciebat Rufinus, dum Chromatium Beselehelem sui temporis appellauit. Si fides autem habenda est Anonymo et antiquo auctori libelli, cui titulus: Cantuum et cursuum ecclesiasticorum origo: cuius textum in testimoniis ultimo loco posuimus, et de quo in lucubratione sua etiam Fontaninus, Chromatium nostrum dixerimus de ecclesiastica quoque liturgia bene fuisse meritum  in Ecclesia Aquileiensi, atque hac etiam de causa Beselehelem nostri temporis iure fuisse a Rufino presbytero suo appellatum: quod innuisse sufficiat.

Alia nunc nos manet dicendi materia, que plurimorum quidem ursit ingenia, et de qua precipue scripserunt Fontaninus atque De Rubeis in Lucubrationibus, quas Chromatii scriptis subiicimus; cur nimirum Chromatius hic noster Aquileiensis in prima Basileensi eius scriptorum, que supersunt, editione anni 1528 appellatus fuerit episcopus Romanus; et cur tamdiu ante editionem illam eumdem appellauerit sancte Romane antistitem Ecclesie etiam beatus Flaccus Albinus, seu Alcuinus Abbas in libello aduersus Heresim Felicis episcopi, § 26, ubi textum eiusdem Chromatii refert de sanctissimo Trinitatis mysterio. Tota difficultas in  nomenclatione Alcuini esse uidetur: nam Ioannes Sichardus, qui editionem illam Basileensem adornauit, ideo Romani episcopi titulum Chromatio posuit, aut certe in suo quoque codice scriptum ipse ratum habuit, quia ita appellatum ab Alcuino abbate Chromatium inuenit. Alcuinum uero nequaquam putauerim sponte sua appellasse Chromatium episcopum Romanum, seu Romane Ecclesie antistitem; sed id fecisse, quia ita dictum inuenit in codice Scriptorum siue Opusculorum Chromatii, quo utebatur. Quid igitur de hac appellatione censendum?

In uaria abierunt super hac re Eruditi, prout uidere est in citatis Scriptionibus Duumuirorum nostrorum. Ipsi uero quid senserint, paucis accipe. Fontaninus  in Romani episcopi appellatione intellexit episcopum Ecclesie Latine, ad discrimen episcoporum Ecclesie Grece, seu Orientalis. De Rubeis uero in [XLuIII] suis Monumentis Ecclesie Aquileiensis uerisimile putauit episcopum Romanum dictum fuisse Chromatium per amanuensium, aut aliorum errorem; ac dici potius et scribi debuisse episcopum Romatium, aut Romatinum; ex patria nimirum, quam Chromatius habere potuerit in Portu Romatio seu Romatino, diecesis tunc Aquileiensis, et ab Aquileia non ita longe dissito. Cum ante editionem Fontaniniani operis posthumi Monumenta sua uulgasset clarissimus hic auctor; hinc, cognita eruditi Presulis opinione, in suis postea Dissertationibus uarie eruditionis momenta omnia expendere uoluit, quibus  Fontaninus suam opinionem fulcierat, eaque ad illam tuendam infirma esse monstrauit: addiditque e uestigio, ubi opus esset, hypothesim aliam; ut scilicet episcopi Romani appellatione, que maxime existimetur Chromati tempore, aut non ita post illius decessum, Scriptis eius apposita, intelligi debeat episcopus catholicus, ad differentiam episcoporum Arianorum, qui tunc plurimi erant, atque etiam in Italia, postquam Gotthorum gens barbara, que Arianismum profitebatur, eam inuaserat.

Nouissimus etiam editor Operum Alcuini, clarissimus Abbas Frobenius, in notatione ad Chromatii textum ab Alcuino relatum in libello aduersus Heresim Felicis episcopi, et hic inter ueterum Testimonia situm, licet incertum dixerit quo sensu Chromatius  Aquileiensis dictus fuerit episcopus Romanus in codicibus manuscriptis illius Scripta continentibus, addit nichilominus cogitatum suum, quod et nostro quoque De Rubeis in mentem uenerat; nimirum in appellatione episcopi Romani forte descriptores inde deceptos fuisse, quod sanctus Hieronymus eumdem Chromatium episcopum, sanctum papam, et semel et iterum appellauerit. »Sed nemini uetus illa ac passim obuia honoris compellatio fraudi esse potuit.« aiebat clarissimus uallarsius, idipsum animaduertens in Notationibus suis ad Aquileiensem Rufinum; ubi insuper Chromatium nostrum, non modo episcopum Romanum, et Romane antistitem Ecclesie, sed uere et absolute Pontificem maximum nuncupatum obseruat in Prefatione Rufini ad Chromatium in suam,  et Eusebii Cesariensis Latinam ab eo factam Historiam, ex editione Renati Laurentii De la Barre, et absque dubio ex manuscripto exemplari Rufiniano, quo usus hic editor fuit: decepit enim Antiquarii, ut uallarsius scribit, neque assecuti qua ratione quoue sensu diceretur Chromatius et Romanus episcopus, et Romane antistes Ecclesie, existimarunt hisce dicendi modis denotari proprie episcopum urbis Rome, et [XLIX] Romane Ecclesie cathedram obtinentem; ideoque non sunt ueriti Exemplaria sua interpolare, ut etiam Pontificem maximum eumdem Chromatium dicerent. uideantur Rufini Aquileiensis Opera ex editione uallarsii col. 209 et sequentibus, in subiectis eruditi uiri Notationibus. Adeas insuper, si  lubeat, animaduersiones nostras ad Fontanini Lucubrationem, quam Chromatii scriptis subiicimus, ubi de Pontificis maximi appellatione Chromatio attributa sermo est. Quid nunc igitur nobis post hec?

Placuit quidem semper, atque iterum placet, in hac tam incerta ac disceptata re, excogitatus clarissimi prelaudati uiri Bernardi Marie De Rubeis in Monumentis; ut scilicet in episcopi seu antistitis Romani uocibus amanuensium errorem suspicemur, qui Romanum facillime scriptitauerint, ubi Romatium, seu Romatinum legere ac transcribere debuissent; licet interea non eque arrideat quod ipse subdit, dictum nempe Romatium siue Romatinum episcopum facile fuisse Chromatium, quia Portum Romatinum, seu non longe dissitam Concordiam urbem, habuerit  patriam. Cur uero Romatius seu Romatinus episcopus appellari potuerit Chromatius noster, qui dubio procul episcopus Aquileiensis fuit? Rem late enucleauimus in sancto Niceta episcopo Aquileiensi, qui pariter et Romane ciuitatis episcopus, ut in aliquo Gennadii codice ms. ibidem indicato, ac in uetustissima quoque, immo prima editione rarissima Gennadiani operis , et Romatiane, et Romatitiane, et Romaticie ciuitatis dictus legitur. Non est hic tamen cur ad Auxiliariorum episcoporum morem in Ecclesia tunc temporis obtinentem recurramus, prout in sancto Niceta actum fuit: ordinatus namque a diuo Ambrosio Mediolanensi Chromatius perhibetur Aquileiensium  episcopus statim ab obitu sancti ualeriani antecessoris: et certe Chromatii episcopalis gradus mentio nulla, nullum indicium, immo nulla coniectandi aut occasio aut necessitas, antequam Aquileiensis sedis episcopus esset. Sedisse itaque Chromatium nostrum, in episcopali iam Aquileiensi cathedra constitutum; sedisse, inquam, aliquando autumamus, potius quam Aquileie, in Portu Romatio seu Romatino, qui tunc ad Aquileiensem episcopum pertinebat, quique tunc etiam ad Romatii seu Romatini fluuii ostium stabat, uti ex Plinio habemus; ideoque facillime appellatum episcopum Romatium seu Romatinum, potius quam Aquileiensem, a loco nimirum, ubi, circumstantiis ac uicissitudinibus compellentibus, et pluries fortasse [L]  adesse, et diutine quoque commorari debuerit. Rem itaque probabilem, ex alibi presertim dictis de Chromatio ipso apud sanctum Nicetam, quam breuissime ostendamus.

Premittere iuuat, nondum Chromatii tempore ita residentie, uti aiunt, episcopalis loca ubique fixa atque ueluti sancita fuisse, prout sequentibus seculis; ideoque liberum tunc episcopis, relicto etiam loco principali, intra proprie diecesis fines quocumque uellent diuertere, ibique quamdiu uellent commorari. Id uero obtinere maxime consueuerat, ubi ratio adesset aliqua, que eos reapse ad id consilii impelleret. Chromatius noster, post obitum ualeriani, Ecclesie Aquileiensis clauum accepit  anno cadente 388, uti coniicit De Rubeis in Monumentis, et confirmat in Dissertationibus uarie eruditionis. Hic autem ipse annus fuit, quo Aquileiensis urbs obsidionem pertulit ab exercitu Theodosii Magni Augusti, qui tyrannum Maximum insectabatur Aquileiam ingressum cum copiis suis, ibique breui etiam ab Augusto ipso uictore captum et capite damnatum. Chromatii tamen inauguratio Aquileie probabiliter locum habuit post Augusti uictoriam et Maximi necem, tranquillitate restituta. Cum non ita post Maximi casum tyrannidem arripuisset Eugenius, idem Theodosius in Italiam rediens anno 394, cum magna militum copia, ad Aquileiensem agrum peruenit, ubi commissum prelium fuit, quod exitium et mortem nouo tyranno intulit. Anno 400,  et ab Eugenii internecione sexto, Alaricus Gotthorum dux in Italiam irrupit; et Aquileiensis regio prima omnium patuit cupiditati Barbarorum, qui tunc, non tam dominii acquirendi, quam prede abducende causa aduenerant. Post Alaricum, tunc demum Italia pulsum, eadem qua ille, improba mente, etiam Radagaisius, alter Gotthorum dux, anno 404 aut insequente, Italiam ingressus, Aquileiensem itidem agrum tentauit, multisque locis uastatis, in Thuscia tandem occubuit. Quid porro in illis angustiis Chromatius episcopus Aquileiensis? Nil certe mirum, ab Aquileiensi ciuitate et agro illum et semel, et iterum atque iterum recessisse, ac duabus presertim postremis hisce uicibus moram etiam diuturniorem eo loci protraxisse, quem sibi  pretulerat incolendum: atque ita id factum, ut eius loci episcopus, potius quam ciuitatis Aquileiensis, quodammodo uideretur. Romatium uero Portum, seu Romatinum, ad fluuium eiusdem nominis, locum reapse fuisse secessioni Chromatii tunc temporis opportunum, siue illius Portus nomine locum intelligamus, qui nunc Portus-Gruarius supra Concordiam, [LI] siue alium post Concordiam, a Plinio memoratum, ad fluuii eiusdem ostium, unde in Aestuarium labitur, quod probabilius quoque uidetur; locum hunc, inquam, secessioni Chromatii opportunum fuisse, tum ad bellicas Romanorum turbas uitandas, tum ad Barbarorum incursus declinandos, facile quisque, ni fallimur, intellexerit, qui Romanas uias tunc celebres nouerit, maxime uero illam,  siue Flaminiam dixeris, siue Postumiam, que ab Aquileia per uenetiam atque Aemiliam ad primas Italie urbes, ac demum ad ipsam Orbis Metropolim ducebat; et a qua, tum Romatius seu Romatinus Portus, tum fluuius eiusdem nominis, ad leuam eiusdem uie ab Aquileia uenientibus, quasi ignotus, aut minus certe a Barbaris tunc alio tendentibus expetitus, distabat. Ex hoc igitur Romatio seu Romatino Portu, ad quem probabiliter Chromatius noster, et bellicas turbas, et Barbarorum incursus deuitans, identidem uentitabat, et ubi aliquamdiu fortasse commoratus fuit; ex hoc, inquam, Romatii seu Romatini episcopi nomen obtinuit, quod amanuensis aliquis minus intelligens, facillime, aut una  dempta syllaba, aut altera in unam litteram immutata, in Romani episcopi titulum conuertit, qui tante disceptationis causam eruditis tandem posterioris etatis prebuisset.

Neque uero singulare hoc exemplum in Chromatio episcopo quispiam crediderit, ut pro nomenclatione episcopi Aquileiensis, aliam obtinere potuerit, Episcopi nempe Romatii aut Romatini, ex mora quam in Romatio seu Romatino ueteri Portu fortasse fecerit aliquando, ad pacatius et securius domicilium capessendum. Aquileiensis ipsa Ecclesia insigne huiusce rei nobis exhibet argumentum, quod reuocari nequit in dubium. Constat Aquileienses antistites, Aquileia ob celi malignitatem relicta, diu sedem stabilem in ciuitate Fori Iulii habuisse, octauo presertim  seculo atque nono, prout De Rubeis in Monumentis ostendit capite 36. Atqui ex hoc Foroiuliensi domicilio Aquileiensium antistitum, et ipsi quoque episcopi Foroiulienses, eo tempore, etiam in publicis monumentis, potius quam Aquileienses dicti fuere; et Aquileiensis ipsa Ecclesia denominationem accepit Ecclesie Foroiuliensis. uideantur huius rei documenta in sancto Niceta, capite 6, p. 133 et seq. Neque deest aliud uigens exemplum in Aquileiensi olim prouincia, que nunc prouincia Utinensis est, post patriarchalis illius Ecclesie partitionem in archiepiscopales sedes duas. Concordiensis ciuitas episcopalis, utinensi metropolitane addicta, que cathedralem habet peruetustam, et edes [LII] etiam episcopales prope eam positas; raro tamen, statisque  tantum per annum horis potius quam diebus uidet episcopum suum, qui perpetuum ac stabile habet domicilium, et episcopalem sedem fixam in proxima ciuitate Portus-Gruarii; ubi et alia edes sacra cathedralis loco, et episcopium, et curia episcopalis, et collegium canonicorum, et seminarium clericorum. Ipse quidem Episcopus Concordiensis in publicis actibus semper appellatur: at in communi loquendi et scribendi quoque usu, tum apud incolas, tum apud exteros, ueluti antiquata Concordiensis episcopi appellatione, Episcopus uulgo dicitur Portus-Gruarii. Quid igitur mirum, si et Chromatius episcopus Aquileiensis, quarto labente et quinto ineunte seculo, cum et semel et iterum, atque etiam tertium, grauissimisque urgentibus causis, ab Aquileiensi  urbe recesserit, atque in Romatinum seu Romatium Portum, securitati ac quieti opportunum, atque in diecesi tunc sua positum, se receperit, ibique aliquandiu moram fecerit; quid, inquam, mirum, si nomen quoque Romatii seu Romatini episcopi obtinere potuerit, quod Scriptis seu Opusculis ab eo relictis facile preponeretur?

Quid uero si in hoc Romatio seu Romatino Portu diem quoque Chromatius ipse clauserit extremum: quod certe maiorem huic appellationi communiter ansam dedisset? Anno 407 aut 408 mortalem uitim Chromatius cum celesti gloria commutauit, uti De Rubeis in Monumentis typis editis anno 1740; et graui quidem coniectura, ut idem ipse confirmauit  in Dissertationibus uarie eruditionis, cap. 9, p. 199, que anno 1762 prodierunt, contra ac dixisset in Dissertatione de Rufino, que prodierat anno 1764, ubi pag. 144 et 147 annum Chromatii emortualem statuerat 406. Eodem porro ipso anno 407 aut 408, Alaricus Gotthorum dux superius memoratus, uiribus instauratis, iterum in Italiam descendens, Aquileiensem Agrum iterum terrore concussit; licet et Aquileiam, et ceteras uenetie urbes tunc preterierit, ut recto itinere Romam peteret, quam demum anno sequenti 409 aut 410, cepit atque depopulauit. Nil igitur probabilius, quam Chromatium eodem ipso loco se maturrime recepisse, uti consueuerat, etiam in hac noua ac terrifica Barbarorum irruptione; ibique morbo, quo antea laborabat , seuius fortasse correptum, animam reddidisse. Atque hec de Romani episcopi titulo, quem Chromatii Aquileiensis [LIII] Scripta seu Opuscula apud Alcuinum abbatem, et in Basileensi prima eorumdem editione pretulerunt.

Mentio tamen anni emortualis Chromatii episcopi, quem duumuirorum nostrorum opiniones ultra 408 uulgaris ere non protendunt, admonet nunc nos, ut aliquid de nupero inuento dicamus, quod hactenus lucem publicam non uidit; et ex quo, si nichil obstaret, Chromatii nostri uita ad annum saltem 420 extendi deberet. Inuentum hoc est uetus plumbeum sigillum, seu numisma, quod subiicimus; quodque uenetiis inter plura huiuscemodi uetera monumenta cum recens detexisset clarissimus prelaudatus Maurus  Boni, nobis etiam illico Chromatium illustrantibus humanissime communicauit, ut aliquid super eo quoque data opportunitate scriberemus [a 1Kb] . [Figure: [Chromatii] 6Kb] Partes ambas hic uides huius ueteris plumbi, anticam atque posticam. Dubium porro nullum, quod Chromatius  episcopus Aquileiensis in antica scriptus, sit reapse noster de quo agimus. Quid uero sibi uult annus 420 in postica cum pastorali uirga signatus? Numquid inde inferri possit, aut eodem anno, uitam Chromatium cum celesti gloria commutasse, aut eodem certe anno in uite sue cursu eumdem adhuc fuisse; quasi demum in utroque significatu eiusdem ipsius anni opus hec plumbea nota numeralis  cum toto numismate censeri possit? Constat autem satis inter eruditos, anno Christi 420 nondum in usu [LIu] fuisse notas temporum Christianorum annis a Christi seu incarnatione seu natiuitate ductis signare; immo longe postea usum hunc, in ecclesiasticis etiam rebus, cepisse; et longius quoque, saltem in Occidente, passim obtinuisse. Abunde super hac re eruditi scriptores temporum, et nouissime Maurini auctores operis prestantissimi L'Art de uérifier les dates, etc., in dissertatione preuia parte I, § 2 ex editione Parisiensi 1770, sicut etiam Rei Diplomatice Magistri, inter quos unum hic clarissimum Tiraboschium nominamus Storia Nonantolana tomo II, pag. 16, ubi usum eumdem, apud Italos saltem uix nono labente seculo cepisse animaduertit in  chartarum signatione. In ipso Eusebii Chronico a diuo Hieronymo Latine reddito, et ad suam usque etatem producto, areole ille, ubi anni Domini ab ipsius natiuitate ad paginarum oram signantur, in uetustioribus codicibus ms. desunt, et eruditorum iudicio additionis ualde posterioris sunt; eidem proinde Eusebio, atque Hieronymo prorsus ignote. uide Chronicon ipsum Eusebianum in editione operum diui Hieronymi a uallarsio adornata tomo uIII, col. 635, nota a; necnon Arnaldi Pontaci Notas et Castigationes in Eusebii Chronicon, in fine eiusdem Hieronymiani tomi editas, col. 230, 231. uel hac igitur anni 420 enuntiatione plumbeum illud numisma Chromatianum procul ab eodem anno reiicimus; ut sit omnino opus eui posterioris, et ut propterea nichil  synchrone habeat auctoritatis ad euincendum Chromatium nostrum uitam suam perduxisse ad annum saltem uicesimum quinti seculi, contra ac eruditi illi duumuiri nostrates, Fontaninus atque De Rubeis scripserint, qui ex ceuis certissimis monumentis rite expensis ultra annum eiusdem seculi, ut maxime, octauum uitam illius non produxerunt.

Quid uero si suspicari preterea liceat plumbeum illud numisma seu sigillum probabilius post annum etiam Christi millesimum conditum fuisse; ac tum presertim, cum tot ubique passim per Italie urbes Chronica monumenta scriberentur, que sicut in suorum temporum annis assignandis plerumque non falluntur, ita in preteritarum etatum rebus ad Christianam eram referendis multa, ut satis constat,  fortuito protulerunt, que eruditi postea adhibitis critices regulis emendare non sine tedio ac labore coacti sunt? Ut autem id suspicemur de hoc plumbeo monumento Chromatiano, littere ipse faciunt, seu litterarum forme, que in eo uisuntur: ac maxime litterarum A, E, M et R, quarum similes aut omnino aut propemodum uideas [Lu]  in nummis  patriarcharum Aquileiensium, qui omnes post annum millesimum cusi fuerunt, et prostant apud De Rubeis dissertatione prima de Nummis patriarcharum Aquileiensium, et apud Lirutum Della Moneta ch' ebbe corso in Friuli, etc.

Non diffitemur quidem singulares esse in hoc plumbeo numismate seu sigillo formas litterarum C et O, quarum prior in antica parte uti littera, et in postica uti nota numeratis, duobus rectis angulis constat a tergo sitis; et altera quaternis, qui figuram perfecte quadratam constituunt. uerum hec ipsa duarum litterarum singularitas antiquitatem quinti ineuntis seculi ab hoc numismate excludit, ac sequiorem eiusdem etatem ostendit, quecumque demum ea censenda sit. Et priorem quidem litteram  C, eo modo ductam qui in plumbo nostro apparet, exhibet paruus nummus argenteus uenetus apud citatum Lirutum tab. uI, sub num. 60; quam etiam pertinere ad langobardorum tempora ipse autumat, ac fortasse ad partem priorem seculi uIII, uti erudite disserit ibidem pag. 140 et seqq. Eamdem ipsam litteram Rome uiderat eo ipsissimo modo scalptam etiam in fragmento Latini lapidis in pauimento Sancte Agathe Gotthorum ad Suburam celebris Antonius Maria Lupius; quod fragmentum licet omni sensu destitutum, ob singularitatem tamen huius littere exhibere uoluit in sua eruditissima dissertatione ad Epitaphium Seuere martyris, pag. 104 editionis Panormitane 1734. Iam uero Gotthorum nomen edi Agathe adherens satis indicare uidetur  originem illius fracti lapidis absque sensu; ut mirari amplius non subeat litteram quoque C Latinam Romanam formam apud eam gentem quodammodo exuisse, et ut demum colligamus ad quinti seculi initium eam formam, a prisca ita degenerem, pertinere non posse. Ceterum formam hanc tertie huius Latine littere ualde frequentem asserit in inscriptionibus seculi XI domnus uainesius ex Benedictina congregatione Sancti Mauri in suo Dictionnaire raisonné de Diplomatique, tomo I, pag. 213, editionis Parisiensis 1774. Quod autem in nummis quoque ipsius seculi XI eadem huius tertie Latine littere forma appareret  satis ostendunt nummi Henrici imperatoris nomine signati, qui nouissime uenitiis inuenti  sunt in Arca, ubi anno 1094 recondite fuerunt sacre exuuie diui Marci euangeliste; quique idcirco ad Henricum Augustum huius nominis quartum, qui  adhuc eo tempore imperabat, probabiliter pertinent, [LuI] ac eodem certe posteriores esse non possunt: quorum nummorum typos accurate ere incisos uideas in egregia lucubratione nobilis uiri Leonardi Manini comitis, Patricii ueneti, cui titulus: Memorie storico-critiche intorno la uita, traslazione, ed inuenzioni di san Marco euangelista, principale protettore di uenezia. uenezia 1815.

Quod uero spectat ad litteram O, in eo plumbo ita formatam, ut schema perfecte quadratum constituat; etsi in Grecis aliquot uetustissimis nummis appareant ita efformate Grece littere omicron et omega, ut admonet clarissimus Franciscus Neumanus, Populorum et regum Numi ueteres inediti, parte I, pag. 221, uindobone 1779; fatendum tamen nichil  nobis huiusmodi occurrisse in Latinis ueteribus monumentis typis editis, que consulere potuimus. Nihilominus horum loco abunde est quod uidere licuit in paginis seu tabulis plumbeis, nuper uenetiis inuentis a prelaudato uiro clarissimo Moro Boni, ex uetusta et hucusque scriptoribus omnibus ignota, Corrariana societate litteraria, que iam a seculo XI, uti a fide dignis omnique eruditione clarissimis uiris accepimus, ibidem exstabat; cuique, inter alia, cure potissimum fuit in plumbeas illas laminas transferre, seu Latino, seu uulgari eorum temporum uenetorum sermone, uigentique tunc charactere, quidquid memoriarum ac documentorum ueterum habere et inquirere potuit in pergamenis exaratum, ut his etiam decursu temporis fragilitate sua fatiscentibus,  aut omnino quoque pereuntibus, solidior plumbi materia posteritati ea omnia conseruaret  . In his porro tabulis , quotiescumque [LuII] littera O, seu in Latino seu in uernaculo tunc uenetorum sermone occurrit, hec perpetuo perfecte quadrangula est, prout in numismate seu sigillo Chromatiano apparet; sicuti angulate etiam, modis tamen diuersis, relique omnes ibidem littere sunt, ex quadam, ut uidetur, angulatim scribendi proprietate, que tunc ibidem, cuiusdam fortasse elegantie causa, in usu fuisse uidetur. Huius Latini alphabeti littere O quadratam formam, in inscriptionibus usurpatam, exhibet laudatus quoque uainesius in citato Dictionario suo Diplomatico, tomo II, pag. 141;  quam tamen, una cum quibusdam aliis peculiaribus eiusdem elementi formis, nequaquam ad priora seu ante seu post Christum secula, sed ad late patens  medii eui spatium absolute et indistincte pertinere existimat.

Nihil itaque probabilius, quam numisma plumbeum Chromatianum post annum etiam Christi millesimum conditum fuisse; ideoque numeralem notam illius partis postice 420 nichilo pluris faciendam, quam ee habeantur, quas rebus factisque priorum post Christum seculorum apposuerunt scriptores historici sequioris etatis, cum ad Christianam eram ea referre uoluerunt, que Christi annis tunc minime signabantur: adeo ut potior fides in his annorum computationibus habenda sit criticis et chronologis nostris, qui res singulas summo studio expenderunt, ac consultis presertim tot synchronis monumentis que etas in apricum protulit, et  ars typographica communia omnibus fecit, queque priscis illis, ceteroquin benemeritis scriptoribus, obuia esse non poterant.

Sit igitur pro nichilo habenda super Chromatii nostri uita aut obitu numeralis illa nota huius Chromatiani numismatis plumbei seu sigilli; ut eas potius amplectamur, parum inter se discrepantes, quas statuere Fontaninus atque De Rubeis. Quid interim [LuIII] sentiendum de numismate ipso seu sigillo, post annum millesimum proculdubio, uti coniiciebamus, confecto? Qua nimirum de causa aut cusum, aut potius celatum putamus; uel cui usui dedicatum? rem mere coniecturalem aggredimur: longe tamen sumus ut suspicemur, huius numismatis siue sigilli conditores uoluisse fucum facere posteritati.  Sigillum suum episcopale habuisse Chromatium minime dubitamus, quo scripta sua, ubi opus esset, epistolasque signaret: id enim in usu positum apud episcopos illius ac superioris quoque etatis, uetera monumenta nos docent; et Ducangius in Glossario medie et infime Latinitatis, necnon Mabillonius De re Diplomatica, libro II, cap. 15, num. 1, erudite ostendunt. Sigilla huiusmodi uaria fuisse constat ex eodem Mabillonio; ac unumquodque presertim sepe nomen habuisse episcopi cuius erat. Facile quoque credimus Crucis uiuifice signum ab episcopis, ut plurimum, sigillis impositum cum proprio nomine: hoc enim signum proprio nomini anteponebant olim, cum actis aut chartis subscriberent, ut idem Mabillonius ibidem capite 22, num. 12. Quidni igitur huius  utique forme, quam plumbeum nostrum numisma in antica prefert, fuisse existimemus Chromatii Aquileiensis sigillum; cruce nimirum in medio poposita,  et proprio ac proprie ciuitatis nomine circum scripto?

uerum numisma nostrum, etsi sigilli formam habeat, sigillum tamen uerum ac proprium, quo Chromatius usus fuerit, esse non potest; tum ob ea omnia que superius diximus ut illud censeremus opus post millesimum annum confectum; tum etiam quia in parte postica caret ansula, seu adminiculo, quo instructa sigilla erant, ut eorum facilis esset usus. Quid igitur coniiciendum post hec? uiderint nimirum post annum Christi millesimum Chromatiani sigilli impressionem aliquam adhuc superstitem, eamque aut cera aut gypso aut creta formatam; uiderint, inquam, qui rei litterarie et antiquitatum studiosi tunc erant, et fortasse Corrariane ipsius  apud uenetos societatis alumni. Fragilitatem proinde materie perpenderint, ac periculum, quod, temporis lapsu, tum impressio superstes, tum sigilli memoria interiret: ideoque statuerint plumbo commissam relinquere posteritati illius formam sigilli, quod pre oculis habebant; inducta scilicet in medio areole Cruce, et circum appositis uerbis CHROMATII- EPISCO-AQUIL-, adhibita tamen ea litterarum forma, que propria sue esset etatis: et ecce naturalem et obuiam, quemadmodum autumamus, originem antice partis huius plumbei Chromatiani numismatis, seu uerius sigilli.

[LIX] Quod ad posticam autem, in qua pedum episcopale cum Romana numeratione CCCCXX; hanc nulla dubitatione censemus merum ac totum  esse arbitrium eorum, qui rem ipsam eo tempore, nimirum post annum millesimum, curauerunt; quique partem uacuam operire modo aliquo cupientes plumbee illius lamine, rem gratam bona fide posteris se facturos putarunt, si notam ibidem temporis signarent aliquam iuxta uigentem eram christianam, in quo Chromatius Aquileiensis episcopus ex propria sententia uixisset; et si, pro inducto tunc more, insigne quoque pastoralis eius regiminis pedum adderent episcopale. Episcopale porro pedum  quis umquam uidit, aut memoratum apud synchronos auctores legit, in episcoporum sigillis quarti, aut quinti ineuntis seculi? Formam autem huius pedi in plumbea nostra lamina expressam, non primitiuam  utique, neque quarti aut quinti seculi, sed potius qualem obtinuisse nouimus post annum Christi millesimum, qualemque in nummis presertim patriarcharum  Aquileiensium intuemur, facile unusquisque cognoscet. Atque hec de nuper inuento plumbeo Chromatiano Numismate seu sigillo satis.

Alia nunc inquisitio sese nobis offert, que in uetustatis indagatione nonnichil et ipsa exhibet nouitatis; estque uia, qua Aquileienses ad Portum Romatium seu Romatinum, ueluti recto ac breuiore itinere, se conferebant: neque enim prorsus inutile aut iniucundum existimamus inuestigare quam teneret probabiliter Chromatius uiam, ut ab Aquileia ad Romatium seu Romatinum Portum diuerteret. Occasionem huic inquisitioni dat lapis Aquileiensis, sane pulcherrimus, qui nuper, anno scilicet 1806, prope Aquileiam in loco siluoso, cui apud incolas nomen Roncato atque etiam Tombola,  repertus fuit; qui ignotus proinde exstitit omnibus  Aquileiensium antiquitatum illustratoribus, quique propterea ab aliquo primi subsellii antiquitatum professore expendi, enucleari, suaque uera luce donari mereretur. En tibi igitur lapidem, optime lector, qualem publici iuris primus fecit Ioannes Labus, doctor Brixiensis, in erudita sua epistola Italice scripta, cui titulus: Sopra una colonna letterata di Maguzzano: Brixie 1812, pag. 10; qualem nobis quoque postea datis litteris auctor humanissimus, cum notis omnibus atque mensuris, diligentissime communicauit; qualemque demum nos ipsi accepimus ab eisdem et probis et scientibus uiris, qui prime inuentioni  studiose adfuerunt  : de quo tamen lapide hic non multa, sed ad rem quam agimus tantum; et que simul ualeant aliorum studia  ad argumentum uberius illustrandum excitare. [Figure: [Lapis] 12Kb] Huius lapidis dimensiones habeto:---altitudo, pedes 4, unc. 9;---latitudo, pedes 2, unc. 5;---crassitudo, unc. 9.  [LXI] Acephalus hic lapis est, ob deletam scalpro seu malleo integram primam lineam et priorem maioremque partem secunde, ubi nomen principis, cuius memorie fuerat dedicatus ob uiam Anniam de qua ibidem mentio, ab eo restitutam.

Alium profero Aquileiensem lapidem iamdiu notum, et ipsum quoque post duo priora uerba acephalum; qui tamen lumen aliquod precedenti afferre potest, quoniam ad illum, ut uidetur, refertur; quique integer habetur, nimirum cum lacuna sua lineolis expressa, apud Bertolum Le Antichità d'Aquileia, pag. 284, et apud Basilium Asquinum Ragguaglio,  etc., di Monfalcone, pag. 9; que lacuna pridem deerat apud Gruterum, aliosque, qui eumdem lapidem typis ediderant, unde inscriptio ex primis ipsius uerbis Cesari Augusto falso attributa. Refertur igitur apud ambos citatos scriptores nostrates, qui lapidem ipsum Aquileie suismet oculis usurparunt, inscriptio hoc modo; adhibita hic tamen a nobis accuratiori ea forma, qua eamdem post iteratas cum ipso lapide collationes expressit in schedis suis diligentissimus eque ac eruditissimus Angelus Maria Cortinouius, quem superius memorauimus; quamque  ueram ac genuinam esse nosmetipsi Aquileie uisu tactuque cognouimus  .
[LXII] [Figure: [Lapis alter] 14Kb]

 Huius alterius lapidis accipe dimensiones:---altitudo est pedum 5, unc. 4;---latitudo est pedum 2, unc. 1 et semis. ---Crassitudinem celat paries, cui insertus lapis est.

Uni eidemque principi uidentur hi duo lapides positi, ob duo eiusdem generis opera in Aquileiensium utilitatem facta: uiam nempe Anniam restitutam, ut in priori; et uiam quoque Geminam munitam ac restitutam, ut in secundo. Hactenus ignotus fuit lapis primus, ad quem secundus referebatur per uocem copulatiuam quoque; quia scilicet, preter Geminam, uiam aliam proculdubio indicabat ab eodem principe restitutam, quam nunc Anniam fuisse cognoscimus. Preter quam quod, elogio prioris lapidis, quo plurima indulgentiarum suarum principes ille prouidentissimus in Aquileienses contulisse dicitur, optime concinit  lapis alter, quo idem princeps, ob ea profecto plurima, et uiam Anniam, et uiam quoque Geminam, de qua ibidem, merito Aquileiensium restitutor nuncupatur, ac etiam quodammodo [LXIII] conditor, iuxta illorum temporum non infrequentes populorum erga principes assentationes.

Quis hic princeps fuerit, cuius nomen utrobique deletum, dicam absolute, Diocletianum uisum fuisse Bertolo supracitato qui secundum lapidem illustrabat;  sed probabilius Hadrianum autumasse Asquinum, qui de eodem hoc lapide, supracitato itidem loco, immediate post Bertolum sermonem habuit; quidquid deinde scripserit aduersus hanc opinionem Bertolus ipse in Opusculo, quod contra Asquinum edidit in Collectione prima Calogeriana Di Opuscoli scientifici e filologici, tomo XXuI, pag. 501. In Asquini autem sententiam iuit etiam uir clarissimus nuper laudatus, et antiquitatum omnium, maxime uero nostrarum Aquileiensium peritissimus, Cortinouius; cuius super hac eadem Inscriptione secunda eruditam Memoriam ms. teneo; et in qua illam trium uersuum lacunam a se Aquileie ex ipso lapide accurate desumptam, neque continua lineolarum successione signatam ut apud Bertolum et Asquinum,  sed spatiolis uacuis interiectis distinctam prout hic dedimus, ita ex aliis pluribus Hadriani Augusti Inscriptionibus, que integre supersunt, ingeniose suppleuit in margine, ratione habita absque dubio etiam capacitatis loci uerbis omnibus siglisque admittendis.

Imp. Ces. DIuI. TRAIANI. PARTHICI F. DIuI. NERuAE. N TRAIANuS. HADRIANuS Inuictus. Aug. etc.

Clarissimo Cortinouio in hac Hadriani potius quam  Diocletiani sententia subscripsit nuper etiam eruditissimus Filiasius Memorie storiche dei ueneti Primi e Secondi tomo II, cap. 25, pag. 224, uenetiis 1796; ubi tamen Aquileiensem Inscriptionem huius uie Gemine refert ad modum prorsus Bertoli atque Asquini, indicata nempe trium uersuum lacuna per continuam punctorum seriem, absque ullo intermediarum uacuitatum indicio: unde constat, Cortinouii quidem  opinionem illi notam probatamque fuisse, minime uero perspectam lacune emendationem, quam idcirco nunc nos primum ex schedis ipsius, periculo dein nostro firmatis, proferimus.

[LXIu] Romanum principem hunc deleti nominis  autumari posse Traianum Augustum Hadriani patrem existimaueram ipse aliquando, tum ob Italicam patriam suam in lapide memoratam, tum ob plurima atque praclara opera, que tam Rome quam in precipuis imperii urbibus et ipse idem fecit; maxime autem ob uias Italie pene omnes ab eo instauratas, uti acceperam ex fortuita Galeni medici lectione, qui Methodi medendi libro IX, capite 8, ita scripsit: »Itaque cum sic se haberent  omnes in Italia uie, eas Traianus ille refecit: que quidem earum humide ac lutose partes erant, lapidibus sternens, aut editis aggestionibus exaltans: que senticose et aspere erant, eas expurgans: ac flumina, que transiri non possent, pontibus iungens: ubi longior, quam opus erat, uia uidebatur, aliam breuiorem excitidens: sicubi uero propter arduum collem difficilis erat, per mitiora loca deflectens: iam si obsessa feris, uel deserta erat, ab illa transferens, ac per habitata ducens: tum asperas complanans.« Ita Galenus, altero circiter ab imperio Traiani seculo, de Italie uiis ab eodem principe restitutis.

uerum quis interim dixerit, Traiani nomen deletum in lapidibus, qui memoriam uiarum ab ipso  instauratarum perennarent; cum principis optimi appellationem ex S. C. acceperit, et ita omnibus cara illius memoria, etiam post mortem, habita sit, ut populus Romanus nouis post eum principibus acclamare consueuerit: Sis felicior Augusto, melior Traiano: quasi nempe ad Traiani bonitatem nullus ante et post eum Romanorum principum peruenisset, sicuti nemo proculdubio ad Augusti felicitatem peruenerat? Acquiescere igitur Asquino et Cortinouio, hac maxime de causa, coactus fui, et Hadrianum potius cum ipsis in hoc secundo lapide intueri; ac propterea etiam in primo, qui frater maior secundi ex superius dictis appellari potest.

Ac profecto Italicus patria, seu origine, etiam Hadrianus fuit, et Traiani consobrinus, ac postea filius  adoptiuus habitus, illiusque in imperio successor; in quo etiam constitutus, plurima ubique munificentie ac indulgentie sue monumenta reliquit. Quin etiam, et Aquileie magne molis admirandeque structure Hadrianus edificium condidit, Hadrianeum propterea dictum: quod profano tunc numinum cultui proculdubio dicatum, quarto demum Ecclesie seculo adulto Christianorum sacris aptatum addictumque fuit; cuiusque tandem fundamenta atque insignia rudera non multis ab hinc annis detecta fuerunt, [LXu] cum domuncole erigerentur nouis e Grecie partibus, haud faustis quidem auspiciis, adscitis illuc colonis, qui breuem idcirco ibidem moram fecerunt; uti ex Filiasio superius laudato, atque eodem citato tom II, cap. 22, pag. 212, et  cap. 24, pag. 225. Atque hoc sane Hadriani Principis preclarum opus in Aquileiensium gratiam atque in Aquileie urbis decorem molitum, cuius memoria ad nos usque peruenit; hoc, inquam, unum fuit ex iis plurimis indulgentiarum suarum in Aquileienses monumentis, de quibus primus lapis loquitur, et quorum causa in lapide altero Aquileiensium restitutor et conditor dictus fuit; quorumque alia fortasse sub terra adhuc latentia in apricum proferet etas.

Preterea inuicti elogium in utrisque inscriptionibus intuemur: quod olim diis tantummodo attributum, nec Traiano ipsi delatum, Hadriano primum inter principes in lapidibus dari cepit, ut ipse Bertolus noster, causam suam agens pro Diocletiano  pag. 286 citati operis Le Antichità d'Aquileia, animaduertit. Quid uero, quod Traiani nomen et Hadrianus assumpsit, illud proprio anteponens, prout in lapidibus ac numismatibus uidemus, IMP. CAESAR. TRAIANUS. HADRIANUS. AUG.; quemadmodum ante eum Traianus ipse Nerue antecessoris nomen suo preposuerat, IMP. CAESAR. NERuA. TRAIANUS. AUG.? Fortasse igitur etiam Galenus medicus Traianum simpliciter scribens, Traianum-Hadrianum significare uoluit; licet constet Traianum quoque operibus huc illuc construendis, uti aiebam, incubuisse. In uetustis rebus, atque incertis, hariolari etiam quandoque quis uetet?

Sint itaque Hadriano principi hi duo nostrates lapides nuncupati. Sed cur deletum in utrisque  apud Aquileienses huius Augusti nomen? Post tot laudes, quibus ibidem extollitur, principis prouidentissimi, plurimarum indulgentiarum in Aquileienses largitoris, et Aquileiensium restitutoris ac conditoris; in quo postea de Aquileiensibus male meritus fuit Hadrianus, ut nomen illius e lapidibus excideretur? At Hadrianus quidem, non magis de Aquileiensibus, quam de omnibus, ut ita dicam, Romani orbis regionibus ac ciuitatibus optime meritus fuit, ob beneficia que ubique prestitit, Romanum imperium continuis itineribus perlustrans magno stipatus ueluti exercitu architectorum, atque fabrorum omnis generis, uti tradunt Aurelius uictor in Epitome, et Spartianus in Hadriano. »Immensi laboris , [LXuI] quippe qui prouincias omnes pedibus  circumierit, agmen comitantium preuertens, cum oppida uniuersa restitueret, augeret ordinibus. Namque ad specimem legionum militarium, fabros, perpendiculatores, architectos, genusque cunctum exstruendorum meniam, seu decorandorum, in cohortes centuriauerat:« ita Aurelius uictor. »In omnibus pene urbibus et aliquid edificauit, et lusus edidit:« ita Spartianus.

uerum hec omnia benefacta Hadrianus imperator nigredine ueluti feda conspersit, immo potius aboleuit, tum licentiori uite sue ratione, qua exosus omnibus erat; tum effreni quadam audacia quemque superandi in quacumque litterarum et bonarum artium disciplina, ita ut nullum sibi umquam impune preferri sustineret; sicut etiam uehementi animi  feritate, qua et insontes, et doctos presertim complures qui sibi in ingenii laude inuidiam facerent, non sine bonorum omnium indignatione, et seuerissime habuit, et crudeliter sustulit, uti ex citato Spartiano, atque ex Dione Cassio libro LXIX habemus. Quid uero, quod in extremo uite sue, ui etiam morbi, quo dire afflictabatur, crudelior effectus, in senatum ipsum precipue deseuiit, magna parte illius ordinis splendidissimi necari iussa, uti refert citatus Aurelius uictor ibidem, ac de Cesaribus; ita ut senatus ipse illius acta post mortem irrita fieri uellet, illumque recusaret diuum appellare, prout consuetudo ferebat, nisi Antoninus filius summis precibus interuenisset, qui hac etiam de causa Pii  agnomen adeptus est, uti discimus ex eodem Spartiano, atque ex Iulio Capitolino in Antonino Pio? En igitur Hadriani principis male merita, ob que proculdubio deletum, etsi non publica auctoritate, priuata tamen animaduersione eorum quorum maxime interesset, nec Aquileie duntaxat, sed fortasse etiam alibi, in lapidibus nomen illius post mortem; quemadmodum moris erat apud Romanos erga principes, qui exosi ob crudelia presertim facta fuissent, uti ex Dione, Suetonio, aliisque Romanarum rerum scriptoribus habemus, annotatque eruditus idem Bertolus noster in citato opere Le Antichità d'Aquileia, pag. 285, ubi Diocletiano, seuissimo Christianorum inimico, lacunam secundi lapidis pertinere existimat.

 Quid nunc uero de Annia uia Aquileiensi, quam in primo ex his lapidibus intuemur, et cuius potissimum causa hec scribimus? Romanam Anniam uiam nouimus quidem: licet de ea nichil in scriptoribus antiquis, et aliquid tantummodo in paucis [LXuII] inscriptionibus habeamus. Quater nimirum duntaxat de hac Annia uia mentio fit apud Gruterum in Thesauro Inscriptionum. Huius meminit Pitiscus, sed leuiter ac ieiune, in Lexico Antiquitatum Romanarum, tomo III, pag. 704, editionis Hage-Comitum 1737, duas commemorans ex Gruterianis inscriptionibus, ubi uie Annie mentio. Meminit quoque Nicolaus Bergierius De publicis et militaribus Romani imperii uiis apud Greuium in Thesauro, etc., uol. X: meminit autem primum libro I, sect. 4, num. 7, ubi  Gruterianam inscriptionem exhibet, in qua curator habetur plurium simul uiarumi eum Annia, nimirum Clodie quoque, Cassie, Cimine, Trium Traianarum, et Amerine; unde propinquitatem harum omnium uiarum uni eidemque curatori commissarum intelligimus, simulque harum omnium cum Annia ipsa, de qua ibi, ab Aquileie partibus distantiam: meminit uero iterum libro III, sect. 22, num. 9; ubi tamen etiam Anniam inter eas Italie uias publicas commemorat, que citra Padum non porrigebantur, queque propterea ad Aquileiam nullatenus pertinebant. »Sequuntur, inquit, hinc uie Annia, Augusta, Cimina, Amerina, Sempronia et Posthumia, que diuersis locis Flaminie inseruntur et coherent, atque ab ea hinc inde; seu rami, per Italie regiones, que  inter Romam et Eridanum siue Padum sunt, porriguntur.«

Nullus itaque, quod sciamus, de hac Annia uia, de qua inscriptio nostra Aquileiensis; que uia scilicet Aquileiam respiceret, que proxima Aquileie esset, et cuius propterea instauratio beneficium dici posset Aquileiensibus indulgentia principis impertitum. Ipse Aquileiensium antiquitatum illustrator solertissimus Bertolus nullius Annie uie meminit, que ad Aquileienses pertineret: et solummodo pag. 291 sepe citati sui operis eruditissimi indicat duarum uiarum ueterum Romanarum uestigia quedam in Aquileiensi agro adhuc apparere; quarum alteram in ueteribus quibusdam chartis, trium, ut ipse asserit, aut quatuor  retro seculorum, Aquileiensis olim capituli, in quo canonicus ipse erat, uiam Appiam nuncupatam fuisse asserit; nisi potius Annia legenda fuisset , facem nunc prebente, incorruptis litteris suis, hoc lapide recens inuento apicibus chartarum ueterum, oculos etiam antiquariorum et eruditorum pre uetustate non raro fallentibus. Interim inquirant alii de hac Annia Aquileiensium uia, quis eam strauerit, et quo tempore; unde nomen acceperit; num ad notam Anniam Romanam uiam ultra [LXuIII] Padum aliquatenus pertinuerit, an alia prorsus ab ea diuersa censenda sit, et Aquileiensium ita propria iudicanda, quemadmodum Gemina illa, de qua inscriptio secunda. Antiquariorum nempe hec sint; a quorum messe in  hac eruditionis parte nunc prorsus abstinemus, ab iis potius exspectantes quid sentire super his debeamus.

Nos tantummodo animaduertimus, in hoc lapide nostro recens inuento, euerueratam dici hanc Anniam uiam influentibus palustribus aquis, adeo ut commeantibus inuia facta esset; ideoque in Aquileiensium gratiam indulgentia principis prouidentissimi restitutam: unde comperimus uiam eam fuisse, que aquis immineret palustribus, ac uiam propterea ab aliis uiis terrestribus separatam; uiam quoque Aquileie proximam, immo Aquileiensium ueluti propriam, ipsisque quam maxime utilem; uiam denique, quasi aggerem paludibus impositum, ut Aquileiensibus facilior per eam breuiorque transitus ad loca littoralia estuarii  esset, euitatis nempe superioribus necnon longioribus aliis terrestribus uiis ab aquis paludibusque distantibus. Ac quamdam certe uiam etiam hodie incole Aquileienses ostendunt, ad meridiem illius, amplissime olim atque opulentissime, nunc destitule miserrimeque urbis positam, Concordiam uersus, et palustribus aquis contectam; quibus quandoque decrescentibus, saxa ac rudera in imo earum apparent, uie cuiusdam ueteris uestigia, necnon ferreus annulus pregrandis lapidi adhuc infixus, qui proculdubio ad eiusdem uie crepidinem positus, alligandis prope eam nauiculis inseruiebat.

Quid igitur, si hac ipsa Annia uia ab Hadriano principe Aquileiensibus restituta, Chromatius noster uteretur, ut Aquileia ad Portum Romatium seu Romatinum  confestim migraret, ac deinde ab eodem portu Aquileiam quoque rediret, prout illorum temporum ratio et rerum uicissitudines exigebant? Hec quoque ultimo loco de Chromatio inuestigasse, occasione huius lapidis Aquileiensis recens in lucem positi, ab instituto prorsus alienum; aut lectoribus iniucundum, minime iudicauimus.

Atque hec tandem sunt, que prefari libuit in aditu Scriptorum seu Opusculorum, que supersunt, queque hac nostra noua editione donamus, sancti Chromatii episcopi Aquileiensis. Hec uero, tum ut rationem lectoribus redderemus huius consilii nostri, habiteque industrie, ut Scripta ipsa et correctiora, et ordine aptiori disposita, sicut etiam meliori  sane cultu [LXIX] quam antea orrata prodirent; tum ut aliquid etiam nosmetipsi, post uirorum clarissimorum labores, conferre uideremur, quod ad argumenti illustrationem quomodocumque seruiret. Hec itaque, optime lector, equi bonique facias;  satis semper superque facturus, si in his uoluntatem saltem conatumque probaueris, si errata quoque benigne donaueris; meliora interim, uberiora, accuratioraque, post hoc periculum nostrum, exspectans ab aliis.





DE S. CHROMATIO uETERUM TESTIMONIA SELECTA.



[LXXI] S HIERONYMUS, epist. 7, ad CHROMATIUM, Iouinum, et Eusebium, num. 1 et 6, an. 373; que exst. Opp. tomo I, col. 17 et seq. editionis ueronensis Dominici uallarsii.

Non debet charta diuidere quos amor mutuus  copulauit: nec per singulos officia mei sunt partienda sermonis, cum sic inuicem uos ametis, ut non minus tres caritas iungat, quam duos natura sociauit; quin potius si rei conditio pateretur, sub uno litterule apice nomina indiuisa concluderem, uestris quoque ita me litteris prouocantibus, ut et in uno tres, et in tribus unum putarem . . . . .

Matrem communem  eo salutamus honore, quo nostis: una quoque suscipiendas cunctas sorores, que sexum uicere cum seculo, que, oleo ad lampades largiter preparato, Sponsi opperiuntur aduentum. O beata domus, in qua morantur Anna uidua, uirgines prophetisse, geminus Samuel nutritus  in templo! O tecta felicia, in quibus cernimus Machabeorum martyrum coronis cinctam martyrem matrem! Nam licet quotidie Christum confiteamini, dum eius precepta seruatis: tamen ad priuatam gloriam publica hec accessit uobis et aperta confessio, quod per uos ab urbe uestra Ariani quondam dogmatis uirus exclusum est.



IDEM, epist. 8, ad Niceam Hypodiaconum Aquileie an. 373; que exst. eodem Opp. tomo I citate editionis uallarsii, col. 21.

Ecce beatus CHROMATIUS cum sancto Eusebio non plus natura quam morum equalitate germano, litterario me prouocauit officio.



IDEM, epist. 60, ad Heliodorum num. 19, an. 396; que exst. eodem Opp. tomo I citate editionis,  col. 345.

Iungamur spiritu, stringamur affectu, et fortitudinem mentis, quam beatus papa CHROMATIUS ostendit in dormitione germani, nos imitemur in filio.



[LXXII] IDEM, epist. 81, ad Rufinum, num. 2, an. 399; que exst. eodem Opp. t. I citate editionis, col. 508.

Frater meus Paulinianus necdum de patria reuersus est, et puto quod eum Aquileie apud sanctum papam CHROMATIUM uideris.



IDEM, lib. II, contra Rufinum, num. 22, Opp. cit. edit. tomo II, col. 515.

Qui sunt isti, qui in Ecclesia disputare latius solent? qui libros scribere? qui totum de Origene loquuntur  et scribunt? qui dum sua nolunt furta cognosci, et ingrati sunt in magistrum, idcirco simplices ab illius lectione deterrent? Nominatim debes dicere, et ipsos homines denotare. Ergo beati Episcopi Anastasius, et Theophilus, et uenerius, et  CHROMATIUS, et omnis tam Orientis quam Occidentis Catholicorum synodus, qui pari sententia, quia pari et spiritu, illum hereticum denuntiant populis, fures librorum illius iudicandi sunt: et quando in Ecclesiis predicant, non Scripturarum mysteria, sed Origenis furta commemorant?



IDEM, eodem libro II contra Rufinum, num. 27, Opp. cit. edit. tomo II, col. 521.

Ponam et aliud testimonium, ne nunc me rerum necessitate compulsum dicas mutasse sententiam. In libro Temporum, id est Paralipomenon, qui Hebraice dicitur Dabre Iamin, hac ad sanctum papam CHROMATIUM Prefatiuncula usus sum. »Si septuaginta interpretum, etc.« Reliqua uide infra.



IDEM, eodem libro II contra Rufinum, num. 31, Opp.  cit. edit. tomo II, col. 526.

Salomonis etiam libros, quos olim iuxta Septuaginta additis obelis et asteriscis in latinum uerteram, ex Hebraico transferens, et dedicans sanctis episcopis CHROMATIO et Heliodoro, hec in Prefatiuncule mee fine subieci: »Si cui Septuaginta interpretum magis editio placet, habet eam a nobis olim emendatam. Neque enim sic noua cudimus, ut uetera destruamus.«



[LXXIII] IDEM, libro III contra Rufinum, num. 2, Opp. cit. edit. tomo II, col. 533.

TESTEM inuoco Iesum conscientie mee, qui et has litteras, et tuam epistolam iudicaturus est, me ad commonitionem sancti pape CHROMATII uoluisse reticere, et finem facere simultatum, et uincere in  bono malum; sed quia minaris interitum, nisi tacuero, respondere compellor, ne uidear tacendo crimen agnoscere, et lenitatem meam, male conscientie signum interpreteris.



IDEM, in Prologo ad librum I Commentariorum in Abacuc prophetam: Opp. cit. edit. tomo uI, col. 587.

Primum, CHROMATI, episcoporum doctissime, scire nos conuenit, corrupte apud Grecos et Latinos nomen Ambacum prophete legi, qui apud Hebreos dicitur Abacuc, et interpretatur amplexus, etc.



IDEM in Prologo ad librum II Commentariorum in Abacuc prophetam, Opp. cit. edit. tomo uI, col. 631.

Alterum, mi CHROMATI, papa uenerabilis, in Abacuc  librum scribimus, proprium cantico eius opusculum dedicantes, sermonemque epicum et psalterii, id est, lyrico more compositum, totis uiribus aggredientes. Sibilet igitur excetra, et Sardanapalus insultet, turpior uitiis quam nomine: nos ceptum carpamus iter; et orationibus tuis, qui carnem uirtute superasti, manifestissimam de Christo prophetiam in octauo propheta, id est, in resurrectionis Dominice numero disseramus.



IDEM, Prefatione in libros Salomonis, Opp. cit. edit. tomo IX, col. 1293.

CHROMATIO et Heliodoro episcopis, Hieronymus.

Iungat epistola, quos iungit sacerdotium: immo charta non diuidat, quos Christi nectit amor. Commentarios in Osee, Amos, Zacariam, Malachiam,  quos poscitis, scripsissem, si licuisset pre ualetudine. Mittitis solatia sumptuum: notarios nostros et librarios sustentatis, ut uobis potissimum nostrum desudet ingenium. Et ecce ex latere frequens turba, diuersa poscentium: quasi aut equum sit, me, uobis esurientibus, aliis laborare: aut in ratione dati et accepti, cuiquam, preter uos, obnoxius sim. Itaque longa egrotatione [LXXIu] fractus, ne penitus hoc anno reticerem, et apud uos mutus essem, tridui opus nomini uestro consecraui, interpretationem uidelicet trium Salomonis uoluminum, Masloth, quas Hebrei Parabolas, uulgata autem editio Prouerbia uocat: Celeth, quem Grece Ecclesiasten, latine Concionatorem possumus dicere: Sir Assirim, quod in nostra lingua uertitur Canticum Canticorum,  etc.



IDEM, Prefatione in libros Paralipomenon, Opp. cit. edit. tom. IX, col. 1405.

Si Septuaginta interpretum pura, et ut ab eis in Grecum uersa est, editio permaneret, superflue me, mi CHROMATI episcoporum sanctissime atque doctissime, impelleres, ut Hebrea uolumina Latino sermone transferrem. Quod enim semel aures hominum occupauerat, et nascentis Ecclesie roborauerat fidem, iustum erat etiam nostro silentio comprobari. Nunc uero cum pro uarietate regionum diuersa ferantur exemplaria, et germana illa antiquaque translatio corrupta sit, atque uiolata: nostri arbitrii putas, aut e pluribus iudicare quid uerum sit, aut nouum opus in ueteri opere cudere, illudentibusque  Iudeis, cornicum, ut dicitur, oculos configere, etc.



IDEM, Prefatione in librum Tobie, Opp. cit. edit. tom. X, col. 1 et 2.

CHROMATIO et Heliodoro episcopis, Hieronymus presbyter in Domino salutem.

Mirari non desino exactionis uestre instantiam: exigitis enim, ut librum Chaldeo sermone conscriptum, ad Latinum stylum traham, librum utique Tobie, quem Hebrei de Catalogo diuinarum Scripturarum secantes, his, que apocrypha memorant, manciparunt. Feci satis desiderio uestro, non tamen meo studio. Arguunt enim nos Hebreorum studia, et imputant nobis, contra suum Canonem Latinis  auribus ista transferre. Sed melius esse iudicans Phariseorum displicere iudicio, et episcoporum iussionibus deseruire, institi ut potui. Et quia uicina est Chaldeorum lingua sermoni Hebraico, utriusque lingue peritissimum loquacem reperiens, unius diei laborem arripui: et quidquid ille mihi Hebraicis uerbis expressit, hoc ego accito notario, sermonibus Latinis exposui. Orationibus uestris mercedem huius operis compensabo, cum gratum uobis didicero, me, quod iubere estis dignati, complesse.



[LXXu] S. Ambrosius, epistola 50, ad CHROMATIUM Aquileiensem episcopum, de prophetia Balaam, num. 16, an. 390, que exst. Opp. tomo II, col. 996, editionis Paris. BB. S. Mauri 1686-1690.

Hoc munusculum sancte menti tue transmisi;  quia uis me aliquid de ueterum scriptorum interpretationibus paginare. Ego autem assumpsi epistolas familiari sermone attexere, redolentes aliquid de patrum moribus; quarum gustum si probaueris, post hec huiusmodi mittere non uerecundabor. Malo enim senilibus uerbis de supernis rebus hallucinari tecum, quod grece dicunt :. . . . malo, inquam, hallucinari tecum uerbis senilibus, ne uidear artem deseruisse, quam concitatioribus deflare aliquid iam nec studiis nostris aptum nec uiribus. uale, et nos dilige; quin ego te diligo.



RUFINUS presbyter Aquileiensis, Prefatione ad CHROMATIUM episcopum Aquileie in suam, et Eusebii Cesariensis latinam ab eo factam Historiam: que exst. Opp. col. 209 editionis ueronensis Dominici  ualtarsii.

Peritorum dicunt esse medicorum, ubi imminere urbibus, uel regionibus, generales uiderint morbos, prouidere aliquid medicamenti, uel poculi genus, quo premuniti homines ab imminenti defendantur exitio. Quod tu quoque, uenerande pater CHROMATI, medicine exequens genus, tempore quo, diruptis Italie claustris ab Alarico duce Gothorum, se pestifer morbus infudit, et agros, armenta, uiros longe Iateque uastauit, populis tibi a Deo commissis feralis exitii aliquod remedium querens, per quod egre mentes ab ingruentis mali contagione subtracte, melioribus occupate studiis tenerentur: iniungis mihi ut Ecclesiasticam historiam, quam uir eruditissimus Eusebius Cesariensis Greco sermone conscripsit,  in Latinum uertam: cuius lectione animus audientium uinctus, dum notitiam rerum gestarum auidius petit, obliuionem quodammodo malorum, que gererentur, acciperet.



IDEM, Apologie in S. Hieronymum libro I, num. 4; qui exst. Opp. cit. edit., col. 310.

Ego, sicut et ipse et omnes norunt, ante annos fere triginta in monasterio iam positus, per gratiam Baptismi regeneratus, signaculum, fidei consecutus sum per sanctos uiros CHROMATIUM, Iouinum, [LXXuI] et Eusebium, opinatissimos et probatissimos in Ecclesia Dei episcopos, quorum alter tunc presbyter beate memorie ualeriani, alter archidiaconus,  alius diaconus simulque pater mihi et doctor Symboli ac fidei fuit.



IDEM, Prologo ad CHROMATIUM episcopum in Tractatum Origenis super librum Iesu Naue, ex tomo II, pag. 396, Opp. Origenis G. et L. edit. Paris. Caroli Delarue O. S. B. e Congregatione S. Mauri 1733.

In diuinis uoluminibus refertur, quod ad constructionem templi  unusquisque pro uiribus obtulerit: potentes quidem, et principes populi aurum, argentum, lapides pretiosos, era, et alii ligna, sed imputribilia: quidam etiam coccum, purpuram, et byssum, et linum alii, uestibus hec quoque sacerdotum et stole pontificis profutura. Pauperiores autem, quique etiam pelles rubras offerentes et pilos caprarum,  non respuuntur. Idcirco namque Beselehel ille repletus esse dicitur omni sapientia a Deo, ut intelligens singula hec quibus usibus apta sint, nichil ex offerentium deuotione repudiet. Quia ergo et tu, o mihi semper uenerabilis pater CHROMATI, iniungis, et precipis nobis, ut aliquid ad edificationem et constructionem diuini tabernaculi ex Grecorum opibus et copiis conferamus, Oratiunculas XXuI in Iesum Naue, quas ex tempore in Ecclesia perorauit Adamantius senex, ex greco latine tibi pro uirium mearum paruitate disseruimus. Tui sane nostri temporis Beselehelis iudicii sit, in his que offerimus, etiamsi nichil inuenitur auri puri quod ad altare proficiat, nec argenti quod columnarum Ecclesie bases efficiat aut capita decoret, si nullus ex his in illis lapidibus  inueniri potest qui logio insertus pontificale uestrum et diuinorum conscium pectus exornet, at certe perspicere si uel purpure aliquis in his, et regii decoris, aut cocci, et mystici cruoris color intexitur: si quid puritatem byssi imitetur, et fortitudinem lini, et dignum aliquid habeat sacerdotalibus indumentis: postremo si uel rubras apud nos pelles, uerecundiam frontis inuenias: ad ultimum si uel caprarum certe reperias pilos, quibus uel penuriam nostram tegamus, aut si quas incurrimus culpas penitendo purgemus. Totum ergo hoc, de tuo iudicio pendeat. Si quid sane est quod placere potest, hoc sit auctoris: neque enim que aliis labore parta sunt diripere, et nostre laudi applicare iustum putamus. Si uero uim sensuum, oratio inculti sermonis exasperat,  hoc uel mihi, uel  tibi ipsi reputato, qui opus quod eruditis deberet iniungi, expetis ab indoctis.



[LXXuII] S. IOANNES CHRYSOSTOMUS in epistola ad S. Innocentium papam an. 404; ex Dialogo Palladii Helenopolitani G. et L., de uita, etc., B. Ioannis Chrysostomi cap. 2, in Bibliotheca ueterum Patrum, etc., Andree Gallandii tomo uIII, pag. 262;  et ex Epistolis Romanorum pontificum Petri Coustantii edit. Parisiensis, col. 771 et seqq.

Pietatem uestram, etiam antequam litteras nostras acciperet, audiuisse opinor quid hic ausa sit iniquitas. Ea enim rerum est magnitudo et grauitas, ut nulla ferme orbis pars relicta sit, que tristem hanc tragediam non audierit, etc. In fine uero ita claudit. Hec ipsa  etiam scripta est ad uenerium episcopum Mediolani, et ad CHROMATIUM Aquileie episcopum. uale in Domino  .



IDEM in epistola ad CHROMATIUM Aquileie episcopum an. 406; que 155 est inter Opera Sancti Doctoris G. et L. editionis BB. S. Mauri, tomo III, pag. 689 et seq.

Clarissima feruentis tue ac sincere caritatis  tuba ad nos usque sonum suum diffudit, magnum quiddam ac diutissime durans ex tanto itineris interuallo spirans, atque ad extremos usque terre fines pertingens. Nec nos, licet alioqui tam longe disiuncti, minus quam ii qui adsunt, uehementissimam atque igne plenam caritatem, sinceramque et ingenti libertate ac fiducia perfusam linguam, atque adamantinam contentionem exploratam habemus. Ideo uestro etiam conspectu atque congressu frui magnopere nobis in uotis esset. Quoniam autem id quoque nobis ea solitudo, qua nunc tamquam compedibus restricti sumus, eripuit; idcirco dominum meum reuerendissimum ac religiosissimum presbyterum nacti, cupiditatem nostram, ut licet, explemus, scribentes et salutantes, uobisque pro  eo studio, quod toto hoc tam diuturno tempore magna cum animi contentione prestitistis, amplissimas gratias agentes. Ac uos rogamus et obsecramus, ut cum ipse reuertetur, insuperque etiam, si tabellarii occurrant qui ad hanc solitudinem ueniant, de uestra ualetudine ad nos scribatis. Scis enim quantam hinc uoluptatem percepturi simus, cum de hominum tam ardenter nos amantium prospera ualetudine crebrius ad nos aliquid afferetur.



[LXXuIII] HONORIUS Augustus in Epistola ad Arcadium Augustum fratrem an. 406; ex Palladio Helenopolitano in Dialogo de uita, etc., B. Ioannis Chrysostomi G. et L. cap. 3, qui exst. tomo uIII Bibliothece ueterum Patrum, etc., Andree Gallandii; atque ex Epistolis Romanorum Pontificum Petri  Coustantii editionis Paris., col. 806.

Tertio iam scribo ad mansuetudinem tuam, rogans ut que ex compacto contra Ioannem Constantinopolitanum episcopum gesta sunt, emendentur: et, ut uidetur, nondum est perfectum. Quare denuo scripsi per hosce episcopos et presbyteros, de pace ecclesiastica, per quam et nostrum imperium pacem obtinet, ualde sollicitus, ut iubere digneris Orientis episcopos Thessalonice conuenire, etc. . . Quenam  enim sit Occidentalium de Ioanne episcopo sententia , ex omnibus epistolis, que ad me scripte sunt, duas subieci id quod cetere continentes, unam Romani, alteram AQUILEIENSIS episcopi, etc.



PALLADIUS Helenopolitanus in Dialogo G. et L., de uita, etc., beati Ioannis Chrysostomi, cap. 4, ex tomo uIII Bibliothece ueterum Patrum, antiquorumque Scriptorum Ecclesiasticorum Andree Gallandii, pag. 268.

Cum igitur sanctus Aemilius, Beneuenti episcopus, et Cythegius et Gaudentius, una cum ualentiniano et Bonifacio presbyteris, accepissent litteras imperatoris Honorii, Innocentii, et Italorum episcoporum, CHROMATII Aquileiensis, et uenerii Mediolanensis,  atque aliorum, necnon commonitorium Synodi totius Occidentis, publica euectione Constantinopolim profecti sunt cum Cyriaco, Demetrio, Palladio et Eulysio episcopis.



CASSIODORIUS de Institutione diuinarum Litterarum, cap. 32: ex illius Opp. editione Rotomagensi 1679, studio I. Garetii O. S. B. e Congr. S. Mauri tomo II, pag. 556.

Quapropter desideranter introite mysteria Domini, ut sequentibus iter indicare possitis: quia magne uerecundie pondus est habere quod legas, et ignorare quod doceas. Et ideo future beatitudinis memores, uitas Patrum, confessiones fidelium, passiones martyrum [LXXIX] legite constanter (quas inter alia in  epistola sancti Hieronymi ad CHROMATIUM  et Heliodorum destinata; procul dubio [ qui per totum orbem terrarum floruere; ut sancta imitatio uos prouocans, ad celestia regna perducat.



B. FLACCUS ALBINUS, seu ALCUINUS abbas in libello aduersus Heresin Felicis episcopi § 26, ex Opp. tomo I, uol. II, pag. 767, editionis abbatis Frobenii, Ratisbone 1777.

CHROMATIUS quoque sancte Romane antistes Ecclesie,  in libello, quem de octo Beatitudinibus scripsit, ita dicit  : »In mysterio enim Baptismi et Filius  uidetur in corpore; et Spiritus sanctus in specie columbe descendit; et uox Patris de celo auditur, ut Trinitatis unitas declaretur, quia nec Pater sine Filio intelligi potest, nec Filius sine Spiritu sancto cognosci. uide  igitur quale Patris de Filio testimonium sit dicentis: Hic est Filius meus. Suus utique non per adoptionem gratie, neque per religionem creature, ut heretici uolunt; sed sui proprietate generis, et ueritate nature. Multi enim sanctorum filii Dei dicuntur, et sunt; sed hic sine comparatione  unus Deo Patri Filius Unigenitus, et uerus et proprius, non aliunde quam de Patre natus; quia tam uerus Pater Pater est, quam uerus et Deus  est; sicuti etiam  uerus Filius  est, quam uerus et Dominus. Perfecta ergo fides est Trinitatis ostensa, cum et Pater Christum Dominum ac Deum nostrum Filium suum esse testatur; et Spiritus sanctus, id est, Paracletus, in tanto fidei sacramento Patri Filioque coniungitur, ut uerum Patrem, uerum Filium, uerum etiam Spiritum sanctum credere tres personas, sed unam diuinitatem Trinitatis, unamque substantiam non dubitemus.«



[LXXX] Anonymus auctor libelli, cui titulus: Cantuum et cursuum Ecclesiasticorum origo: quem ex codice ms. uetustissimo edidit Henricus Spelmannus in Conciliis Britannie tomo I, pag. 177; quique exstat etiam apud Dauid Wilkins Concilia Magne Britannie, etc., Londini 1737, tomo Iu, in Appendice, pag. 741 et  742; cuiusque meminit Mabillonius De Cursu Gallicano § 1, in opere De Liturgia Gallicana, pag. 380, necnon Fontaninus noster infra cap. 4, num. 7, libri III sue Historie litterarie Aquileiensis.

Est alius Cursus Orientalis a sancto CHROMATIO et Heliodoro, et beato Paulino, seu et Athanasio episcopo editus, qui in Gallorum consuetudine non habetur: quem sanctus Macarius decantauit; hoc est, per duodenas horas, hoc est, unaquaque hora.





[LXXXI] LECTIONES PROPRIAE, pro secundo Nocturno, ad Officium Sancti CHROMATII episcopi Aquileiensis: EX LIBELLO, CUI TITULUS: Officia Propria Sanctorum, ex Apostolice Sedis Indulto, ab utroque Diecesis Utinensis Clero recitanda.


DIE II DECEMBRIS. In Festo Sancti CHROMATII episcopi Aquileiensis. LECTIO Iu.

CHROMATIUS una cum Eusebio non tam natura quam morum equalitate germano, a teneris annis Aquileiensi clero ascriptus est. Egregiis ornatus moribus, totum se Deo atque ecclesiasticis studiis consecrauit, in quibus ita profecit, ut inter Aquileienses clericos doctrina et sanctitate emineret: ad quorum priuatam gloriam, ut scribit sanctus Hieronymus, publica hec accessit et aperta confessio, quod per eos ab urbe Aquileiensi Ariani dogmatis uirus exclusum fuit. Presbyter a sancto ualeriano ordinatus, in eius locum suffectus est, atque a sancto Ambrosio consecratus  fuisse perhibetur.


LECTIO u.

Factus episcopus, Nicenam fidem, et disciplinam ecclesiasticam acerrime defendit. Origenianos errores ab omni tam Orientis, quam Occidentis Catholicorum synodo proscriptos, pari et ipse sententia cum sancto Anastasio Romano Pontifice damnauit: exortisque inde simultatibus inter eumdem doctorem maximum, et  Rufinum presbyterum, ut finis silentio imponeretur, diligentissime curauit. Sed piam sanctissimi Presulis sollicitudinem in primis agnouit sanctus Ioannes Chrysostomus, cuius causam apud Honorium Imperatorem tanta fide ac religione defendendam suscepit, ut sinceram illius ac feruentem erga se caritatem demiratus Chrysostomus; datis ad eum litteris, uehementer gratulatus sit.


LECTIO uI.

Sacrarum Litterarum studium ceteris, que pastore digna sunt, muneribus adiunxit semper; uir, Beati Hieronymi sententia, episcoporum  sanctissimus, atque doctissimus. Eius potissimum hortatu idem Sanctus Doctor Hebrea uolumina latino sermone transtulit, ac  Prophetarum libros commentariis illustrauit, quorum aliquot CHROMATII nomine inscripsit. Tractatus et ipse edidit in Euangelium Matthei, eruditione ac pietate insignes. Denique cum Aquileiensem Ecclesiam annos duodeuiginti sanctissime rexisset, ad celestem uitam quarto Nonas Decembris migrauit.






Anno M. D. XXuIII.
[LXXXIII] TITULUS Prime editionis Scriptorum sancti CHROMATII Episcopi Aquileiensis, una cum Epistola nuncupatoria Ioannis Sichardi. CHROMATII, doctissimi Episcopi Romani, IN u ET uI. CAPUT MATTHAEI DISSERTATIO, ATQUE IN EODEM GENERE DECLAMATIO. Que nunc primum sunt et eruta, Et in lucem edita, Basilee per Adamum Petrum, Mense Martio, Cum gratia et priuilegio. EPISTOLA NUNCUPATORIA.


SIGISMUNDO ILSUNGO, Patricio, et Decano Ecclesie diui Mauritii apud August. uindelic., IOANNES SICHARDUS.

Non sum ex eorum numero, humanissime Ilsunge, qui ex litterarum officio amicitiam magnopere metiatur, alioqui iam pridem a me tibi esset remissus nuntius, qui post arctissimam familiaritatem inter nos  suauissime summo animorum, consiliorumque omnium consensu actam, non potueris tandem imperare tibi, ut uel de florentissima me fortunarum tuarum accessione redderes certiorem; id quod solent alias qui uel leuiter amant, scilicet eum non uulgarem arbitrantes lautioris fortune fructum, ea si quamplurimis innotescat. Quantulo enim ab ipsis sordibus ignorate distant diuitie?  Tu uero postquam hinc Patauium concessisti una cum Seruatio a Scibolsdorf, ornatissimo adolescente, ne quidem interim ad me de communibus rebus uerbum. Quod ut non [LXXXIu] libet grauius interpretari, ita partes mihi uidentur tue, non committere ut amicitia, que magnis ultro citroque beneficiis coaluit, pertinaci illo silentio dissiliat. Ego sane ad me quod pertinet, ita etiam nunc dulcissimos absentis tui mores, ingeniumque exosculor, ut ad solidam felicitatem uix eque quidquam deesse mihi persuadeam, ac tui similis alicuius contubernalitatem. Cuius rei argumento erit CHROMATIUS hic noster, non meo tantum, sed et diui Hieronymi iudicio episcoporum doctissimus, quem nuncupatim tibi inscribimus, cum ut expugnemus diutini illud silentii tui consilium: tum ut ex parte  saltem aliqua tibi uite mee ratio constet, dum nullam nobis curam potiorem ducimus ea, que eruendis ueterum scriptis tota desudat. Quo in genere, dicam magnifice, uere tamen interim, dispeream si non CHROMATIUS hic sit dignus, qui non solum legatur ab eruditis, sed et ediscatur: tanta est sermonis elegantia, et tractandi huius argumenti dignitas. Diuine enim exequitur ea fere omnia, que hodie sunt de Baptismo ac Iuramento uocata in controuersiam. Qua in re debebis  sane plurimum Mathie a Sarecastro, Treuerorum Officiali, uiro eruditione et pietate singulari, qui per me ut ederetur superioribus mensibus ex uetustissimo codice hunc descriptum submisit, et ut maturarem insuper institit. Tum si quid putas ad nos etiam gratie perueniri debere, non repugno; nec enim is sum cui cornea sit fibra: tamen persuadeas tibi uelim, hanc abs te mihi referri affatim, si libellum nunc recens editum sub nominis tui auspicio, et legendum et defendendum tibi desumpseris: quem ob id maxime calumniis quorumdam uitiligatorum obnoxium fore credimus, quod Romanus is fuerit Antistes, que uel unica ansa nonnullis hodie uidetur commodissima, qua reprehendi possit quidquid sit umquam ab hoc hominum genere uel cogitatum etiam. Diu uero substitimus, dum  non satis liquet, ille ne fuerit CHROMATIUS, ad quem Hieronymus tam multa honorifice. Sed eum nobis scrupulum Albinus in libello contra Heresim Felicis exemit, ubi nominatim magnam huius libelli partem percenset cum perhonorifica CHROMATII antistitis Romani prefatione. uale, humanissime, idemque carissime Ilsunge. Basilee ex edibus nostris, mense Martio, An. M. D. XXuIII.





[LXXXu] DE S. CHROMATIO ANDREAS GALLANDIUS
In Prolegomenis ad tomum uIII Bibliothece ueterum Patrum Antiquorumque Scriptorum Ecclesiasticorum, capite Xu, pag. XXuIII.

 1. Chromatius, inter Occidentis episcopos sanctitate ac doctrina insignis, in sede Aquileiensi ualeriano successit, qui e uiuis excesserat anno 388  . Eius ordinationem peractam fuisse a sancto Ambrosio episcopo Mediolanensi, quem eo tempore Aquileie constitutum tradit Paulinus  , coniecit magnus Baronius  . Cuius quidem sententiam Fontanino haud probatam  , uiro docto assertam comperimus  . Inter noui Presulis laudes illud precipue attendendum, quod ipsi amicitie necessitudines cum summis illius tempestatis uiris intercesserint, Ambrosio, Hieronymo, Ioanne Chrysostomo, Heliodoro, atque Rufino. Et ab Ambrosio quidem Chromatius, cum maximo sacrarum litterarum studio flagraret, primum petiit, ut sibi aliquid e diuinis codicibus  excerptum explanatumque dirigeret; cui morem gerens Mediolanensis antistes, prophetiam Balaam enarratam epistolari schediasmate perferendam curauit  anno circiter 390. Quid porro Hieronymus? Is uidelicet eodem anno, Chromatii et Heliodori  Altinatis episcopi, qui cum Aquileiensi sacris litteris excolendis operam dabat, precibus exoratus, libri Tobie latinam uersionem e Chaldeo sermone adornauit  : tum utroque presule hortante, insequente anno 391 interpretationem Prouerbiorum, Ecclesiaste, et Cantici Canticorum ad eos transmisit; Commentariorum scilicet loco in Osee, Amos, Zacariam, et Malachiam, quos ab iisdem postulatos scripsisset, si licuisset pre ualetudine, ut ipsemet testatur  . Ad hec anno 392 libros duos Commentariorum in prophetam Habacuc uni Chromatio nuncupauit, qui huius prophete historicum et litteralem sensum ab eo expetierat  . Denique ab ipso Aquileiensi episcopo impulsus Hieronymus, ut Hebrea uolumina [LXXXuI] Latino sermone transferret  , ad  eum anno 397 Paralipomenn uersionem direxit. »Hec sunt nimirum, ut uiri clarissimi uerbis utar  , doctrine qua florebat Chromatius preclara testimonia: ipsumque discimus precipuum auctorem Hieronymo fuisse, ut eximium Latine uersionis  uoluminum Hebreorum aggrederetur opus, eidemque iam cepto manum ultimam imponeret.«

II. Iam uero, ut reliqua precipua Chromatii gesta prosequamur, anno 404 sede Constantinopolitana depulso et in exsilium detruso Ioanne Chrysostomo, inter Occidentis episcopos qui pro eius restitutione maxime allaborarunt, eminuit noster presul Aquileiensis, qui et litteras dedit ad ipsum Chrysostomum, ut refert Palladius Helenopolitanus  , et ab eodem Constantinopolitano episcopo epistolam uicissim recepit  anno 406, in qua pro sua causa et contra suos aduersarios tuba clarius ipsum declamasse profitetur, simulque gratias agens pro sedulo sibi impenso officio, illius, conspectu truise peroptare declarat. Neque illud hic in primis omittendum, Honorium  scilicet imperatorem Arcadio fratri Occidentalium presulum sententiam hac de re significaturum, duas pre ceteris sibi scriptas epistolas ad eum direxisse, alteram Innocentii Romani Pontificis, alteram Chromatii episcopi Aquileiensis. Honorianam epistolam recitat laudatus Palladius his uerbis  : »Tertio iam scribo ad mansuetudinem tuam, rogans ut que ex compacto contra Ioannem episcopum gesta sunt, emendentur . . . . Quenam enim sit Occidentalium de Ioanne episcopo sententia ex omnibus epistolis que ad me scripte sunt, duas subiunxi, eiusdem cum ceteris sententie, unam Romani, alteram Aquileiensis episcopi.« , ,  , . Hec scribebat Augustus anno 405. Quod quidem summum Chromatii studium pro sua defensione intelligens uir ille sanctissimus, ex suo exsilio insequente anno 406 epistolam ad eum misit, cuius modo meminimus.

III. Preterea Rufinum habuit coluitque Chromatius inter charos Aquileiensis Ecclesie presbyteros, ut pluribus ostendit aduersus Norisium [LXXXuII] uir eruditissimus subinde laudatus  . Eapropter orto dissidio inter ipsum Rufinum et sanctum Hieronymum, tantos uiros amicitia tot annis antea coniunctos in Christianam concordiam pro uirili redigere studuit; eoque consilio Rufini mentem et calamum alio conuertere satagens, eidem iniunxit ut Eusebii  Grecam Historiam Latinis auribus redderet. Quam quidem ille duobus libris proprio marte compositis auctam Chromatio inscripsit anno 400, eique postmodum quoque Origenis Homilias XXuI in librum Iosue, quas ipsius hortatu latinitate donauerat, nuncupauit.  His aliisque preclare gestis sanctus noster Antistes, postquam Aquileiensem Ecclesiam annis XuIII prouide strenueque rexisset, anno circiter 408 supremum diem obiisse existimatur. Que est uiri clarissimi pluribus enucleata sententia  : qui tamen deinceps mutata mente  , annum Chromatii emortualem statuit 406. Neque aliter Fontaninus  . Medius autem inter utramque sententiam incedens Tillemontius, annum 407 definiuit  . Porro sancti Chromatii memoria tum in Tabulis ecclesiasticis, tum in Fastis Aquileiensibus die 2 Decembris recolitur.

Iu. Chromatius, quem sacrarum litterarum studio maxime delectatum, uiros doctissimos propterea consuluisse, Ambrosium, inquam, et Hieronymum,  atque ab eis siue enarrationes siue interpretationes Diuinorum eloquiorum expetiisse, superius uidimus: ipse quoque iisdem sanctis Scripturis sedulo excolendis explanandisque operam impendisse comperitur. Exstant eius nomine inscripte Homilie XuIII, que Commentarii, siue Commentariorum fragmenta uidentur esse in Euangelium Sancti Matthei. Eas primus edidit ex uetustissimo codice Ioannes Sichardus Basilee anno 1528, que deinceps a Martino Lipsio ad alia uetera exemplaria mss. exacte, uariisque in locis repetite, Patrum demum Bibliothecis fuere intexte. Constat autem librariorum seu exscriptorum ignauia iunctim compactas tot homilias, in tria tantum Opuscula fuisse hactenus discretas: facile namque distinguende fuerant ex frequenter  repetita , uerbis istis, aut his similibus conclusa, per Christum Dominum nostrum qui est benedictus in secula; cuius proinde ductu octodecim esse agnoscuntur. Hec autem animaduersio Tillemontio debetur  . Et hunc quidem numerum in exemplari nostro hisce homiliis restituendum esse duximus, ordine insuper habito qui hucusque in [LXXXuIII] precedentibus editis inualuit, prepostero scilicet atque ab auctoris mente prorsus alieno. Ad hec tractatus nomen iisdem homiliis prefiximus: »Ea enim appellatio, ut cum uiris eruditis loquar  , antique ecclesiastice locutionis propria, ac frequentius usurpata inuenitur. Etsi enim tractatus olim uocarentur episcoporum collocutiones de aliquo Ecclesie negotio, ut liquet  ex Cypriano  : tamen sicuti tractare (quod est episcoporum, ut Optatus testatur [ a Cypriano primum  , ac dein ab aliis frequenter accipitur pro concionem habere in publicis Ecclesie cetibus; ita tractatus uox pro Episcopali concione ad populum  solemni formula inualuit: eodemque sensu passim quamplurium antiquorum Patrum concionibus prefigitur, ut ex sanctorum Gaudentii, Augustini, Leonis Magni, etc., codicibus, et nonnullis etiam exactis ad fidem codicum editionibus discimus.« Neque aliter inscribendas Chromatii homilias antea existimarat Fontaninus  . Eas porro non solum pro instituti nostri ratione in uarias sectiones distinximus, sed et contulimus cum excerptis Combefisianis  ; qua ex collatione cum mendosas aliorum exemplarium lectiones correximus, tum unum alterumue hiatum compleuimus, subiectis interim alicubi notulis, quibus aliquot dubia loca restituenda coniecimus.

u. Neque illud hic pretereundum, has homilias,  seu si mauis tractatus, in prima Sichardi editione  unde relique manarunt, huiusmodi titulo inscribi, Chromatii Romani episcopi. Quam ob rem isthec Opuscula eruditorum plerique Chromatio Aquileiensi abiudicanda censuere. uerum quo demum sensu titulus ille, Sancto Patri nostro tributus, sit accipiendus, duumuiri docti accurate satis demonstrarunt  . Ceterum easdem homilias sincerum integrumque fetum esse Chromatii, pluribus astruit quem subinde laudauimus eruditus Fontaninus  : qui preterea et illarum pretium ostendit, et eas a Magdeburgensium calumniis uindicat, et auctoris stylum ac scopum illustrat; neque scripta Chromatio supposita indicare omittit: dignus proinde quem lector adeat: hanc enim spartam qui eo melius adornarit, nouimus neminem.





SANCTI CHROMATII AQUILEIENSIS EPISCOPI TRACTATUS SINGULARIS [a 1Kb] SEU SERMO, DE OCTO BEATITUDINIBUS. 

 3 I. Dat nobis, fratres, conuentus hic populi et mercatus frequentia occasionem proponendi sermonis Euangelici. Solent enim secularia esse spiritualibus exempla, et terrestria imaginem prebere celestibus. Nam Dominus ac Saluator frequenter admonet nos per terrestria de celestibus, cum dicit: Simile est regnum celorum reti misso in mare . uel certe: Simile est regnum celorum homini negotiatori, querenti bonas margaritas . Si ergo mercatus hanc ipse continet rationem, ut unusquisque pro utilitate sua aut uendat que sibi superflua sunt, aut emat que desunt; non incondite et ego proponam mercem, quam mihi commisit Dominus, predicationem utique celestem: siquidem me minimum quoque, etsi indignum, tamen de seruis  illis, quibus Dominus talenta distribuit ad negotiandum lucrumque faciendum, elegit. Nec sane deerunt mercatores, ubi per gratiam Dei tales ac  tanti auditores. Magis autem necesse est lucrum celeste captari, ubi terrestre commodum non negligitur. Cupio, fratres karissimi, proponere uobis illas 4 beatitudinum margaritas pretiosas ex sancto Euangelio: aperite itaque cordis uestri thesauros, emite, percipite auide, feliciter possidete. Dominus ac Deus noster unigenitus summi Patris, qui de Deo homo, de Domino magister dignatus est fieri, cum turbe multe ex diuersis confluerent regionibus, assumptis discipulis suis, id est, apostolis suis: Ascendit in montem, et aperto ore suo docebat eos, dicens: Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram, etc. . Gradus quosdam firmissimos ex lapidibus pretiosis sternit quodammodo Dominus  Saluator; per quos sancte anime et fideles repere possint et ascendere ad summum illud honum, id est, regnum celorum. Breuiter igitur, fratres  karissimi, qualitates graduum cupio demonstrare, uestra modo mens tota et anima sit intenta, quia non sunt parua que Dei sunt.

II. Beati pauperes spiritu, quoniam ipsorum est regnum celorum. Mirum principium, fratres, doctrine celestis! non a terrore incipit, sed a beatitudine; non terrorem faciens, sed potius desiderium. uice enim agonothete uel munerarii, certatoribus in hoc stadio spiritali premium grande proponit; ut dum aspiciunt premium, nec labores timeant, nec pericula perhorrescant. Beati ergo pauperes spiritu, quoniam ipsorum est regnum celorum. Non simpliciter, neque confuse beatos pauperes dixit, sed addidit, 5 pauperes spiritu. Nec enim omnis paupertas  felix est: quia fit sepe ex necessitate, fit nonnumquam per pessimos mores, fit etiam ex indignatione diuina. Beata ergo paupertas, est spiritualis: eorum scilicet hominum, qui spiritu et uoluntate pauperes se faciunt propter Deum, renuntiando seculi bonis, substantiam suam ultro erogando: quos merito beatos appellat, quia pauperes spiritu, quoniam ipsorum est regnum celorum: per uoluntariam enim paupertatem celestis regni diuitias assequuntur. Deinde ait: Beati mites, quia ipsi possidebunt terram, . Mire, post primum gradum, secundus ostenditur: Beati, inquit, miles, quoniam ipsi possidebunt terram. Sed sicut impossibile est, extra ordinem secundo sistere gradu, nisi ascenderis primum; sic homo mitis esse non poterit, nisi prius pauper spiritu  fuerit factus. Quomodo ergo inter diuitias positus animus, inter curas, et sollicitudines seculares, ex quibus negotia, lites, prouocationes, ire, exacerbationes sine intermissione nascuntur: quomodo, inquam, inter hec animus poterit esse mitis et lenis, nisi prius a se omnes causas iracundie, occasionesque rixarum abrenuntiando preciderit? Non fit mare tranquillum, nisi cessauerint uenti; non extinguitur ignis, nisi materiam incendii spinarumque sarmenta detraxeris: sic nec animus erit mitis et quietus, nisi ea que exsuscitant, et inflammant, fuerint abdicata. Bene ergo gradus 6 iungitur gradui, quia pauperes spiritu ipsi incipiunt iam esse mites.

III. Accedit et tertius: Beati qui lugent, quoniam  ipsi consolabuntur . Quis nobis iste luctus intelligendus est salutaris? Utique non ille, qui ex rerum nascitur detrimentis, non qui ex amissione charorum, nec qui ex iactura secularium dignitatum: que utique omnia iam pauper factus spiritu non dolebit. Hic est luctus salutaris, qui agitur pro peccatis, pro recordatione diuini iudicii. Nam quia prius inter innumeras seculi occupationes et asperitates animus constitutus, de se ipso cogitare non poterat; iam securus et mitis effectus, incipit se ipsum propius intueri, examinare actus suos diurnos atque nocturnos: et sic preteritorum criminum uulnera incipiunt apparere, et tunc luctus ac lacryme subsequuntur salutares, et adeo salubres, ut mox celestis consolatio  occurrat: uerus enim qui dixit: Beati qui lugent, quia ipsi consolabuntur.

Iu. Accedamus, fratres, ad quartum. Beati, inquit, qui esuriunt et sitiunt iustitiam, quoniam ipsi saturabuntur . uere enim post penitentiam, post luctus et lacrymas peccatorum, que alia nascitur esuries et que sitis, nisi iustitie? Sicut enim qui caliginem noctis emensus est, iam gestit proximam lucem; et qui choleram amaram digessit, escam concupiscit et potum: sic et mens hominis christiani, 7 postquam per luctus et lacrymas sua peccata digesserit, iam solam Dei iustitiam esurit atque sitit: et merito, eius quam desiderat, satietate gaudebit.

u. Occurrat et quintus gradus: Beati misericordes, quoniam ipsi misericordiam consequentur . Nemo alteri prestare poterit, nisi prius ipse sibi prestiterit. Postquam sibi ergo misericordiam impetrauit, satietatemque iustitie, incipit iam dolere de miseris, incipit iam pro aliis peccatoribus exorare: factus misericors in ipsos etiam inimicos, maiorem sibi cumulum misericordie per huiusmodi pietatem in aduentu Domini preparabit: ideo dicitur: Beati misericordes, quoniam ipsi misericordiam consequentur.

uI. Adest ecce gradus sextus: Beati, inquit, mundo corde, quia ipsi Deum uidebunt . Plane iam mundo sunt corde, plane iam Deum uidere poterunt, qui pauperes spiritu, qui mites, qui lamentati peccata, qui iustitia refecti, qui misericordes, in aduersariis quoque tam sincerum oculum cordis,  et lucidum gerunt, ut sine aliqua malitie lippitudine inaccessibilem Dei claritatem sine impedimento conspiciant. Munditia enim cordis, et conscientie puritas nullam nubem ad intuendum Dominum patietur.

uII. Sequitur, fratres: Beati pacifici, quoniam filii Dei uocabuntur . Magna dignitas paci studentium, cum filiorum Dei appellatione censetur. 8 Bona quidem et hec pacificatio que fit inter fratres, propter substantiam seculi litigantes, aut propter uanam gloriam, aut simultates: sed parua hec merces; quia dixerat Dominus in exemplum nostri: Quis me constituit iudicem aut diuisorem super uos ? Iam enim premiserat: ablata tua ne repetas . Et alio loco: Quomodo potestis credere, gloriam ab inuicem accipientes ? Potior ergo et sublimior pacificatio intelligenda est a nobis; illam dicam, qua homines gentiles, qui inimici sunt Dei, per instantiam doctrine adducuntur ad pacem: qua peccatores emendantur, et Deo per penitentiam reconciliantur; qua rebelles heretici corriguntur; qua Ecclesie discordantes ad unitatem pacemque formantur. uere enim qui tales sunt pacifici, non solum beati sunt, sed digni merito filii Dei uocabuntur: ipsum enim Dei Filium Christum imitantes, qui pax nostra  et reconciliatio ab Apostolo predicatus est, societatem nominis eius sortiuntur.

uIII. Beati qui persecutionem patiuntur propter iustitiam, quoniam ipsorum est regnum celorum . Non est dubium, fratres, quia bono facto comes est semper inuidia. Nam salua persecutorum crudelitate, ubi ceperis rigidam tenere iustitiam, insolentiam repercutere, incredulos ad pacem Domini conuocare; ubi ceperis denique a mundanis hominibus et erroneis discrepare, statim persecutiones oriuntur: necesse est 9 surgant odia, emulatio laceret. Sic denique ad illum summum gradum, ad ipsum caput atque fastigium, suos auditores adducit Christus, non tantum ut sustineant patiendo, sed etiam ut moriendo congaudeant.

IX. Beati, inquit, cum uos persequuntur, et exprobrant, et dicunt omne malum aduersum uos, propter iustitiam, mentientes: Gaudete et exsultate, quoniam merces uestra copiosa est in celis: Sic enim persecuti  sunt prophetas qui fuerunt ante uos . Perfecta uirtus est, fratres, post totius iustitie ministrationes, propter ueritatem opprobria ab hominibus sustinere, affligi cruciatibus, morte denique affici, nec terreri, proposito nobis exemplo Prophetarum, qui diuersis modis propter iustitiam lacerati, passionum Christi conformes et premii esse meruerunt. Hic gradus celsior est, in quo Christum Paulus aspiciens dicebat: Unum autem, que quidem retro sunt obliuiscens, ad ea que in primo sunt me extendens, sector ad brauium superne uocationis Dei in Christo Iesu . Et adhuc apertius ad Timotheum: Certamen, inquit, bonum certaui, cursum consummaui . Quasi qui omnes gradus ascenderat, addidit: Fidem seruaui: In reliquo  reposita est mihi corona iustitie . uere enim uniuerso cursu completo hoc supererat, ut per tribulationes et passiones gaudens Paulus, ad gradum sublimiorem martyrii perueniret. Digne ergo Dominus seruis suis suadet: Gaudete, inquiens, 10 et exsultate,  quia merces uestra copiosa est in celis ; et crescere per incrementa persecutionum euidenter ostendit. Ostensi sunt, fratres, octo gradus Euangelici, exstructi ex lapidibus, ut dixeram, pretiosis. Ostensa est illa scala Iacobi , cuius cacumen de terra pertingebat ad celum, per quam qui ascendit, portam inuenit celi, ac per eam ingressus, sine fine in conspectu Domini letus astabit, laudaturus Dominum cum sanctis angelis in eternum.

X. Hic noster mercatus, hec nundina spiritualis. Demus, benedicti, que habemus: offeramus spiritus paupertatem, ut accipiamus secundum promissionem regni celestis ubertatem; offeramus mansuetudinem, ut terram possideamus et paradisum: defleamus peccata, et nostra et aliena, ut consolationem de Domini  bonitate mereamur: esuriamus et sitiamus iustitiam, ut copiosius saginemur: demus misericordiam, ut ueram misericordiam consequamur: uiuamus pacifici, ut filii Dei uocemur: mundum cor et castum corpus offeramus, ut lucido sensu Deum uidere possimus: persecutiones propter iustitiam minime timeamus ut celestis Regni efficiamur heredes: opprobria, cruciatus, mortem denique si eueniat, propter Dei ueritatem gaudentes amplectamur et leti, ut merces nobis cum Prophetis et Apostolis copiosa prestetur in celo. Ut autem uerbis finis cum prefatione concordet: si est gaudium mercatoribus propter lucra presentia et caduca, magis 11 gaudeamus omnes pariter et letemur, quia tales Domini hodie inuenimus margaritas, quibus nulla possint bona  seculi comparari. Quas ut acquirere, obtinere, possidere mereamur, auxilium nobis et gratia cum uirtute, ab ipso Domino postulanda est, cui sit gloria in secula seculorum. Amen.





SANCTI CHROMATII AQUILEIENSIS EPISCOPI TRACTATUS, QUI SUPERSUNT, IN EuANGELIUM S. MATTHAEI. 



13 TRACTATUS I [a 1Kb] , In caput III Euangelii S. Matthei. 

I. . . . Quapropter respondens Dominus iehsu dixit ei: Sine modo, sic enim decet nos implere omnem iustitiam . iehsu igitur ad consummanda legis omnia sacramenta, ut baptizaretur a Ioanne, a  Galilea in Iordanem descendit. Sed Ioannes Deum suum per Spiritum sanctum recognoscens, cuiusne calceamenta quidem dignum se fuisse portare professus fuerat, implere quod iubebatur excusat: quia non credebat ei necessarium baptismum esse, quem sciret ad hoc uenisse, ut baptismo suo mundi peccata deleret; et idcirco baptizari se ab eo potius oportere testatur, dicendo: Ego a te debeo baptizari;  et tu uenis ad me ? Tamquam si diceret: Ego homo sum; tu Deus: Ego peccator, quia homo; tu sine peccato, quia Deus. Quid uis a me baptizari? Non recuso obsequium, sed ignoro mysterium. Ego peccatores baptizo in penitentiam. Tu quid 14 uis baptizari, qui non habes causam peccati? Immo potius, quid uis baptizari ut peccator, qui uenisti peccata tollere? Quid est ergo quod ait Ioannes: A te debeo ego baptizari, et tu uenis ad me? [a 1Kb] Quidnam famuli sui fidele seruitutis, sed dispensationis sue mysterium, dicendo: Sine modo; sic enim oportet nos implere omnem iustitiam: ostendens hoc esse omnem iustitiam, ut ipse Dominus et magister salutis nostre sacramentum compleret. Non ergo sui causa baptizari Dominus uenit, sed causa nostri, ut impleret  omnem iustitiam. Iustum est enim, ut quod quis docet alterum facere, prior incipiat. Quia igitur magister et Dominus humani generis uenerat, exemplo suo docere uoluit quid esset faciendum, ut discipuli Magistrum, serui Dominum sequerentur. Quia ergo nouum baptisma daturus erat, ad generis humani salutem et remissionem peccati; prior ipse baptizari dignatus est, non ut peccata deponeret, qui peccatum solus non fecerat; sed ut aquas baptismi sanctificaret ad diluenda peccata credentium. Numquam enim aque baptismi purgare peccata credentium potuissent, nisi tactu dominici corporis sanctificate fuissent. Ille ergo baptizatus est, ut nos lauaremur a peccatis. Ille tinctus est in aqua, ut nos a delictorum sordibus purgaremur. Ille lauacrum regenerationibus  accepit, ut nos ex aqua et Spiritu sancto renasceremur, sicut ipse alio 15 in loco ait: Nisi quis renatus fuerit ex aqua et Spiritu sancto, non intrabit in regnum celorum .

II. Baptismum ergo Christi ablutio est delictorum nostrorum, et renouatio est uite salutaris. Audi hoc ipsum Apostolum demonstrantem, cum dicit: Quotquot enim in Christo baptizati estis, Christum induistis . Et addidit: Consepulti ergo illi estis per baptismum in mortem: ut quemadmodum Christus surrexit a mortuis, sic et uos in nouitate uite ambuletis . Per baptismum itaque peccato morimur, sed Christo conuiuimus: uite pristine sepelimur, sed noue uite resurgimus: uetusti hominis errore exuimur, sed noui hominis indumenta suscipimus.  Impleuit ergo Dominus etiam in baptismo omnem iustitiam, quia ad hoc baptizari uoluit, ut baptizaremur; ad hoc lauacrum regenerationis accepit, ut renasceremur in uita.

III. Et baptizauit quidem Ioannes Dominum ac Saluatorem nostrum, sed potius ille baptizatus a Christo est: quia ille aquas sanctificauit, hic aquis sanctificatus est; ille gratiam donauit, hic accepit; hic peccata deposuit, ille remisit; quia hic homo,  ille Deus: Dei enim est peccata dimittere, ut scriptum est: Quis potest peccata dimittere, nisi solus Deus ? Et ideo ait Ioannes ad Christum: Ego a te debeo baptizari; et tu uenis ad me? Ioannes enim baptismo egebat, quia sine peccato esse non poterat: 16 uerum Christus baptismo egere non poterat, quia peccata non fecerat. Unde in baptismo illo Dominus ac Saluator noster, primum Ioannis, dehinc totius mundi peccata purgauit. Et ideo ait: Sine modo; sic enim oportet nos implere omnem iustitiam. Cuius baptismi gratia dudum mystice preostensa est, cum populus per fluuium Iordanis in terram promissionis inductus est. Sicut ergo tunc populo, ad terram promissionis eunti, per Iordanem uia fuit, Domino precedente: ita nunc, per easdem  aquas fluuii Iordanis, primum iter uie celestis apertum est, per quod ad beatam illam terram promissionis, id est, promissionem regni celestis deducimur. Illis iehsu filius Naue in Iordane dux fuit: nobis uero iehsu Christus Dominus per baptismum dux exstitit salutis eterne; unigenitus Dei Filius, qui est benedictus in secula seculorum. Amen.



TRACTATUS II [b 1Kb] . In caput III Euangelii S. Matthei.

I. Dehinc sequitur: Et baptizatus iehsu, confestim ascendit de aqua. Et ecce aperti sunt ei celi: et uidit Spiritum Dei descendentem quasi columbam. Et ecce uox de celo dicens: Hic est Filius meus dilectus, in  quo mihi bene complacui . Ut in Domini corporea natiuitate, ita quoque in baptismo eius, omni admiratione digna et maiestati eius congrua paruerunt. Celi igitur, de aquis ascendente Domino post baptismum, patuerunt: 17 sanctus Spiritus in habitu columbe, specie corporali descendit, testimonium Patris supra Filium deferens: uox etiam Patris statim de celis auditur, dicentis: Hic est Filius meus dilectus, in quo mihi bene complacui. Cuius sacre uocis auditum super aquas. Dauid quoque ante prenuntiauerat, dicendo: uox Domini super aquas, Deus maiestatis intonuit . In hoc utique, in quo uox paterne maiestatis, testimonium Filio perhibens, quasi quoddam tonitru sonuit.

II. Quis igitur hic contra fidem hereticis locus  est? Que in hac Patris professione blasphemandi occasio relicta est, cum etiam expressa proprietate uerborum sacramentum sit perfecte Trinitatis ostensum? In mysterio enim baptismi, et Filius manens uidetur in corpore, et Spiritus sanctus in specie columbe descendit, et uox Patris de celis auditur, ut Trinitatis unitas declaretur; quia nec Pater sine Filio intelligi potest, nec Filius sine Spiritu sancto cognosci. [c 3Kb] uide igitur quale Patris de  Filio 18 testimonium sit, dicentis: Hic est Filius meus. Suus utique, non per adoptionem gratie, neque per religionem creature, ut heretici uolunt, sed sui proprietate generis et ueritate nature. Multi enim sanctorum filii Dei dicuntur, et sunt: sed hic sine comparatione unus Deo Patri Filius unigenitus, et uerus, et proprius, non aliunde, quam de Patre natus. Quia tam uerus Pater, Pater est, quam uerus et Deus est: sicuti etiam tam uerus Filius, Filius est, quam uerus et Dominus est. Perfecta ergo fides est Trinitatis ostensa; cum et Pater Christum Dominum ac Deum nostrum Filium suum esse testatur; et Spiritus sanctus, id est Paracletus, in tanto fidei sacramento Patri Filioque coniungitur: ut uerum Patrem, uerum Filium, uerum etiam Spiritum  sanctum crederemus: tres personas, sed unam diuinitatem Trinitatis, unamque substantiam. Hec transitorie de Trinitatis mysterio dicta sunt.

19 III. uerum quia omnia que pro nobis Dominus egit, in sacramentum salutis nostre ostensa cognoscimus: in eo quod baptizato Domino celi aperti sunt, idem monstratur, quia renatis in baptismo celorum regna paterent, que nobis Filius Dei, in corpore ad celum ascendens, primus aperuit. Unde et statim in eo, quod sanctus Spiritus in specie columbe descendit, et uox Patris de celis auditur, dicentis: Hic est Filius meus; in hoc celeste mysterium, et salutis nostre ordo reuelatur; quia per salutare baptismum aque, essemus et filii Dei futuri, et donis sancti Spiritus munerandi: per quem  est Patri, et Filio laus et gloria in secula seculorum. Amen.



TRACTATUS III [a 1Kb] . In caput u Euangelii S. Matthei.

I. uidens autem, inquit, turbas iehsu, ascendit in montem: et, sedente eo, accesserunt ad eum discipuli eius, et aperiens os suum, docebat eos dicens: Beati pauperes spiritu, quoniam ipsorum est regnum celorum , et cetera que sequuntur. De terrenis et humilibus ad alta et excelsa discipulos suos Dominus ducturus, montem conscendit: et quidem Oliueti, ut per ipsius uocabuli significationem, diuine misericordie sue munus ostenderet. Ascendit igitur Dominus in montem, ut discipulis  suis terrena iam relinquentibus et superna petentibus, uelut 20 in alto iam positis, precepta traderet celestium mandatorum: et prouisas olim benedictiones diuino munere largiretur, secundum quod Dauid ante testatus fuerat, dicendo: Etenim benedictionem dabit qui legem dedit . Et ut apertius et gratiam apostolorum, et auctorem tante huius benedictionis ostenderet, addidit dicens: Ambulabunt de uirtute in uirtutem, uidebitur Deus deorum in Sion: Filius scilicet Dei, qui in Sion apostolis benedictiones donauit. Idem enim in hoc monte benedictiones apostolis dedit, qui iamdudum in monte Sina Moysi legem tradiderat, probans se esse utriusque legis auctorem, secundum quod per Ieremiam ipse Dominus manifestat dicens: Et dabo illis testamentum nouum:  non tale quale iamdudum dedi patribus eorum, cum educerem eos de terra Aegypti; sed hoc est testamentum quod dabo illis: scribam leges meas in cordibus eorum, et in sensu eorum scribam illas . Et iamdudum quidem cum lex daretur , iuxta montem populus prohibebatur accedere: nunc autem Domino dicente in monte nemo prohibetur; immo potius omnes inuitantur ut audiant: quia in lege seueritas est, in Euangelio gratia: illic terror incredulis incutitur, hic credentibus benedictionum munus infunditur. Si uis ergo et tu benedictionem a Domino accipere, relinque terrenam conuersationem, pete uitam supernam; ascende in altitudinem fidei tamquam montem, ut benedici iure a Domino 21 merearis. Sed que iam  ipsa uerba benedictionum sint, uideamus.

II. Beati, inquit, pauperes spiritu, quoniam ipsorum est regnum celorum. Plures quidem nouimus pauperes: sed non quia tantum pauperes, idcirco beatos: quia unumquemque nostrum non necessitas paupertatis facit esse beatum, sed fides deuote paupertatis. Nam multos scimus egere quidem seculi facultate, nichilominus tamen a peccatis non desinere, atque a fide Dei esse alienos; quos utique manifestum est beatos dici non posse. Et ideo debemus requirere qui isti beati sint, de quibus ait Dominus: Beati pauperes spiritu, quoniam ipsorum est regnum celorum. Hos utique pauperes significat esse beatos, qui contemptis mundi diuitiis, spretaque seculi facultate, ut Deo fierent diuites, mundo  esse pauperes uoluerunt. Hi tales, pauperes quidem seculo uidentur, sed Deo diuites sunt, egentes seculo, sed Christo locupletes. Cuius beate paupertatis exemplum nobis primi in se Apostoli prebuerunt: qui contempta omni facultate, statim secuti Domini uocem, ipsius esse discipuli meruerunt. Hos tales pauperes etiam Apostolorum temporibus inuenimus, qui primi credentes, uniuersis rebus suis possessionibusque distractis, sub hac deuota paupertate Domini diuitias quesierunt. Unde et Apostolus in tali paupertate diuitias inesse celestes ostendit, dicens: Tamquam nichil habentes, et 22 omnia possidentes . Inde denique Petrus, cum ascendens in templum a claudo eleemosynam peteretur, ait: Argentum et aurum non est  mihi: quod autem habeo, hoc tibi do: In nomine Domini nostri Iesu Christi surge et ambula . O uero beata paupertas, que cum nichil de mundi facultate habeat, tantum de celo largitur! Non dat quidem argentum uel aurum, sed quod plus est diuitiis omnibus, reddit corporis sanitatem. Imaginem Cesaris in nummo, quam daret, non habuit; sed Christi imaginem in homine reformauit. De huiusmodi pauperibus in presenti loco Dominus loquitur, de quibus et Dauid multis locis testatur dicendo: Edent pauperes, et saturabuntur, et uiuet cor eorum in seculum seculi . Et iterum: Iudicabit pauperes populi, et saluos faciet filios pauperum . Iste pauper clamauit, et Dominus exaudiuit eum . Talium ergo  pauperum Dominus docet esse regnum celorum, qui se causa religionis ac fidei seculo pauperauerunt, ut locupletem sanctum Spiritum possiderent. uel certe beatos pauperes dicit, qui nulla superbia diaboli inflantur, nulla ambitione seculi extolluntur, sed humilitatem spiritus cum fidei deuotione custodiunt. Unde dicitur a Dauid in Psalmo: Sacrificium Deo spiritus contribulatus: cor contritum et humiliatum Deus non spernit . Tales ergo pauperes spiritu beati sunt apud Deum.

III. Deinde ait: Beati qui lugent, quoniam ipsi 23 consolabuntur. Sicut de pauperibus superius, ita et hic de lugentibus loquitur: non eos beatos appellans, qui aut dilecte alicuius coniugis orbitatem, aut amissionem charorum pignorum filiorumque grauiter  lugent; sed eos potius beatos esse significat, qui aut propria commissa peccata iugi lacrymarum fletu expiare contendunt, aut qui pro legis affectu iniquitatem seculi ac peccantium delicta lugere non desinunt. His ergo tam sancte lugentibus non immerito a Domino consolatio exsultationis eterne promittitur. Eam denique Dauid sanctus exspectans, etiam stratum suum iugi lacrymarum fletu rigauit dicendo: Lauabo per singulas noctes lectum meum, lacrymis meis stratum meum rigabo . Et iterum: Fuerunt mihi lacryme mee panes die ac nocte, dum dicitur mihi quotidie: Ubi est Deus tuus ? Et iterum: Quia cinerem sicut panem manducabam, et potum meum cum fletu temperabam .  Et iterum: Cibabis nos pane lacrymarum, et potum dabis in lacrymis in mensura . uis autem scire pium luctum sanctorum? Audi dictum de Samuele propheta, quia usque ad diem mortis eius luxerit regem Saulem . Hieremias quoque cum populi peccata defleret, ita ait: Ut flumina aquarum transierunt oculi mei, super contritione plebis mee . Et iterum: Quis dabit capiti meo aquam, et oculis meis fontem lacrymarum, et plorabo hanc plebem die ac nocte ? Daniel etiam graui luctu pro populi peccatis afficitur, secundum quod ipse testatur dicens: Et eram, inquit, 24 lugens tribus hebdomadis dierum, panem non manducans, et uinum non bibens . Sanctus quoque Apostolus quosdam Corinthiorum  luctu simili deflet, dicendo: Et ueniam ad uos, ut lugeam multos ex his qui ante peccauerunt, et non egerunt penitentiam in immunditia quam gesserunt, et fornicatione . Huiusmodi ergo luctum Dominus perpetui gaudii consolatione compensat, secundum quod Isaias retulit, dicens: Date his qui lugent Sion, gloriam pro cinere: unctionem letitie lugentibus: pro spiritu mestitie amictum glorie . Dauid ait: Conuertisti planctum meum in gaudium mihi, disrupisti saccum meum, et precinxisti me letitia .

Iu. Deinde ait: Beati mites, quoniam ipsi hereditate possidebunt terram. Diuerse sunt gratie promissionum diuinarum, quia diuersi gradus meritorum. Ait ergo: Beati mites, quoniam ipsi possidebunt terram.  Mites sunt homines mansueti, humiles et modesti, in fide simplices, et ad omnem iniuriam patientes, qui preceptis euangelicis instituti, Dominice mansuetudinis imitantur exemplum, qui ait in Euangelio: Discite a me, quia mitis sum et humilis corde . Denique Moyses iam dudum idcirco maximam gratiam apud Deum habuit, quia mitis erat. Hoc enim de eo scriptum est: Et erat Moyses mansuetus pre omnibus qui erant super terram . Unde Dauid in Psalmo ait: Memento, Domine, Dauid et omnis mansuetudinis eius . Huiusmodi ergo mites beatos ostendit, 25 quibus non in presenti uita, sed in futura possessionem terre illius felicis repromisit, de qua dictum legimus in Psalmo: Mansueti autem possidebunt terram,  et delectabuntur in multitudine pacis . Et iterum: Qui exspectant Dominum, ipsi hereditate possidebunt terram . De qua et per Salomonem Spiritus sanctus testatur dicens: Quoniam recti habitabunt in terra, et sancti habitabunt in ea . Hos ergo mites Dominus beatos ostendit, qui lenitatem mansuetudinis Dominice sequentes, beate illius terre hereditate perpetua possessione fruentur. Maxime tamen de terra nostri corporis loquitur, in qua sancti transfigurati in gloriam, secundum Apostolum, eterna felicitate regnabunt.

u. Deinde ait: Beati qui esuriunt et sitiunt iustitiam, quoniam ipsi saturabuntur. Non facili desiderio,  nec leui cupiditatis ardore expetendam a nobis esse iustitiam docuit. Siquidem hos beatos esse significat, qui ad eam consequendam, esuriendi ac sitiendi modo, interni desiderii cupiditatibus inardescunt: quia si eam unusquisque nostrum esuriens ac sitiens desiderio concupiscat, non potest aliud semper, quam iustitiam cogitare, iustitiam querere: quia esuriens ac sitiens, necesse est, id quod sitit atque esurit, concupiscat. Merito igitur his taliter esurientibus ac sitientibus eum, qui panis celestis ac fons aque uiue est, satietatem refectionis illius perpetue repromittit, dicendo: 26 Beati qui esuriunt et sitiunt iustitiam, quoniam ipsi saturabuntur. Illam utique iustitiam fidei, que Dei et Christi est, de qua et Apostolus retulit: Iustitia autem Dei per fidem  Iesu Christi, in omnes et super omnes qui credunt in eum . uel certe ipsum Dominum ac Saluatorem nostrum, qui nobis secundum Apostolum: Et iustitia, et sanctificatio, et redemptio factus est ; cuius desiderio, uelut cibi ac potus modo, beati semper exestuant, secundum quod ipse Dominus per Salomonem testatur, dicens ex persona Sapientie: Qui me manducant, adhuc esurient: et qui me bibunt, adhuc sitient . Hanc ergo iustitiam etiam nos semper esurire ac sitire debemus, ut saturari cibo refectionis perpetue mereamur. Bene autem cum additamento dictum est in loco presenti: Beati qui esuriunt et sitiunt iustitiam, quoniam ipsi saturabuntur: quia qui non iustitiam, sed iniustitiam esuriunt, scilicet qui  aurum, et argentum desiderant, qui diuitias uel honores seculi concupiscunt, et qui numquam terrenis opibus uel carnis desideriis satiantur; ii tales, non beati, sed infelices sunt; quia eis, non spes promisse glorie, sed damnationis pena debetur.

uI. Deinde ait: Beati misericordes, quoniam ipsis miserebitur Deus. Plurimis quidem testimoniis, tam in ueteri Testamento quam etiam in nouo, ad faciendam misericordiam a Domino prouocamur: sed ad compendium fidei arbitramur 27 satis superque sufficere id, quod in presenti loco ipse Dominus propria uoce depromit, dicendo: Beati misericordes, quoniam ipsis miserebitur Deus. Dominus misericordiarum misericordes dicit esse beatos, ostendens unumquemque misericordiam Dei promereri non  posse nisi et ipse misericors fuerit. Unde et alio loco ait: Estote ergo misericordes, sicut et Pater uester qui est in celis, misericors est . Deinde ait: Beati mundo corde, quoniam ipsi Deum uidebunt. Hos mundo corde esse significat, qui, deposita sorde peccati, ab omni se carnis inquinamento purgauerint, et per opera fidei atque iustitie Deo placuerint, secundum quod Dauid in Psalmo testatur dicens: Quis ascendet in montem Domini, aut quis stabit in loco sancto eius? Innocens manibus et mundo corde, qui non accepit in uano animam suam . Merito et Dauid sciens Deum nonnisi mundo corde posse uideri, ita in Psalmo precatur dicens: Cor mundum crea in me, Deus, et  spiritum rectum innoua in uisceribus meis . Huiusmodi ergo mundo corde Dominus beatos esse ostendit, qui pura mente et integra conscientia sub fide Domini uiuentes, Deum glorie in futuro celesti Regno conspicere merebuntur: Non iam per speculum et in enigmate, sed facie ad faciem, ut Apostolus retulit . Modo enim licet oculis fidei Deum contemplemur, claritatem tamen eius pre infirmitate carnis uidere non possumus: tunc autem uidebimus eum, accepta 28 immortalitate in celestem gloriam transformati, cum immortalem Deum immortalibus oculis conspicere ceperimus: et tunc uere implebitur in nobis illud, quod scriptum est: Sicut audiuimus, ita et uidimus in ciuitate Domini uirtutum . Non immerito  idem Dauid cum futuri temporis gloriam ostenderet in qua sancti cum Deo habitabunt, ita retulit: Attamen iusti confitebuntur tibi, et habitabunt recti cum facie tua .

uII. Deinde ait: Beati pacifici, quoniam filii Dei uocabuntur. Pacifici sunt, qui a dissensionis et discordie scandalo separati, dilectionem caritatis fraterne, et pacem Ecclesie sub catholice fidei unitate custodiunt: quam pacem tuendam discipulis suis Dominus in Euangelio peculiariter commendat, dicendo: Pacem relinquo uobis, pacem meam do uobis . Quam pacem Dominum Ecclesie sue daturum Dauid ante testatus est, dicens: Audiam quid loquatur in me Dominus Deus, quoniam loquetur pacem in plebem suam, et super sanctos suos,  et in eos qui conuertuntur ad ipsum . De qua pace custodienda et Apostolus commonet, dicens: In omnibus seruantes unitatem spiritus cum uinculo pacis . Et iterum: Pax Dei que superat omnem intellectum, custodiat corda uestra et corpora uestra a malo . Nihil enim tam necessarium seruis Dei, tam salutare Ecclesie, quam caritatem seruare, quam pacem diligere, sine qua Deum uideri non posse, ad Hebreos Apostolus 29 docet, dicendo: Ante omnia diligite pacem, sine qua nullus nostrum Deum uidere poterit . Unde omni studio ac deuotione pacem Ecclesie seruare nos conuenit, et eos qui a pace dissentiunt, ad Ecclesie caritatem, quantum in nobis est, pacis ac fidei studio reuocare, exemplo  Prophete qui ait: Cum his qui oderunt pacem, eram pacificus; cum loquebar illis, impugnabant me gratis . Merito et in Euangelio in exsultatione angelorum natiuitatem Domini nuntiantium, hec uox sancta reperitur: Gloria in altissimis Deo, et in terra pax hominibus bone uoluntatis . De qua pace et Dauid retulit: Pax, inquit, multa est diligentibus te, et non est illis scandalum . Et Isaias similiter: Et ponam in multa pace filios tuos, et in equitate edificaberis . Si enim ad hoc Filius Dei carnem suscipere et pati dignatus est, ut pacificaret nos Deo per sanguinem crucis sue ; utique, secundum quod Apostolus retulit, per omnia pacifici esse debemus,  ut uere ipsum Deum pacis in nobis habere mereamur : hoc enim scriptum est: Factus est in pace locus eius, et habitatio eius in Sion . Et sic uere non solum filii Dei erimus, sed et heredes Dei, coheredes autem Christi. Hoc enim Apostolus retulit: Si filii, inquit, Dei, et heredes Dei, coheredes autem Christi .

uIII. Deinde ait: Beati qui persecutionem patiuntur propter iustitiam, quoniam ipsorum est regnum celorum. Non immerito esuriendam ac sitiendam 30 iustitiam Dominus superius memorauit: cuius desiderio in tantum sitire nos decet, ut propter eam et persecutionem mundi, et penas corporis, et ipsam mortem contemnere debeamus. In qua significatione martyres maxime declarantur, qui propter iustitiam,  fidem et nomen Christi persecutiones in seculo sustinent, quibus spes magna promittitur, id est possessio regni celorum. Cuius beatitudinis Apostoli principes exstiterunt, et omnes iusti qui propter iustitiam legis diuersis persecutionibus afflicti, merito fidei sue ad regna celestia peruenerunt.

IX. Deinde ait: Beati eritis cum uos persecuti fuerint homines, et exprobrabunt, et dicent omne malum contra uos. Gaudete in illa die et exsultate: dico enim uobis, quia merces uestra multa est in celis: sic enim faciebant et Prophetis patres eorum. Omnia que tempore persecutionis propter nomen Christi aduersus iustos persecutorum excogitare potest infanda perfidia, uel diuersa opprobria ingerere, uel corpori penas inferre; non solum patienter ferre debemus,  sed etiam cum gaudio exsultationis accipere, propter futuram gloriam. Hoc enim ait: Gaudete in illa die et exsultate: dico uobis, quia merces uestra multa est in celis. Quam gloriosa est persecutionis huius tolerantia, cuius mercedem Dominus repositam esse dicit in celis! Et idcirco proposite glorie premium considerantes, ad omnem tolerantiam 31 passionis deuota fide parati esse debemus: ut consortes glorie Prophetarum atque Apostolorum effici mereamur, per Christum Dominum nostrum, qui est benedictus in secula.



TRACTATUS Iu [a 1Kb] . In caput u Euangelii S. Matthei.

I. Deinde ait: uos estis sal terre; sed si sal tarre  infatuatum fuerit, ad nichilum ualet, nisi ut proiiciatur foras, et conculcetur ab hominibus . Dominus Apostolos suos sal terre cognominat. Et uideamus quid sub huius uocabuli comparatione de Apostolis suis Dominus uelit intelligi. Quod ut plenius possimus aduertere, primum sollicite requirendum est, quid hoc sal sit, et cuius terre, et in quam deinde rem utilitatemque proficiat. Iam etiam salis ipsius naturam usumque tractare debemus, ut his cognitis, dominici dicti uirtutem spiritali intelligentia facilius assequamur. Natura igitur salis per aquam, per calorem solis, per flatum uenti constat;  et ex eo quod fuit, in aliam speciem generatur. Sic et Apostoli atque omnes credentes, per aquam baptismi, per fidem Christi  et per inspirationem sancti Spiritus Deo renati, ex terrena in celestem natiuitatem transierunt. Unde non immerito sancti Apostoli sal terre a Domino nuncupantur. Et cuius terre? promptum est noscere: id est terre corporis 32 nostri, quam dudum insipientem ac sensu uanitatis insulsam, euangelice predicationis sapientia salierunt. Ipsi enim sal terre nostre facti sunt, quia per ipsos et uerba sapientie accepimus, et per celestem natiuitatem in spiritalem sumus demutati naturam. Sicut igitur sal hoc, id est sal terre, indiscrete omnibus opus est, id est regibus ac potentibus,  diuitibus et pauperibus, seruis ac dominis; sic et celestis sapientie uerbum, quod per Apostolos predicatum est, necessarium est cunctis ad uitam: Omnes enim, secundum Apostolum, egent gratia Dei . Quia sicut presentem hanc uitam non sine salis usu habemus: ita quoque illam uitam eternam, sine dono sapientie diuine adipisci non possumus.

II. Sed quia de natura uel gratia salis secundum intelligentiam spiritualem iam superius dictum est, nunc quoque de ipsa salis uirtute tractemus. uos ergo, inquit, estis sal terre. Itaque sicut sal, cum operatur in carne qualibet, corruptelam non admittit, fetores aufert, sordes expurgat, uermes non sinit generari: ita et celestis gratia ac fides que per Apostolos data est, simili exemplo in nobis operatur.  Aufert enim carnalis concupiscentie corruptelam, peccatorum sordes expurgat, odorem male conuersationis excludit, uermes delictorum non sinit generari, id est de corpore libidinosas et mortiferas uoluptates exsurgere: conseruans corpora nostra etiam ab illo immortali uerme, 33 qui indefessa pena peccatores excruciat, de quo scriptum est: uermis eorum non morietur, et ignis eorum non exstinguetur . Et sicuti sales a foris quidem apponuntur, intrinsecus uero operantur per uirtutem nature sue, ita et celestis gratia exteriora hominis atque interiora perpenetrat, et totum hominem integrum a peccato incorruptumque conseruat. Hos autem Deo dignos esse, qui sale celestis sapientie condiuntur  , etiam dudum precedente figura legis ostensum est, quia omne sacrificium offerendum Deo sale saliebatur. Quod ipsum Euangelista commemorauit dicendo: Omne, inquit, sacrificium sale salietur : ostendens eum hominem dignum uere sacrificium Deo fieri, qui celestis sapientie uirtute esset infusus. Unde non immerito cum per Ezechielem prophetam Dominus Ierusalem, immo potius Synagogam, increparet, inter cetera ait: Aqua non est lota, neque sale salita ; prenuntians, quia neque gratiam baptismi salutaris ad abluenda peccata sua acceptura erat, neque fidem  celestis sapientie susceptura. Si quis itaque hoc celesti sale usus fuerit, condietur; qui autem noluerit, infatuabitur. Non immerito et Apostolus , sermonem nostrum semper gratie sale conditum esse debere commonuit.

III. Adhuc huius salis gratiam ac uirtutem etiam in libris Regnorum inuenimus preostensam . Cum in Iericho essent aque maligne que steriles faciebant, petitus est sanctus Eliseus 34 propheta, ut iisdem aquis remedium salutare preberet. Tunc sanctus Eliseus, celestis mysterii non ignarus, dixit afferri sibi uas fictile, et mitti in eo salem. Et uenit, et misit salem ad exitus aquarum; et sic sanata sterilis natura aquarum, in fecunditatem mutata est: quod in sacramentum future ueritatis gestum, manifesta ratione  cognoscimus. Nam per aquas gentes significari euidenter Apocalypsis retulit dicendo: Aque quas uidisti, populi, et gentes, et turbe, et nationes sunt . Que aliter sanari, uel remedium salutare accipere non poterant: nisi sal in uas fictile mitteretur, id est Dei sapientia humanum corpus acciperet. Que postquam ad exitus aquarum, id est ad exitum mortis humane, salutis nostre causa peruenit: tunc omnium credentium natura que a fructu seminis sterilis erat, in fidei ac iustitie fecunditatem mutata est. Unde non immerito Dominus Apostolos suos sal terre appellat, quos diuina ex se, et celesti sapientia repleuit. Sic autem eos sal terre esse testatus est, sicut et lucem mundi . Nam cum ipse lucem mundi se esse professus sit, tamen  etiam discipulos suos hoc nomine uoluit nuncupare, non auferens sibi quod suum est lumen, sed largiens: quia lumen uerum et eternum quod suum est, sine aliquo detrimento proprie nature largitur. Scimus sane nonnullos sales de terra generari: sed et hec similitudo congruit Apostolorum persone. Quia quamuis nati de terra humani corporis uiderentur, aliud 35 tamen per fidem Christi esse iam ceperant: ut non iam terra, sed sal terre haberentur; quia de carnalibus facti sunt spiritales, idonei qui fide possent condire insulsa corda credentium.

Iu. uos ergo, inquit, estis sal terre: si autem sal infatuatum fuerit, in quo condietur? ad nichilum ualet, nisi ut proiiciatur foras, et conculcetur ab hominibus. Infatuari autem eos ostendit, qui cum semel per fidem  et sapientiam celestem eruditi, fideles ac stabiles debeant permanere; relicta fide et sapientia diuina, aut in heresim ruunt, aut ad stultitiam gentilium redeunt. Et idcirco ait: Si autem sal infatuatum fuerit, in quo condietur? Quia infatuati fraude diaboli huiusmodi homines, amissa fidei gratia, euanescunt. Qui cum potuissent etiam alios non credentes, adhuc a fide alienos, diuine predicationis uerbo condire, etiam sibi inutiles exstiterunt. Denique Iudas Iscariotes de huiusmodi salibus fuerat: sed postea quam diuinam sapientiam reprobauit, et de Apostolo apostata factus est: non solum aliis prodesse non potuit,  sed et sibi miser et inutilis factus est. Et ideo addidit Dominus dicens: Ad nichilum ualet, nisi ut proiiciatur foras, et conculcetur ab hominibus: quia huiusmodi, iam non fideles ac domestici; sed proiecti ab Ecclesia, ut extranei et fidei hostes habendi sunt. Unde et Iudas de domestico fidei, inimicus factus est ueritatis. 36 Proiecti itaque huiusmodi extra Ecclesiam, necesse est ut diuersis uitiis carnis et uariis uoluptatibus seculi conculcentur: et hoc est quod ait: ad nichilum ualet, nisi ut proiiciatur foras, et conculcetur ab hominibus. Quid sit autem conculcari ab hominibus, etiam Salomon in libro suo retulit, cum de muliere meretrice loqueretur: Mulier, inquit, fornicaria, quasi stercus in uia ab hominibus pretereuntibus conculcatur . Quia igitur  conditi iam sale apostolico sumus, in tali ac tanto condimento gratie spiritualis permanere debemus, ut ipsi quoque sal terre nuncupari a Christo Domino nostro mereamur, qui est benedictus in secula, Amen.



TRACTATUS u [a 1Kb] . In caput u Euangelii S. Matthei.

I. DEINDE ait: uos estis lux mundi. Non potest ciuitas abscondi super montem posita, neque accendunt lucernam ut ponant eam sub modio, sed super candelabrum, ut luceat omnibus qui in domo sunt . Sal terre Dominus discipulos suos appellauit: quia infatuata a diabolo corda humani generis, per celestem sapientiam condierunt. Nunc quoque  lumen mundi eos nuncupat, quia a se ipso qui uerum et eternum lumen est, illuminati; ipsi quoque lumen facti sunt tenebrarum. Nam quia ipse sol iustitie est; non immerito etiam 37 discipulos suos lumen mundi cognominat; quia per ipsos, quasi per quosdam micantes radios, uniuerso orbi cognitionis sue lumen infudit: fugauerunt enim a cordibus hominum tenebras erroris, luce ueritatis ostensa. Per ipsos namque illuminati etiam nos, ex tenebris lumen sumus effecti, dicente Apostolo: Eratis enim aliquando tenebre, nunc autem lux in Domino: sicut filii lucis ambulate . Et iterum: Non estis filii noctis neque tenebrarum, sed estis filii luminis et filii diei . Merito et sanctus Ioannes in Epistola sua testatus est, dicens: Deus lux est  , et qui manet in Deo, in lumine est, sicut et ipse est in lumine. Unde quia tenebris erroris liberatos nos esse gaudemus, semper quasi filii lucis in lumine ambulare debemus.

II. Et addidit: Non potest, inquit, ciuitas abscondi supra montem posita . Ciuitatem hic Ecclesiam significat, de qua multis locis diuine Scripture testantur, et de qua Dauid maxime loquitur, dicens: Gloriosa dicta sunt de te, ciuitas Dei . Et iterum: Fluminis impetus letificat ciuitatem Dei . Et iterum: Sicut audiuimus, ita et uidimus in ciuitate Domini uirtutum,  in ciuitate Dei nostri: Deus fundauit eam in eternum . Et ut manifeste se de hac ciuitate loqui Spiritus sanctus ostenderet, etiam montis ipsius fecit mentionem, dicendo: In ciuitate Dei nostri, in monte sancto eius. De qua per Isaiam Dominus loquitur, dicens: 38 Ecce ego preparabo tibi carbunculum lapidem, et fundamenta tua sapphyrum, et propugnacula tua iaspidem, et portas tuas lapidem crystallum, et circuitum tuum lapides electos, et omnes filios tuos docibiles Dei . Et multa similia que pretermisimus, ne tedium legentibus faceremus; maxime cum hec que dicta sunt, ad probationem ciuitatis huius satis abundeque sufficiant. Ciuitatem ergo supra montem positam, Ecclesiam ostendit, supra fidem Domini ac  Saluatoris nostri in celesti gloria constitutam; que actu spiritali omnem [a 1Kb] humiditatem terrene infirmitatis excedens, uniuerso mundo conspicua facta est gloriosa; que iam non per annuntiationem legis obumbratur, sed per euangelicam doctrinam aperta predicatione conspicitur.

III. Et addidit: Neque enim accendunt lucernam, et ponunt eam sub modio, sed supra candelabrum, ut luceat omnibus qui in domo sunt . uideamus itaque et huius dicti Dominici rationem. Scimus lucernam ad hoc accendi, ut non modio aut aliquo operimento tegatur; quod si fiat, usus eius nulli rei proderit: sed ideo accenditur in candelabro, ut in edito loco posita cecitatem obscure noctis abiiciat, et lucis sue usum in domo constitutis impertiat.  Quod ideo Dominus commemorat, quo sciremus, et nos idcirco gratia fidei accensos, et 39 luce spiritus illuminatos, ut et ipsi per opera fidei atque iustitie uelut lucerna spiritualiter luceremus; et hos qui in tenebris erroris sunt positi, ignorantie nocte depulsa, ueritatis ipsius lumine illustraremus. Unde Apostolus ait: Inter quos lucetis sicut luminaria in hoc mundo, uerba uite continentes . Quod si non faciamus, uidebimur tam necessarii luminis utilitatem, ad damnum tam nostrum quam aliorum, infidelitate nostra uelut quodam uelamine obtegere et obumbrare. Quapropter et illum qui talentum ad lucrum celestis negotiationis acceptum abscondere magis uoluit quam ad mensam nummulariis dare, debitam penam  incurrisse scimus et legimus .

Iu. Et idcirco lucerna illa spiritualis, que ad usum salutis nostre accensa est, semper lucere debet in nobis. Habemus enim lucernam celestis mandati, et gratie spiritalis, de qua Dauid retulit: Mandatum tuum lucerna pedibus meis, et lux semitis meis . De qua et Salomon ait: Quoniam lucerna est preceptum legis . De qua per Sophoniam quoque prophetam Dominus testatur: Et scrutabor Ierusalem cum lucerna . In  hac enim lucerna inextinguibile legis ac gratie sue lumen ostendit, quod non aliquo cece mentis uelamine operiendum est uel obscurandum, ut Iudei uel heretici faciunt, qui perspicuam lucem predicationis diuine prauis interpretationibus obtegere et occultare nituntur, pro fide perfidiam 40 predicando, et lumen ueritatis erroris tenebris obuelando. Unde lucerna hec legis ac fidei non occultanda nobis est, sed ad salutem multorum semper in Ecclesia, uelut in candelabro, constituenda; ut ueritatis ipsius luce et nos fruamur, et omnes credentes illuminentur. Ad cuius luminis contemplationem etiam, per Isaiam nos sanctus Spiritus adhortatur dicendo: uenite, ambulemus in luce Domini. Dimisit enim populum suum domus Isrel . De qua  luce et beatus Petrus in Epistola sua testatus est, dicens: Qui eripuit nos de tenebris, et aduocauit nos in admirabilem lucem . Unde et Zacarias propheta, ut spiritalis huius luminis et celestis candelabri quod in figura Ecclesie ostensum est, manifestaret mysteria, inter cetera que ei pro merito prophetie monstrata sunt, etiam candelabrum aureum cum lampadibus suis se uidisse testatus est . Nam et in tabernaculo testimonii ad future ueritatis exemplum candelabrum cum lucernis indefesso lumine populo lucebat . Cuius rei ratio Iudeis quidem occulta est, sicuti et omnia sacramenta legis, sed nobis iam manifesta. Scimus enim in candelabro illo typum ueri et eterni luminis ostensum: id est Spiritus sancti, qui per  multiformem gratiam omne Ecclesie corpus semper illuminat. Unde et Dominus in Euangelio, inter cetera, discipulos suos ut lucernas in manibus ardentes habeant adhortatur, dicendo: Sint lumbi uestri precincti, et lucerne ardentes . Quod utique 41 Dominum precepisse, non corporali sensu, sed ratione spiritali, intelligendum est. Nam quia in lucerna mandatum Dei, siue lumen legis significatur; idcirco lucernam in manibus portare iubemur, ut illuminati gratia Spiritus sancti, operibus iustitie ac fidei luceamus, secundum quod Salomon retulit: uie, inquit, iustorum, similiter ut lux fulgebunt; procedunt enim et illuminant, donec [b 9Kb] corrigat dies .

u. Merito ergo, cum in presenti loco Dominus  lucerne mentionem fecisset, dicendo: Neque accendunt lucernam, et ponunt eam sub modio, sed super candelabrum, ut luceat omnibus qui in domo sunt, addidit dicens: Sic luceat lux uestra coram hominibus, ut uideant opera uestra bona, et magnificent Patrem uestrum qui in celis est . Magnificatur enim Deus in nobis apud incredulos et infideles, si secundum precepta diuina uiuamus, si bonis operibus luceamus. Unde et sanctus Apostolus ait: Magnificate et portate Deum in corpore uestro . Et beatus Petrus in Epistola sua similiter commonet:  Ut cum detrectauerint de uobis, opera iustitie magnificent Deum nostrum . Potest autem et aliter intelligi, quia multiplex intelligentia spiritalis est, ut in lucerna ipsum Dominum significare noscamus, propter assumpti corporis humilitatem. Hic quidem, non solum 42 secundum gloriam diuinitatis, Sol iustitie nuncupatur, sed secundum assumpti corporis sacramentum etiam lucerna ostenditur; quia cum Deus esset glorie et maiestatis eterne, humilis in hoc mundo tamquam lucerna apparuit. Et non sine causa tamquam lucerna: quia lucerna per noctem lucere consueuit. Idcirco itaque in hoc mundo humilis tamquam lucerna apparuit: ut tenebras erroris de cordibus nostris et ignorantie noctem depelleret; qui in hoc mundo uelut in nocte  positi degimus. Huiusmodi ergo lucerna, id est incarnatio Christi ostensa a Lege et prophetis, iam non obscura predicatione legis tamquam modio legitur, nec infidelitate Scribarum ac Phariseorum uelut quodam uase perfidie operitur: sed in cruce, uelut in candelabro, constituta, omnem Ecclesie domum illuminat. Secundum mysterium itaque incarnationis, lucerna est; secundum gloriam uero Diuinitatis, Sol iustitie est. Denique in ipso crucis candelabro, tamquam Sol resplenduit, cum per Apostolorum predicationem, quasi per quosdam radios, uniuerso orbi clarissimum sue cognitionis lumen inuexit Dominus et Saluator noster, qui est benedictus in secula.



43 TRACTATUS uI [a 1Kb] . In caput u Euangelii S. Matthei.


I. Deinde ait: Nolite putare, quia ueni soluere Legem aut prophetas: non ueni soluere, sed adimplere . Non ad dissoluendam Legem uel Prophetas Filius Dei uenit, qui auctor est Legis et Prophetarum; quia ipse Moysen ad tradendam Legem populo dedit, et Prophetas ad predicationem futurorum sancto Spiritu mundauit: Non ergo, inquit, ueni soluere Legem aut Prophetas, sed adimplere. Impleuit autem Legem et Prophetas hoc modo; dum ea que scripta erant in Lege et Prophetis, ipse consummauit. Unde cum acetum in cruce oblatum sibi bibisset, ait: Adimpletum est : ut euidenter ostenderet, omnia que de se in Lege  et Prophetis scripta erant, etiam usque ad aceti potum esse completa. Adimplet Legem omni modo, dum mysterium pasche uel agni, olim in figura monstratum, passionis sue sacramento compleuit. Unde ait Apostolus: Nam et pascha nostrum immolatus est Christus . Adimplet Legem, dum sacrificia Legis, omniaque exempla in se prefigurata, accipiendo corpus, ueritatis ratione compleuit. uel certe adimplet Legem, dum precepta Legis que dederat, euangelice gratie sue supplemento confirmat. Quam autem Legem uenit adimplere, in sequenti demonstrat dicendo: Donec 44  celum et terra transeant, iota unum uel unus apex a Lege non cadent, donec omnia fiant . Quam uera igitur ac diuina sit predicatio Legis, ex hoc ipso cognoscimus, de qua ne iota quidem uel unum apicem posse cadere Dominus manifestat. Quamquam in hoc iota uel apice Legis, etiam sacramentum crucis possit intelligi, quia iota et apex quamdam in se imaginem crucis ostendunt, que a Lege ac Prophetis predicata nulla ratione poterat preteriri.

II. Deinde ait: Qui soluerit, inquiens, unum de mandatis istis minimis et docuerit sic homines, minimus uocabitur in regno celorum . Cum mandata minima soluere impium sit, multo magis magna et maxima. Unde per Salomonem id ipsum  Spiritus sanctus contestatur, dicens: Qui modica spernit, paulatim decidet . Et idcirco nichil est de preceptis diuinis soluendum, nichil mutilandum, sed totum fideli ac deuota mente seruandum atque docendum, ne regni celestis gloria amittatur: quia, que iudicio infidelium uel hominum seculi minima putantur et parua, hec apud Deum non sunt parua, sed necessaria. Qui autem docuerit et fecerit, hunc magnum futurum Dominus ostendit in regno celorum. Quapropter non solum uerbis operandum est, sed et factis; nec ut doceas tantum, sed ut quod docueris, facias. Et audiamus ipsum Dominum huiusmodi doctores, qui dicunt et non faciunt, 45 in Euangelio increpantem: ue, inquit, uobis, Scribe et Pharisei hypocrite, quia oneratis homines  oneribus, que portari non possunt, ipsi autem non tangitis digito uestro sarcinas ipsas . Unde et Apostolus ait: Non, inquit, auditores Legis iusti sunt apud Deum, sed factores Legis iustificabuntur . Si hoc etiam de audientibus dicit, quid de doctoribus intelligendum est? Inde et Salomon ait: Noli esse citatus in lingua tua, et segnis ac remissus in operibus tuis . Et ideo oportet eum qui docet, exemplum ex se prebere pure fidei per honestatem conuersationis sue, ut Apostolus Timotheo scribit: Forma, inquit, esto fidelium . Et iterum: Exemplum te ipsum prebens operum bonorum, in iustitia, in castitate, in sobrietate, per doctrinam sanam . Unde et ipse Filius Dei, qui magister et dominus  legis est, ad exemplum nostrum, cuncta que docuit, uoluit rebus ipsis implere.

III. Et addidit: Nisi abundauerit iustitia uestra plusquam Scribarum et Phariseorum, non intrabitis in regnum celorum . Reprehenditur iustitia Scribarum et Phariseorum, quia non fidem promissionis diuine, sed humanam laudem et seculi gloriam querebant, sicuti habemus exemplum de illo Phariseo superbo et elato; qui ut sibi uidebatur, iustitie sue merita preferens, impudenter se, elato animo ac superbis uocibus, in conspectu Dei iactabat . Retinebant ergo speciem iustitie  Scribe et Pharisei, 46 non ut Deo placerent, sed ut famam humane glorie quererent, ut lucra terrena et temporalia commoda mercarentur. Et ideo hortatur Dominus, ut hanc [a 1Kb] famosam iustitiam laudis humane, operibus iustitie celestis ac fidei meritis precedamus, per Christum Dominum nostrum.



TRACTATUS uII [b 1Kb] . In caput u Euangelii S. Matthei.

I. Dehinc sequitur: Audistis quia dictum est antiquis: Non occides: Qui autem occiderit, reus erit iudicio. Ego autem dico uobis: Si quis irascitur fratri suo, reus erit iudicio . Hoc est quod dixit Dominus, non ueni soluere Legem, sed adimplere. Hoc est, quod minus erat, addere: precepta scilicet  Legis in melius reformare. Unde et sanctus Apostolus ait: Legem ergo destruimus per fidem? Absit: sed Legem constituimus . Rudi et duro populo Legis tradita sunt mandata iustitie; perfecto autem et fideli populo euangelica traduntur precepta consummate fidei et celestis iustitie. Lex precepit non occidendum, Euangelium uero nec irascendum: ut omnem radicem peccati auferret de cordibus nostris; quia per iracundiam potest etiam usque ad homicidium perueniri. 47 Unde non immerito beatus Iob in libro suo ita testatus est dicens: Stultum interficit iracundia, seductum autem occidit emulatio . Dauid quoque ita ait: Irascimini, et nolite peccare; dicite in cordibus uestris, et in cubilibus uestris compungimini . Quod  testimonium sanctus Apostolus interpretatus est dicens: Sol non occidat super iracundiam uestram, neque detis locum diabolo . Cum ergo irasci non liceat, multo minus homicidii crimen admittere. Et cum iracundia teneatur in futuro iudicio; quam putamus penam habiturum ipsius sceleris factorem?

II. Qui autem dixerit, inquit, fratri suo, raca, reus erit concilio. Qui autem dixerit, fatue, reus erit gehenne ignis . Ita docet nos Dominus per omnia esse perfectos, ut ne leuibus quidem uel uanis sermonibus futuro iudicio rei teneamur. uetat namque dici fratri, raca, id est uacue et inanis: non enim debet dici uacuus et inanis, qui fide et Spiritu sancto plenus est. Neque enim debet fatuus appellari, qui  credendo in Christo, diuine sapientie gratiam consecutus est. Unde et cum per Salomonem Spiritus sanctus de uiro euangelico loqueretur, ita testatus est, dicens: Beatus qui non est lapsus uerbo oris sui, et non est stimulatus tristitia delicti . Et idcirco alio loco idem Salomon ait: Fac ori tuo seras, et lingue tue et uerbis tuis fac stateram . Et iterum: Circumcide a te prauum os, et iniqua 48 labia longe expelle a te . Et iterum: Indisciplinate loquele non assuescat os tuum; est enim in illa tristitia delicti . Unde et Dauid ait: Pone, Domine, custodiam ori meo, et ostium  circumstantie labiis meis . Et iterum in alio psalmo dixit: Dixi, custodiam uias meas, ut non delinquam in lingua mea . Quia, ut Salomon ait: Labia imprudentum stulta narrabunt; et statera appenditur uerbum prudentis . Et ideo Dominus in Euangelio , etiam pro otioso sermone rationem nos reddituros esse testatus est. Hinc et Apostolus ita hortatur, dicens: Omnis sermo malus ex ore uestro non exeat, nisi qui bonus est ad edificationem fidei . Et iterum: Sermo uester sit semper in gratia sale conditus, ut sciatis quomodo oporteat uos unicuique respondere . Ob quam rem in omnibus cautos nos esse conuenit, ne per familiaritatem inutilium uerborum, damnum saluti acquiramus.

 III. Dehinc ait: Si offers munus tuum ante altare, et ibi rememoratus fueris quia habet aliquid frater tuus aduersum te; relinque illic munus tuum, et uade prius reconciliari fratri tuo, et tunc offer munus tuum . Quanti habeat Dominus fraternam dilectionem, ex hoc ipso cognoscimus; cum oblatum Deo munus ostendit accepte non offerri, nisi prius oblator muneris fratri suo, iracundia seposita, reconcilietur. Inuenimus denique offerentis Cain munera idcirco a Deo repudiata , quia caritatis 49 iura non seruans, aduersus fratrem iram animo retinebat. Unde non immerito Dominus in Euangelio multis locis, caritatis fraterne dilectionem precipue custodiendam esse insinuat, dicendo: Mandatum nouum do uobis, ut dilectionem habeatis ad alterutrum  . Et iterum: In hoc cognoscent omnes quia discipuli mei estis, si caritatem ad alterutrum habueritis . Non immerito etiam per Zacariam prophetam ita Dominus loquitur: Iudicium iustum et pacificum iudicate, et nolite retinere malitiam fratris uestri in cordibus uestris . Per Dauid quoque similiter testatur: Desine ab ira, et derelinque indignationem . Pari modo etiam per Salomonem Spiritus sanctus loquitur, dicens: Homo homini reseruas iram, et a Deo queris medelam? Ipse in hominem similem tibi non habes misericordiam, et Deum exoras pro peccatis? Et ipse cum sis caro retines iram, et propitiationem petis a Deo? Et quis orabit pro delictis tuis . Et superaddidit dicens: Memento nouissima, et desine  inimicari . Unde et sanctus Dauid euangelici precepti per Spiritum sanctum non ignarus, de se ita testatus est, dicens: Si iniquitatem, inquit, conspexi in corde meo, non exaudiet Dominus . Quid enim tam gratum Deo, tam necessarium nostre saluti, quam quod Dominus precipit, iram non retinere, pacifico animo ac simplici conscientia Deo munus offerre, sicut obtulit primus Abel? Et ideo munera ipsius suscepta sunt a Deo, Cain reprobata: quia Abel pura ac simplici 50 mente munera Domino offerebat; Cain uero iram aduersus fratrem tenebat in corde. Quapropter si uolumus  munera nostra Deo placere, excludere iracundiam de corde debemus, interficere malitiam contra fratrem susceptam, tenere uero pacem fraternam, seruare caritatem, diligere unanimitatem, custodire concordiam, ut placare Dominum mereamur, qui est benedictus in secula.



TRACTATUS uIII [a 1Kb] . In caput u Euangelii S. Matthei.

I. Post hinc sequitur: Esto, inquit, consentiens aduersario tuo, dum es cum illo in uia, ne forte aduersarius tradat te iudici, et iudex tradat te ministro, et in carcerem mittaris: Amen dico tibi, non exies inde, donec reddas nouissimum quadrantem . De hoc Domini dicto quidam ita existimant intelligendum,  asserentes huiusmodi aduersarium qui culpa sua uel aliena inimicus exstiterit, cito ad pacem et amicitias esse reuocandum, dum cum illo sumus in uia; id est in cursu uite presentis: ne cum de seculo fuerit recessum, unusquisque, ut caritatis immemor et inimicitiarum reus, incipiat Deo iudici offerri, et tradi a iudice ministro; id est preposito tormentorum; ut missus in carcerem gehenne debitas peccati penas exsoluat. Sed assertio ista non plenam uidetur habere rationem. Quid enim? si aliquis 51 e fratribus ob causam fidei aduersarius exsistat, numquid perfidie ipsius consensus commodandus est, ne cum tali religiosa discordia maneat? Habemus aduersarios et gentiles qui fidei nostre aduersantur, qui nos interdum tempore persecutionis ad  nefanda sacrificia cogunt: numquid et propter huiusmodi aduersarios hoc agendum est, quemadmodum uoluntati ipsorum consensum sacrilegum commodemus, ne inimici permaneant? quorum sacrilege persuasioni non modo consentiendum non est, uerum etiam inuicta fide resistendum.

II. Quidam etiam aperte aduersarium hic diabolum intelligendum existimant; quod qua ratione adstruant, non animaduerto. In quo enim debet consensus diabolo commodari; cuius hoc opus est, ut totum contra fidem, contra salutem, contra diuinam religionem suadeat, hortetur, extorqueat? Nisi forsitan hoc sensu intelligi debeat, ut si forte persecutor aliquis inimicus exsistens, uel diabolus  uoluerit causa nominis Christi  Christiano mortem inferre, libenter consensum accommodet, ut morti pro Christo tradatur, ne idem diabolus, qui accusator noster est, reos nos apud Deum constituat de fidei preuaricatione, et pene obnoxios faciat: quia diabolus, quamuis omnis criminis auctor sit, ipse tamen et accusator est. Hoc enim dictum de eo in Apocalysi legimus: Et precipitatus est, inquit, Draco accusator fratrum nostrorum, 52 qui accusabat eos in conspectu Dei die ac nocte . Ipse suasor, ipse accusator suadet, ut decipiat; accusat, ut damnet.

 III. Alii uero, quorum assertio planior [b 1Kb] mihi uidetur, aduersarium hic Spiritum sanctum existimant intelligendum, qui aduersatur uitiis et desideriis carnis, secundum quod Apostolus manifestat, dicendo: Caro, inquit, concupiscit aduersus spiritum, et spiritus aduersus carnem: hec enim sibi inuicem aduersantur, ut non quecumque uultis, illa faciatis . Spiritus enim celestia desiderat, caro terrena concupiscit: Spiritus donis spiritalibus gaudet, caro uitiis corporalibus oblectatur. Unde et Apostolus ait: Nolite contristare Spiritum sanctum Dei, in quo signati estis in die redemptionis . Huic, credo, aduersario peccati et erroris humani, suadenti que iusta et sancta sunt, in omnibus obedire nos Dominus precepit, dum cum illo sumus in  uia, id est in comitatu uite presentis, ut eternam pacem, et perpetuam societatem cum eo habere possimus. uerum si quis uoluntati Spiritus sancti dicto non audiens et contrarius exstiterit, non dubium est, huiusmodi hominem, post excessum uite, Dei Filio, qui iudex uiuorum ac mortuorum est, offerendum, a quo tradetur ministro, id est, Angelo tormentorum mittendus in carcere gehenne; unde non dimittetur, nisi etiam 53 nouissimum quadrantem reddat, id est, omnem penam debiti etiam usque ad nouissimum peccatum exsoluat. De hoc igitur aduersario Dominus in presenti loco loqui intelligitur, qui aduersans peccatis nostris salutem nostram desiderat, qui nos idcirco cupit sibi esse consentaneos, ut et penas inferni euadere, et regna celestia consequi mereamur.  De quo et Salomon in libro suo testari uidetur, cum dicit: Est unus, et non est secundus, et quidem nec filius, nec frater est ei, et non est finis omni labori suo . Et: Optimi sunt duo quam unus, quibus est merces bona labor ipsorum; quia si ceciderit unus, alter erigit socium suum. ue illi uni cum ceciderit, quia non habet qui erigat illum : ostendens quia caro que concordiam et societatem sancti Spiritus habere meruerit, cum in mortem ceciderit, ab eodem Spiritu erigatur in uitam et gloriam sempiternam. Et ideo, ue uni illi dixit; quia cum ceciderit, non habet qui erigat cum: id est, quia caro que consortium Spiritus per infidelitatem suam non meruerit habere, non in uitam eternam erigitur, sed in penam perpetuam  suscitatur ab eo qui iudex uiuorum et mortuorum est: cui est laus et gloria, in secula seculorum. Amen.



54 TRACTATUS IX [c 1Kb] . In caput u Euangelii S. Matthei.

I. Deinde ait: Audistis, quia dictum est antiquis: Non mechaberis. Ego autem dico uobis: Si quis uiderit mulierem ad concupiscendum eam, iam mechatus est in corde suo . Non immerito sanctus Dauid ait, dicendo: Tu mandasti mandata  tua custodiri nimis . Adeo nimis, quia non solum adulterium, sed etiam concupiscentia rea teneatur ad crimen. Lex adulterium damnat, Euangelium uero etiam concupiscentiam punit, que radix est adulterii. Unde per Salomonem, multis locis id ipsum Spiritus sanctus contestatur, dicendo: Post concupiscentias tuas non eas, et a uoluptate tua uetare; quia si dederis anime tue concupiscentiam, tradet te in gaudium inimicis tuis et inuidis tuis . Et iterum: Ne des fornicariis animam tuam in ullo, ne perdas te et hereditatem tuam. Noli circumspicere in uicis ciuitatis, nec oberraueris in plateis illius. Auerte faciem tuam a muliere compta, et ne circumspexeris speciem alienam . Et postea addidit: Speciem aliene mulieris multi admirantes  reprobati sunt: colloquium enim illius quasi ignis ardescit . Bene dixit, quasi ignis ardescit: quia in huiusmodi mulieris colloquio desiderium libidinis quasi ignis accenditur. Unde uitare debes talem mulierem, ne te flamma cupiditatis 55 exurat. Ideo et Salomon ait: Non te uincat forme desiderium, neque capiaris oculis tuis, neque rapiaris palpebris tuis . Et iterum ait: Aufer a me uentris concubitus [a 1Kb] concupiscentiam, et concubitus concupiscentie non apprehendat me, et anime irreuerenti et [b 32Kb] infrenate ne tradideris me . Audiamus et beatum Iob, qui se in omnibus uirum euangelicum prebuit, et mandatum Domini, antequam audiret, impleuit, id ipsum de se contestari, cum dicit: Si deflexit pes  meus de uia, et secutum est cor meum oculum meum, si manibus meis tetigi munera, alii fructus meos edant: si secutum est cor meum uxorem alienam, aut si assiduus fui ad illam, placeat et uxor mea alteri. Ira enim furoris est et immundi spiritus, commaculare mulierem uiri: ignis est ardens . Unde, quia graue peccatum est adulterium, ad exstirpandam radicem peccati ipsius, ne conscientia nostra maculetur, etiam concupiscentiam interdixit, que est adulterii origo, secundum quod beatus Iacobus in Epistola sua refert: Concupiscentia, inquit, parit peccatum, peccati autem concupiscentia acquirit mortem . Idcirco et per Dauid Spiritus sanctus de hoc ipso ita loquitur: Beatus, inquit, qui tenebit, et allidet paruulos suos ad petram . Hunc beatum et uere euangelicum uirum ostendens, qui desideria et concupiscentias carnis per infirmitatem 56 humanam nascentes, statim antequam crescant, in ipso natiuitatis exordio, per fidem Christi qui petra dictus est, enecauerit .

II. Deinde ait: Si oculus tuus scandalizat te, erue eum, et proiice abs te: expedit enim tibi ut pereat unum membrorum tuorum, quam totum corpus eat in gehennam. Et si manus tua, inquit, scandalizat te, abscinde eam, et proiice abs te: expedit enim tibi ut pereat unum  membrorum tuorum, quam totum corpus tuum eat in gehennam . Non oculum mihi uel manum corporis humani significat, sed oculum uel manum cordis: id est, sensum male concupiscentie et carnalis desiderii abscindi de cordibus precipit, unde omnia mala procedere ipse Dominus in Euangelio manifestat, dicendo: De corde enim exeunt cogitationes male, homicidium, adulterium, blasphemie, falsa testimonia, et cetera que coinquinant hominem . uerum, corpus detruncare nichil proficit ad male mentis emendationem, in qua totus gurges est uitiorum. Denique uidemus multos orbatos oculis uel corpore debilitatos, a uitiis tamen non cessare. Unde hec magis membra uitiorum, male mentis, et praue cogitationis exscindere  nos Dominus precipit, propter Regnum celorum: ne dominantibus uitiis, et corpus et anima, id est, totus homo reus efficiatur ignis eterni. Quidam autem hoc de filiis uel proximis intelligendum esse existimant, qui nobis uelut oculi capitis cari sunt ac dilecti; 57 ut si forte aliqui de huiusmodi fidei ac spei nostre contrarii existentes scandalum generauerint, abiiciantur a nobis, et ut inimici salutis habeantur: ne cum eiusmodi hominibus perfidis et blasphemis unusquisque nostrum sociatus, pari pena damnetur.

III. Sed quia corporis mentio facta est, rectius id magis de corpore Ecclesie potest intelligi: in quo oculus, uelut pretiosum membrum, episcopus significatus agnoscitur, qui lumine mandati diuini totum  corpus illuminat. De hoc ergo dictum recte intelligitur: Si oculus tuus scandalizat te, erue eum, et proiice abs te: expedit enim tibi ut pereat unum membrorum tuorum, quam totum corpus tuum eat in gehennam: ut si forte huiusmodi oculus, id est episcopus, per prauam fidem et turpem conuersationem Ecclesie scandalum fuerit, eruendum eum esse, id est abiiciendum a corpore Ecclesie precipit, ne peccato ipsius reus populus teneatur. Scriptum est enim quia modicum fermentum totam massam corrumpit . Et iterum: Auferte malum de uobis ipsis . In manu uero presbyter significatus intelligitur: qui si et ipse prauam fidem tenens aut non recte uiuens, scandalum populo fecerit, abscindi eum Dominus iubet; id est abiici, ne peccato  ipsius Ecclesia maculetur, cum Ecclesia iuxta Apostolum sancta et immaculata esse debeat , per Christum Dominum nostrum qui est benedictus in secula. Amen.



58 TRACTATUS X [c 1Kb] . In caput u Euangelii S. Matthei.

I. Dehinc sequitur: Audistis, quia dictum est antiquis: Qui dimiserit uxorem suam, det illi libellum repudii. Ego autem dico uobis: Quicumque dimiserit uxorem suam, excepta causa fornicationis, facit eam  mecari . In omnibus Dominus ac Saluator noster legis antique iura reformat in melius. Iamdudum quidem populo Iudaico illicite uiuenti ac suis uoluptatibus seruienti, per Moysen repudii dandi quacumque de causa indulta uidebatur licentia; non quod ita legis ratio postularet, sed quia populi carnalis effrenata uoluptas secundum rigorem discipline iustitiam legis tenere non posset. Idcirco hec permissa facultas est, secundum quod alio in loco ipse Dominus responso suo, adhuc eis requirentibus, manifestat. Nam cum dicerent, cur Moyses permisisset dari libellum repudii, respondit Dominus dicens: Ad duritiam cordis uestri scripsit hoc Moyses, dari libellum repudii; ab initio autem non fuit sic . Unde nunc non  immerito Dominus ac Saluator noster, sublata illa licentia, antique constitutionis sue precepta restaurat. Iubet namque matrimonii castum coniugium indissolubili lege seruari, ostendens coniugii legem a se esse primitus institutam. Ipse enim ait: Quod ergo Deus coniunxit in unum, homo non 59 separet. Quo dicto et [a 1Kb] passiuam Iudeorum licentiam, et stultam ac miserabilem Manicheorum presumptionem, qui negant a Deo esse coniugia, huius sententie pronuntiatione damnauit, dicens, excepta causa fornicationis uxorem non licere dimitti: aperte demonstrans, eum contra Dei agere uoluntatem, qui matrimonium a Deo iunctum illicita diuortii separatione temerare presumpserit. Unde non ignorent, quam graue apud Deum damnationis crimen  incurrant, qui per effrenatam libidinis uoluptatem  dimissis uxoribus, in alia uolunt transire coniugia. Quod idcirco se credunt impune committere, quia humanis et seculi legibus id uidetur permissum, nescientes, in hoc se grauius ac magis delinquere, quia humanas leges diuinis preferant; ut quod illicitum Deus esse constituit, ideo licitum credant quia ab homine sit libere permissum. Sed sicuti uxorem caste ac pure uiuentem dimittere fas non est; ita quoque adulteram dimittere permissum est, quia ipsa mariti consortio fecit se indignam, que in corpus suum peccando, Dei templum ausa est uiolare.

II. Dehinc ait: Audistis, quia dictum est antiquis: Non peierabis: reddes autem Domino iuramenta tua.  Ego autem dico uobis, non iurare omnino: neque per celum, quia thronus Dei est: 60 neque per terram, quia scabellum est pedum eius: neque per Hierosolymam, quia ciuitas est Regis magni: neque per caput tuum iurabis, quia non potes unum capillum album facere aut nigrum. Sit autem sermo uester: est, est; non, non: quod autem abundantius est, a malo est . Per gratiam doctrine euangelice lex per Moysen data profectum accepit. In lege preceptum est, non esse peierandum: in Euangelio uero nec iurandum. Quod ipsum olim per Salomonem precipere Spiritus sanctus premeditabatur,  dicendo: Iurationi non assuescat os tuum . Et iterum: Sicut autem seruus flagellatus assidue, a liuore non minuitur; sic omnis iurans et [b 19Kb] negotians, a peccato non purgabitur . Unde iurare nos prorsus non conuenit. Quid enim unicuique nostrum iurare necesse est, cum nobis mentiri omnino non liceat; quorum uerba ita uera semper, ita debent esse fidelissima, ut pro iuramento habeantur? Et idcirco Dominus non solum peierare, sed etiam iurare nos prohibet; ne tunc tantum uideamur uerum dicere, cum iuramus; ne quos ueraces in omni sermone esse constituit, putaremus sine iuramento licitum esse mentiri. Iuramenti enim hec causa est, quia omnis qui iurat, ad hoc iurat, ut quod uerum est eloquatur. Et ideo  Dominus inter iuramentum et loquelam nostram nullam uult 61 esse distantiam: quia sicut in iuramento nullam conuenit esse perfidiam, ita quoque in uerbis nostris nullum debet esse mendacium, quia utrumque, et periurium et mendacium, diuini iudicii pena damnatur, dicente Scriptura: Os quod mentitur, occidit animam . Quisquis ergo uerum loquitur, iurat; quia scriptum est: Testis fidelis non mentitur . Unde non immerito Deum nostrum iurare sepe Scriptura diuina commemorat, quia a Deo, qui uerax est et mentiri nescit, quidquid dicitur, pro iuramento habetur, quia uerum est omne quod loquitur. Inuenimus quidem aliquoties Deum iurantem, sed propter Iudaice infidelitatis perfidiam, qui putant omne uerum non  nisi in fide iuramenti consistere. Idcirco ergo etiam Deus iurare uoluit, ut qui loquenti Deo non credebant, crederent uel iuranti.

III. Ait ergo Dominus: Audistis, quia dictum est antiquis: Non peierabis. Ego autem dico uobis, non iurare omnino: neque per celum, quia thronus Dei est: neque per terram, quia scabellum est pedum eius: neque per Hierosolymam, quia ciuitas est magni Regis. in his Domini dictis, quibus per huiusmodi elementa iurare nos prohibet, duplex intelligentia est. Primum enim uoluit a nobis et usum iurationis, et consuetudinem humani erroris auferre; ne unusquisque nostrum per hec elementa iurando, creaturam in honore diuine uenerationis haberet; aut idcirco impunitatem periurii 62 habere se crederet, si per  mundi elementa iuraret, cum scriptum sit: Nec iurauit proximo suo in dolum . In quo etiam errorem tam Iudaice infidelitatis, quam etiam generis humani condemnat, qui relicto creatore, creaturam sub diuina ueneratione habuerunt, secundum quod Apostolus retulit: Et coluerunt, et seruierunt creature, potius quam creatori . Deinde etiam hoc modo potest intelligi; quia cum iuratur per celum et terram, iuratur per eum qui celum et terram constituit, secundum quod ipse Dominus alio loco manifestauit, dicendo: Qui iurat in altari, iurat in eo et in omnibus que super illud  sunt: et qui iurat [a 1Kb] in throno Dei, iurat in eo, et in omnibus que super illud sunt: et qui iurat in throno Dei, iurat in eo, et in eo qui habitat in ipso . Neque, inquit, per Hierosolymam, quia ciuitas est magni Regis: id est typus corporis Christi, quod est spiritalis illa et celestis Ecclesia. Neque, inquit, per caput tuum iurabis, quia secundum Apostolum: Caput uiri Christus est . Unde qui per hec iurat, per eum qui omnium horum auctor est, iurat. Sit ergo, inquit, sermo uester: est, est; non, non: quod autem abundantius est, a malo est: docens, quod omnis sermo a nobis prolatus nichil aliud quam quod uerum est debeat continere; cum omne mendacium , ad auctorem diabolum reuocetur, qui semper ab initio mendax  est, 63 sicut et pater eius . Unde semper, quod uerum est, loqui et meditari debemus, ut discipulos nos esse eius qui ueritas est ostendamus, qui est benedictus in secula.



[b 1Kb] TRACTATUS XI. In caput u Euangelii S. Matthei.

I Dehinc sequitur: Audistis, quia dictum est antiquis: Oculum pro oculo, dentem pro dente. Ego autem dico uobis: Non resistere malo: sed si quis te percusserit in maxillam dexteram, prebe illi et sinistram: et ei qui uult tecum iudicio contendere et tunicam tuam tollere, dimitte ei et pallium . Ad omne nos exemplum patientie et humilitatis Dominus per euangelica precepta conformat. Iam dudum iussum fuerat in lege, si quis iracundie furore commotus,  uel oculum uel dentem alterius eruisset; ipse quoque simili pene atque eidem damno subiaceret. In quo precepto, et iustitia legis ostensa est, et insolentis populi sub hoc terrore temeritas refrenata est: ut quia metum futuri iudicii non habebant, saltem uel presentis uindicte pena eos a scelere prohiberet. Hi uero qui secundum fidem euangelicam uiuunt, retributionem uindicte istius non requirunt, quibus omnis spes retributionis et uindicte in futuro seruatur. Et idcirco Dominus in Euangelio non solum uicem nos iniurie reddere non iubet, sed percussos in dexteram maxillam, 64 etiam aliam precipit prebere, si hoc ira percutientis exegerit. Hoc enim ait: Qui te percutit in dexteram maxillam, prebe ei et sinistram. Hoc est enim [c 1Kb] uere  fide uiuere, non presentem ultionem, sed futuram uindictam expetere ab eo qui ait: Mihi uindictam, ego retribuam, dicit Dominus . Hunc talem euangelicum uirum, qui percussus in maxillam libenter alteram prebet, Hieremias euidenter ostendit cum dicit: Bonum est uiro cum portauerit iugum graue in iuuentute sua. Sedebit singulariter et tacebit, quia portauit iugum graue. Dabit percutiendam maxillam suam, et satiabitur in opprobrio . In quo manifeste eum utique ostendit beatum  uirum, qui sub hoc iugo euangelice legis uiuens, ab omni persequentis iniuria se non auertit. Huiusmodi enim meditatio tolerantie, ducit ad passionem martyrii. Facile enim etiam persecutionis tempore penas corporis poterit sustinere, si in pace ante exercitatus, huiusmodi iniurias equanimiter ac libenter suscipiat. Nec sane conuenit Christiano uicem iniurie reddere, ne similis ei, cui uicem restituit, iudicetur. Si enim malum est iniuriam facere, non est alienus a culpa qui uicem malam rependit, ac per hoc non potest bonus haberi qui malum imitatur.

II. Non solum autem maxillam prebendam percutienti Dominus precipit, sed et damna subiri. 65 Hoc enim addidit: Et qui uult tecum iudicio contendere  et tunicam tuam tollere, remitte ei et pallium. Post corporalis enim iniurie tolerantiam, uult nos Dominus etiam rerum secularium habere contemptum: et usque adeo ab omni lite uel contentione iudicii esse summotos, ut si forte calumniator uel tentator existens, ad probandam fidem nostram litem moueat uolens auferre que nostra sunt, non solum hec que iniuste expetit, sed etiam illa que non postulat, sponte nos Dominus iubet offerre. Quia si unusquisque propter calumniam litigantis hec que sunt parua contempserit, per eiusmodi exercitationem eruditus, facile poterit etiam in persecutione uniuersa que sunt [d 1Kb] huiusmodi contemnere. Perfecta enim fides ista et perfecta uictoria est contra iniuriam facientem, si etiam ea que non postulat offerantur.

 III. Deinde ait: Quicumque te angariauerit mille passus, uade cum illo adhuc alia duo . Ad omne deuotionis opus impigros nos esse precipit Dominus, ac paratos. Bonum enim nostrum uult non tam necessitatis esse, quam [e 1Kb] proprie uoluntatis; ut dum amplius ex nobis facimus quam ab aliis postulamur, maioris mercedis gloriam consequamur. Integre enim caritatis ac perfecte deuotionis officium est, plus 66 sponte prestare quam petieris. Hunc sensum quidam etiam spiritaliter intelligendum crediderunt, ut qui angariatus fuerit mille passus, uadat cum eo adhuc alia duo: id est, ut quicumque infidelis, uel nec dum cognitionem ueritatis consecutus, de uno Deo Patre rerum omnium conditore, uelut per iter legis ingressus, fecerit mentionem,  uadas cum illo adhuc alia duo; id est, ut post Patris professionem, per uiam ueritatis hunc eumdem usque ad cognitionem Filii et Spiritus sancti perducas, ostendens illi, non solum Patrem, sed et Filium et Spiritum sanctum esse credendum.

Iu. Denique sequitur: Et, qui petit a te, da ei . Id est, ut post cognitionem Trinitatis, donum gratie celestis prompto animo tribuamus. uel certe misericordiam postulantibus, tribuamus secundum quod possumus; ut ipsi quod a Deo petimus,  precedente merito, facilius impetrare possimus ab eo qui ait: Petite, et dabitur uobis . uerum si eos qui nos petunt despiciamus, qua fiducia Deum nobis, quod petimus, prestare credimus? dicente Scriptura: uide, ne auertas faciem tuam ab ullo paupere; ita fiet, ut nec a te auertatur facies Dei . Et omni, inquit, uolenti mutuari a te, ne auertaris . Iubemur per omnia religionem pietatis ac fidei custodire, ut necessitatem tribulationis alterius quasi propriam computemus, nec pluris facultatem quam fratrem faciamus. Et ideo uel petentibus fratribus, uel mutuo in necessitate 67 postulantibus, religioso animo et pio affectu communicare debemus, exspectantes mercedem retributionis eterne, secundum quod Dauid ait: Iucundus  uir qui miseretur et commodat, disponet sermones suos in iudicio . Et iterum: Dispersit, dedit pauperibus: iustitia eius manet in seculum seculi . Unde et sanctus Iob, cuius exemplum sequi nos conuenit, hec ipsa euangelica precepta impleuisse se ita commemorat, dicendo: Quod si missum feci inopem, exire ianuam meam nudo sinu: quod si cautionem cuiusquam habui, et non disrupi: et si credidi, nichil accepi a debitore meo; aut si mei causa umquam terra gemuit, aut sulci eius plorauerunt simul: aut si fructus eius manducaui solus sine pretio: aut si animam Domini terre decipiens contristaui . Que omnia Iob idcirco fideliter impleuit, quia mercedem ab eo exspectabat, qui retributor est eternorum bonorum:  cui laus et gloria in secula. Amen.



TRACTATUS XII [a 1Kb] . In caput u et uI Euangelii S. Matthei.

I. Dehinc sequitur: Audistis, quia dictum est antiquis: Diliges proximum tuum, et odies inimicum tuum. Ego autem dico uobis: Diligite inimicos uestros, benefacite iis qui uos oderunt, et orate pro calumniantibus et persequentibus uos: ut sitis filii Patris uestri, qui solem suum oriri iubet supra bonos et malos, 68 et pluit super iustos et iniustos . Per omnia uult nos Dominus in preceptis suis esse perfectos. Iam dudum quidem in Lege preceptum est: Diliges amicos, et odies inimicos : sed populo terreno et carnali secundum tempus data  sunt ista precepta, sicuti et illud: Oculum pro oculo, dentem pro dente . Nunc autem euangelico populo traduntur precepta celestis ac perfecte iustitie, ut inimicos diligamus, odientes amemus, pro calumniantibus ac persequentibus nos oremus, ut uere filii Dei esse mereamur, qui pro misericordia sua indiscrete super bonos ac malos, iustos ac iniustos, uite presentis beneficia celestia ac dona largitur. Ad huiusmodi precepta euangelica custodienda etiam per Isaiam hortatur nos Spiritus sanctus: Audite uerbum Domini, qui timetis nomen eius: dicite, Fratres  nostri estis, his qui uos oderunt et abominantur; nomen Domini magnificetur, et appareat illis in iucunditate eorum, et illi confundantur . Unde non immerito Dauid in Psalmo ita testatur, dicens: Domine Deus meus, si feci hec: si reddidi retribuentibus mihi mala, decidam merito ab inimicis meis inanis . Beatus quoque Iob id ipsum ita commemorat, dicens: Quod si gauisus sum in delicto inimici mei: si dixi in corde meo, bene factum est: audiat auris mea maledictionem . Hec autem euangelice gratie precepta, que nunc ad salutem hominum data sunt, inuenimus per mandata Legis in animalibus formata, cum dicitur: Si, inquit, uideris 69 boues inimici tui sub onere ruisse, non transies, sed eleuabis  cum eo : ut iam nunc in lege Moysis unusquisque in animalibus disceret, quod quandoque secundum Euangelium facturus esset in homine.

II. Et merito sequitur: Si diligitis eos qui uos diligunt, quam mercedem habebitis? Nonne et publicam hoc faciunt? Et si salutaueritis fratres uestros tantum: quid amplius facitis? nonne et ethnici hoc faciunt? Estote ergo uos perfecti, sicut et Pater uester, qui in celis est, perfectus est . Ostendit Dominus meritum nos perfecte dilectionis habere non posse, si eos tantum diligamus a quibus uicem nobis rependi dilectionis mutue nouerimus, cum huiusmodi dilectionem etiam gentibus ac peccatoribus sciamus esse communem. Unde uult nos Dominus  communem legem dilectionis humane lege dilectionis euangelice superare; ut non solum circa eos qui nos diligunt, sed etiam circa inimicos et odientes amoris nostri ostendamus affectum, ut uere pietatis ac bonitatis paterne in hoc imitemur exemplum.

III. Et addidit: Attendite ne iustitiam uestram coram hominibus faciatis, ut uideamini ab eis: alioquin mercedem non habebitis a Patre uestro, qui in celis est . Ab omni iactantia inanis glorie atque humane cupiditatis uult nos esse Dominus alienos, ut opus iustitie nostre non hoc studio faciamus quo hominibus placere uelimus, 70 sed soli Deo a quo exspectamus meriti nostri mercedem. Amittit enim meritum iustitie apud Deum, qui idcirco iuste uult  uiuere ut gloriam humane laudis acquirat. Unde Apostolus ait: Si adhuc hominibus placerem, Christi seruus non essem .

Iu. Dehinc ait: Cum autem facis eleemosynam, noli tuba canere ante te sicut hypocrite faciunt, qui amant stare in synagogis et in plateis ut honorificentur ab hominibus: Amen dico uobis, receperunt mercedem suam. Te autem faciente eleemosynam, nesciat sinistra tua quid faciat dextera tua; ut sit eleemosyna tua in absconso; et Pater tuus, qui uidet in absconso, reddet tibi . In omnibus nos Dominus ad perfecte fidei gloriam doctrina celesti conformat.  Superius docuit, opus iustitie, non propter homines, sed propter Deum esse faciendum. Nunc quoque iubemur, eleemosynam facientes, tuba canere non debere: id est, non promulgare quod facimus; quia non est deuote mentis, idcirco in Dei rebus aliquid operari, ut gloriam humane laudis exspectet. Plerique enim ideo aliquid in usus pauperum largiuntur, ut inanem laudem hominum et famam seculi de facultate mercentur: quos operis sui mercedem in hoc seculo recepisse Dominus manifestat; quia dum hanc gloriam seculi querunt, mercedem future promissionis amittunt.

71 u. Et ideo addidit Dominus: Ut sit eleemosyna tua in absconso; et Pater tuus qui uidet in absconso, reddet tibi: uolens opus misericordie non esse publicum,  sed occultum; id est, ut non propter hominum laudem, sed propter Deum tantum operemur, a quo exspectamus gloriam et future benedictionis mercedem. Huius autem fidelis operis eleemosynam sub religiose taciturnitatis silentio Salomon, Ecclesiam collaudans, olim protestatus est, dicens: Speciose sunt gene tue, preter taciturnitatem . Hanc scilicet taciturnitatem, de qua ait Dominus: Nesciat sinistra tua, quid faciat dextera tua . Sed non hic Dominus de humani corporis manibus loquitur, quibus nec uidendi, nec loquendi ullus est sensus: sed in manu dextera uel sinistra, aut opus aut homines significantur. Denique scriptum legimus in libris Regnorum, manu homines significari, cum dicitur: Nonne decem mihi manus  sunt in Isrel? id est, decem tribus Isrel. Unde non dubium est, in dextera manu iustos significari; in sinistra uero peccatores intelligi, secundum quod Salomon retulit: Partes dexteriores nouit Dominus; peruerse autem sunt, que sunt a sinistris . Huius autem dextere ac sinistre intelligentiam Dominus in Euangelio apertissime manifestat, cum iustos a dextris, peccatores uero a sinistris collocandos esse declarat. Hec ergo dextera iustorum, si quid secundum preceptum Domini operatur, iubetur sinistra nescire: id est, ut quod religiose ac fideliter 72 operamur, in conspectu peccatorum et infidelium hominum non iactemus. uerum si quid non humane laudis studio, etiam coram religiosis fratribus fideliter faceremus, non potest opus deuotionis  ac fidei a fratribus iactantia iudicari ante Dominum ac Saluatorem nostrum, qui est benedictus in secula, Amen.



TRACTATUS XIII [a 1Kb] . In caput uI Euangelii S. Matthei.

I. Deinde ait: Et cum oratis, non eritis sicut hypocrite qui amant stare in synagogis, et in angulis platearum stantes orare, ut uideantur ab hominibus: Amen dico uobis, receperunt mercedem suam. Tu autem cum oraueris, intra in cubiculum tuum, et clauso ostio ora Patrem tuum, et Pater tuus qui uidet in absconso, reddet tibi . Ad omnem nos  iustitie celestis ac fidei perfectionem Dominus instruit. uult enim nos sine hypocrisi, et sine aliquo studio laudis humane, omne opus diuine religionis implere. Prohibemur namque hypocritarum more orationes nostras omnibus iactanter ostendere, ne meritum gratie amittamus. Dominus enim, non simulatam ac iactantem, sed simplicem ac fidelem orationem requirit. Et ideo clauso ostio, id est, intra cordis ac conscientie ipsius secretum a Domino iubemur orare, ut ab eo qui secretorum et occultorum est cognitor, recipiamus orationis occulte mercedem. 73 Religiose enim mentis est, Deum non clamore uel sono uocis, sed deuotione animi ac fide cordis orare, secundum quod Dauid in Psalmo testatur, dicens: Dicite in cordibus uestris, et in cubilibus  uestris compungimini . Inuenimus denique in libris Regnorum Annam illam sanctissimam , huius euangelice doctrine precepta complentem. Nam cum sine aliquo uocis sono, in cordis sui secreto, in conspectu Domini fideliter orans, desiderii sui preces effunderet, statim exaudiri a Domino meruit. Sic et Danieli, cum tribus pueris occulte semper orantibus, interpretationes somnii et reuelationum secreta Dominus scire concessit . Cornelius quoque nec dum preceptis euangelicis eruditus, dum in cubiculo suo secrete ac fideliter orat, meruit uocem sancti angeli loquentis audire . Quid de Iona dicemus, qui non modo non cubiculo, sed utero bellue clausus, in tantum orans meruit exaudiri, ut de  profundo maris et de uentre tam immanis bellue incolumis ac uiuus euaderet ? Exauditus autem a Deo est, non quia uoce, sed quia fide clamabat. Et ideo clamore uocis non est opus in oratione ad Deum, quem scimus secreta cordis intueri; sed clamore fidei, ac religiose mentis deuotione.

II. Unde non immerito in sequentibus Dominus ait: Orantes autem, nolite multum loqui, sicut ethnici faciunt: putant enim quod in multiloquio suo exaudiantur. Nolite ergo similari eis: 74 scit enim Pater uester quid opus sit uobis, antequam petatis ab eo . Ethnici enim homines putant multiloquentia uerborum facilius se a Domino impetrare posse quod postulant: sed hoc a nobis Dominus non exspectat. uult potius ut orationem nostram  non uerbositate sermonis, sed fide cordis, ac iustite meritis commendemus; ei utique, qui melius nouit omnia que nobis necessaria sunt, et uniuersa que postulaturi sumus, antequam loquamur, agnoscit. Quantum denique distet inter multiloquacem, et humilem ac simplicem orationem, in Phariseo illo et Publicano habemus exemplum. Nam Pharisei iactantis se in multiloquentia uerborum reprobatur oratio: Publicanus uero humilis ac submissus pro peccatis suis ueniam postulans, iustificatior iactante se Phariseo descendit . In quo completum inuenimus id quod scriptum est: Oratio humilis  nubes penetrauit , perueniens ad Deum qui orantis precem audire consueuit, qui est benedictus in secula. Amen.



TRACTATUS XIu [a 1Kb] . In caput uI Euangelii S. Matthei.

I. Deinde ait: Sic ergo orabitis . Dominus noster, qui orantes se exaudire consueuit, quibus uerbis orare debeamus ostendit. O quam fidelis hec et beata nobis oratio est, cuius ordinem nobis doctor uite, ac magister celestis 75 instituit! Quam beati etiam nos esse possumus, si hec orationis dominice uerba non tantum officio oris, sed fidelissimo conuersationis actu seruemus! Hanc itaque orandi formam Dominus discipulis suis ad spem salutis humane constituit, dicendo: Pater  noster qui in celis es . Quanta Domini circa nos dilectio! Quanta misericordia eius et pietas, que nobis tante gratie munus indulsit, ut licenter Dominum ac Deum nostrum, serui Patrem dicere audeamus! Quo uocabulo non iam tantum seruos, sed etiam filios nos Dei esse demonstrat. Et cum ad gratiam satis superque sufficeret, ut uel serui dici tantummodo mereremur, in tantum caritas Dei exabundauit, ut non solum serui, sed et filii Dei per adoptionem uocemur. Cuius nominis gratiam, per fidem credentibus Christo donatam, in Euangelio Ioannes ostendit, dicendo: Quotquot crediderunt in eum, dedit eis potestatem filios Dei fieri, his qui credunt in nomine eius: qui non ex sanguinibus, neque ex uoluntate carnis, neque ex uoluntate uiri, sed ex  Deo nati sunt . Unde et Apostolus ait: Quoniam autem estis filii Dei, misit Deus Spiritum Filii sui in corda uestra clamantem, Abba, Pater . Quia igitur tanti muneris gratiam consecuti sumus, ut non solum serui, sed et filii efficeremur; quasi filii Dei agere et conuersari debemus: ut id nos esse quod dicimur, spirituali actu probemus, secundum quod Ioannes in Epistola sua ait: Qui natus est ex Deo, peccatum non facit, 76 quia natiuitas Dei custodit illum, et diabolus non tangit illum . Qui autem peccatum facit, non est ex Deo, sed a diabolo est, quia diabolus ab initio peccat . Et idcirco sacramentum celestis natiuitatis nostre custodientes, ab omni peccato alieni esse debemus, ut uere filii Dei dici  uel esse mereamur. Sciunt et sancti Prophete huius diuine misericordie gratiam, in qua nobis Deum Patrem nuncupare permissum est, dicente Isaia: Tu es enim Pater noster: quia Abraham non cognouit nos, et Isrel non cognouit nos, sed tu, Domine, Pater noster; ab initio nomen tuum super nos est . Similiter et Malachias in libro suo testatur, dicens: Unus est enim Pater omnium nostrum . Quanta Domini misericordia! Qui iam dudum nobis patrem diabolum uoluntate propria adsciueramus, nunc renati per aquam et Spiritum  sanctum, Patrem Deum habere iam cepimus. Ipse enim Deus Pater unus est nobis, qui regenerat Spiritu suo, quos facit ad eternam hereditatem filios. Et ideo quasi filii Dei ambulare debemus, ne aliter agentes quam filios Dei conuenit, rei sub usurpatione tanti nominis teneamur.

II. Ait ergo: Pater noster qui es in celis, sanctificetur nomen tuum. Non quod ab aliquo nomen Dei sanctificari possit, cum omnes sanctificet ipse, qui ait per Prophetam: Sancti estote, sicut et ego sanctus sum, dicit Dominus . Sed idcirco nomen ipsius sanctificari postulamus, 77 ut in nobis sanctificetur per opera iustitie, per fidei meritum, per gratiam Spiritus sancti. Quam sanctificationem, ut per huiusmodi dona accipere possimus,  misericordie ipsius auxilium necessarium est. uerum non eget aliqua sanctificatione ille, qui fons est sanctitatis eterne.

III. Deinde ait: Adueniat regnum tuum . Similiter et hic non Deo optamus ut regnet, qui Rex est eternorum seculorum; cuius regnum nec initium habet nec finem: sed ut illud regnum, id est celeste quod nobis promisit, adueniat. Sed magne fiducie et sincere conscientie est, hoc Domini regnum ut adueniat, confidenter optare. Et idcirco, quia, ut regnum Dei ueniat, semper oramus; tales nos in fide Domini et in mandatis eius exhibere debemus, ut futuro regno digni esse possimus.

Iu. Dehinc ait: Fiat uoluntas tua, sicut in celo et in terra . Par quoque et hic intelligentie ratio  est. Non enim quisquam est, qui obsistere et contradicere Deo possit, ne, quod uelit, faciat; cum uoluntate eius, et in celo et in terra, cuncta consistant: sed, ut in nobis uoluntas eius fiat, oramus. uoluntas autem Dei est, ut toto corde ei credentes, hec, que fieri precipit, impleamus. De qua uoluntate Dei Apostolus testatur, dicens: uoluntas Dei est sanctificatio uestra, ut abstineatis uos a carnalibus concupiscentiis . De quo et Dominus 78 in Euangelio locutus est, dicens: Hec est uoluntas Patris mei qui misit me, ut omnis qui uidet Filium et credit in eo, habeat uitam eternam . Cum ergo dicimus: Fiat uoluntas tua, sicut in celo et in terra; hoc oramus, id est, ut sicuti Dei uoluntas ab angelis fideliter custoditur in celis; ita  quoque a nobis religiosa ac fideli deuotione semper seruetur in terra. Que uoluntas ut in nobis rite possit impleri, sine intermissione diuine dignationis auxilium postulandum est. [b 1Kb] uel certe: Fiat uoluntas tua, sicut in celo et in terra: ut sicut in celo, id est, in sanctis ac celestibus hominibus, Dei uoluntas impletur; ita quoque in terra, id est, in his qui necdum crediderunt, per credulitatem fidei et ueritatis cognitionem, ut Dei fiat uoluntas, oramus.

u. Dehinc ait: Panem nostrum quotidianum da nobis hodie . Duplici modo hoc Domini  dictum intelligimus. Primum, ut non aliud quam quotidianum uictum postulemus: non enim iubemur diuitias petere aut affluentiam secularium rerum, sed panem quotidianum, quod Christianis fide uiuentibus ad presentem uitam solummodo necessarium est, dicente Apostolo: Habentes uictum et tegumentum, his contenti sumus . Id ipsum quoque et Salomon euidenter ostendit: Usus, inquit, hominis, panis, aqua, 79 et uestimentum . Sed cum dicimus hodie, docemur, de presenti tantum die, non de omni uite tempore cogitare, ne mens nostra seculari sollicitudine occupetur: secundum quod ipse Dominus alio loco aperte demonstrat, dicendo: Nolite cogitare de crastino, crastinus enim dies sollicitus erit sibi ipsi . Hoc autem spiritaliter nobis preceptum esse debemus aduertere, ut panem quotidianum petamus: id est, panem illum celestem et spiritalem, quem quotidie ad medelam anime et spem eterne salutis accipimus, de quo ait Dominus in Euangelio: Panis celestis, caro mea est, quam ego dabo pro mundi huius uita . Et hunc ergo panem quotidie postulare iubemur: id est, ut, prestante Domini misericordia, quotidie panem accipere corporis Domini mereamur. Ait enim sanctus Apostolus: Probet autem se ipsum homo, et sic de pane Domini manducet, et de calice bibat . Et iterum: Qui manducat panem Domini indigne, et calicem bibit, reus erit corporis et sanguinis Domini . Unde non immerito semper orare debemus, ut hunc  panem celestem quotidie mereamur accipere: ne, aliquo interueniente peccato, a corpore Domini separemur.

uI. Et dimitte nobis debita nostra, sicut et nos dimittimus debitoribus nostris . Iusta plane ac necessaria omnibus hec uox est. Primum, ut peccatores nos esse confiteamur: dehinc, ut sic a Deo nobis oremus dimitti peccata, quemadmodum 80 peccantibus in nos ipsi dimittimus. Quod si minime faciamus, ipsi nos apud Deum reos uerbis nostris efficimus, dicente Scriptura: Laqueus fortis est uiro, propria labia . Unde non immerito et Salomon, dominice huius orationis formam per Spiritum sanctum non ignorans, ante premonuit, dicendo: Non mentieris uerbum in tua  oratione . Quis enim audeat, aut quomodo potest Deo in oratione mentiri? Nisi forte is qui secundum dominicam orationem a Deo peccatorum ueniam postulans, ipse in se peccantibus non dimittit, non retinens dictum diuinum: Homo homini reseruas iram, et a Deo queris propitiationem? et ipse in hominem similem tibi non habes misericordiam, et Deum pro peccatis exoras ? Hoc autem alio in loco ipse Dominus apertissime manifestat, proferens serui illius debitoris exemplum, cui plurimum debenti rogatus dominus debitum omne concesserat; qui cum post indultum debitum  conseruo suo debenti sibi nollet ipse dimittere, in carcerem traditus, et damnatus in pena est .

uII. Dehinc ait: Et ne nos inducas in tentationem, sed libera nos a malo . Tentationis huius duplex ratio, et causa diuersa est: quia aliis per peccatum tentatio infertur ad emendationem, aliis ad fidei probationem, aliis infertur ad gloriam, secundum quod beatus Iacobus in Epistola sua testatus est, dicens: Beatus qui sustinuerit tentationem, quoniam beatus 81 factus accipiet coronam uite, quam promisit Deus iis qui eum diligunt . Non enim sic oramus, ut tentationem, quam scimus esse utilem, penitus recusemus, dicente sancto Dauid: Proba me, Domine, et tenta me, ure renes meos et cor  meum . Cum etiam sanctum Abraham sciamus per tentationem perfecte fidei gloriam consecutum: beatum quoque Apostolum ad profectum fidei sue traditum tentationibus legerimus. Qui cum repelli a se tentationis auctorem a Domino postularet, responsum est illi: Sufficit gratia mea, nam uirtus in infirmitate perficitur . Non ergo, ne in toto tentemur, oramus; sed ne, supra quam uirtus fidei patitur, tentationi tradamur: quod ipsum in alio libro Euangelii euidenter ostensum est: sic enim scriptum est: Et ne nos inferas in tentationem , quam sufferre non possumus. Apostolus quoque, ut id ipsum ostenderet, ita testatus est, dicendo: Fidelis autem Deus, qui non patitur tentari super id quod potestis, sed facit cum tentatione  etiam transgressum, ut possitis tolerare . Et ideo non illam tentationem a nobis auferri, que esse potest utilis, deprecamur; sed illam, que ad fidei nostre euersionem modum infirmitatis excedit. Et idcirco congrue ac necessario in fine orationis etiam liberari nos postulamus a malo , qui fidem nostram diuersis tentationibus [a 1Kb] quotidie expugnare non desinit, a qua nos non immerito quotidiana oratione deprecamur, ne immissionibus ipsius impediti, precepta diuina minime possimus 82 implere. Uniuersa igitur, que fidei ac saluti nostre sunt necessaria, in hac breuitate orationis dominice continentur, dum professionem nominis paterni confitemur, dum significationem inesse in nobis ipsius nominis postulamus, dum aduenire  regnum Dei petimus, dum uoluntatem eius in nobis fieri deprecamur; dum panem uel terrenum uel celestem ad spem salutis nostre quotidie exoramus, dum peccatorum ueniam imploramus, dum grauem tentationem auferri a nobis oramus; postremo dum nos liberari a malo, qui est auctor omnis peccati, indesinenter a Domino postulamus. Quod ipsum futurum olim per Isaiam Spiritus sanctus prenuntiauerat, dicendo: Quoniam uerbum breuiatum faciet Dominus per uniuersum orbem terre . Unde non immerito sequitur: Si dimiseritis hominibus peccata eorum, remittet uobis Pater uester qui est in celis delicta  uestra: si autem non remiseritis hominibus, nec Pater uester remittet uobis peccata uestra . In hoc quod oramus: Dimitte nobis debita nostra, sicut et nos dimittimus debitoribus nostris: sequitur Domini iusta sententia, qua ait: Si non remiseritis hominibus peccata eorum, nec Pater uester remittet uobis, qui est in celis. Et idcirco ut de remittendis nobis peccatis Dominum confidenter orare possimus, ipsis prius in nos peccantibus remittamus. Unde et Salomon ait: Remitte proximo tuo peccata, et tibi peccata soluentur . Quod si infideli animo ac perdurata mente 83 delinquentium in nos peccata teneamus; nos quoque peccatorum ueniam accipere non mereri, aperte Dominus manifestat: cui est honor, laus et  gloria, una cum Spiritu sancto, ante omnia secula, et nunc, et semper, et in secula seculorum. Amen.



TRACTATUS Xu [a 1Kb] . In caput uI Euangelii S. Matthei.

I. Deinde ait: Cum ieiunatis, inquit, nolite fieri, sicut hypocrite, tristes: exterminant enim facies suas, ut appareant hominibus ieiunantes. Amen dico uobis, receperunt mercedem suam. uos autem cum ieiunatis, ungite caput uestrum, et faciem uestram lauate, ne appareatis hominibus ieiunantes, sed Patri uestro qui est in absconso: et Pater uester, qui est in absconso, reddet uobis . Sicuti in superioribus preceptis, ita quoque circa ieiunii obseruationem, ad perfecte nos fidei meritum Dominus  doctrine sue mandatis instituit; ut non propter humanam gloriam , sed propter futuram spem, soli Domino ieiunemus, a quo exspectamus humilitatis huius deuote mercedem. uerum qui ita ieiunant, ut magis hominibus quam Deo placeant; habent quidem laborem de corporis afflictione, sed per inanem gloriam mercedem laboris apud Deum habere non possunt: quia cum solummodo id causa religionis ac fidei agere debeant, humane 84 potius laudis gloriam querere malunt; et ideo ait Dominus: Amen dico uobis, receperunt mercedem suam. Et unum quidem propositum uidetur esse ieiunii; tam eius qui Deo tantum deuota mente ieiunat, quam etiam illius qui ieiunans hominibus placere desiderat: sed distat gratia ieiunantium;  quia quamuis utriusque simile propositum uideatur atque idem ieiunii labor, non tamen idem fructus est nec eadem retributio meritorum. Longe enim differt ille qui propter Deum ieiunat, ab eo qui propter homines ieiunare proponit: quia huic pro mercede laboris compensatio fit laudis humane; illi pro deuotione humilitatis, meritum glorie in futuro seruatur. Sic quoque et orantium habitus, secundum propositum quidem non differre uidetur; sed secundum animi fidem et mentis affectum, magna distantia  meritorum est [b 1Kb] . Aliud est enim  sub exspectatione humane laudis orare: aliud ad hoc tantum orare, ut orationis sue a Deo retributore exspectet mercedem. Similis causa est et circa omnem obseruantiam diuine religionis.

II. Unde non immerito Dominus omne studium laudis atque humane iactantie uolens a nobis abesse, docet nos quemadmodum ipsi religioso animo ac deuota mente placeamus, dicendo: 85 uos autem, cum ieiunatis, ungite caput uestrum, et faciem uestram lauate, ne appareatis hominibus ieiunantes, sed Patri uestro qui est in absconso: ut, si fieri potest, opus ieiunii, et ipsius corporis atque anime afflictionem uultus hilaritate uelemus. Cuius rei exempla, etiam secundum historiam, in Sanctis preterito tempore  legimus preostensa. Nam sanctissima Iudith, cum magno merore pro populo esset afflicta, post solemnitatem triduani ieiunii, capite uncto et lota facie, ita interne afflictionis tristitiam texit, ut simulato gaudio letari hostibus uideretur: ac sic dum per letitiam uultus ieiunium texit, de hoste triumphum uictorie reportauit [c 1Kb] . Similiter Esther sanctissima, dum lota facie et capite uncto, post triduanum ieiunium intelligi a rege potuit, Aman illum populi sui inimicum nequissimum interemit . Quid de Daniele ac tribus pueris dicemus, qui in tanta abstinentia, inter tot adolescentes qui cibis regalibus pascebantur, soli uultu ceteris gratiores inuenti sunt ?

 III. Sed quia id secundum litteram diximus; quid etiam secundum spiritualem intelligentiam sentiendum sit, debemus aduertere. In unctione capitis misericordiam significari cognoscimus. Unde ungere caput, est proximo misericordiam facere: que misericordia in pauperem facta, 86 refertur ad Dominum, qui caput uiri secundum Apostolum intelligitur, ipso Domino dicente: Quamdiu uni ex minimis istis fecistis, mihi fecistis . In cuius misericordie uice, diuina retributione, uelut quodam oleo celesti perfundimur, ab eo qui ait: Beati misericordes, quoniam ipsis miserebitur Deus . Nouit hanc celestis olei in capite unctionem etiam sanctus Dauid, cum dicit: Sicut unguentum in capite, quod descendit in barbam . In facie uero lauanda, emundatio corporis ac sincere conscientie puritas, significata cognoscitur. Unde lauare faciem, hoc est, ab omni sorde peccatorum et squalore delicti, et faciem cordis nostri et ipsam conscientiam mundam referre, ut uere letitiam celestis gaudii et hilaritatem sancti Spiritus in nobis habere possimus. Ac sic fit, ut dum sub hac fidei deuotione Deo potius quam hominibus ieiunamus, a Deo, qui occultorum est cognitor, accipiamus retributionis mercedem. Hoc enim ait Dominus:  Ne appareatis hominibus ieiunantes, sed Patri uestro qui est in absconso: et Pater uester qui est in absconso, reddet uobis. Si ergo uis caput semper unctum gerere, et mundam faciem cordis habere, iuxta Domini dictum, insiste fideliter operibus misericordie, insiste deuotioni ieiunii; ut placere Domino merearis, cui est gloria in secula seculorum, Amen.



87 TRACTATUS XuI [a 1Kb] . In caput uI Euangelii S. Matthei.

I. Nolite thesaurizare uobis thesauros in terra, ubi erugo et tinea exterminant, ubi fures effodiunt et inuolant. Thesaurizate autem uobis thesauros in celo, ubi neque erugo, neque tinea exterminant, et ubi fures non effodiunt nec furantur: ubi enim erit thesaurus tuus,  illic erit et cor tuum . Prohibet nos Dominus in terra thesaurizare, ubi omnia infirma sunt et caduca. Contrarium est enim fidei ac saluti hos terrenos thesauros expetere, diuitias seculi querere, facultates mundi sectari, quas possunt et tinee corrumpere, et erugo absumere, et fures rapere. Quia quicumque magis in terra thesaurizare uoluerint, quam in celo, thesauros illos eterne et celestis uite habere non possunt, dicente ipso Domino: Quoniam diues difficile intrabit in Regnum celorum . Similiter et Apostolus: Nam qui uolunt diuites fieri, incidunt in tentationem et muscipulam diaboli . Recordemur illius diuitis, qui omnem gloriam suam in seculi thesauris atque in redituum suorum ubertate constituit: qui  cum propter affluentiam frugum de ampliandis horreis cogitaret, atque anime sue delicias opum, et securitatem longe uite promitteret; non dicam subripiente fure hec que congregauerat perdidit; sed ipsam animam sub 88 eadem nocte, cui thesaurizabat, amisit . Unde non immerito Dauid ipse testatus est, dicens: Thesaurizat, et ignorat cui congregabit ea . Cogitemus et illum adolescentem; qui cum prope omnia precepta legis implesset; quia thesauros magis terrenos habuit quam celestes, uite eterne thesauros obtinere non potuit . Et idcirco bene Dauid ait: Nolite sperare in iniquitate, et rapinas nolite concupiscere: diuitie si affluant, nolite cor apponere .

 II. Quapropter uult nos Dominus thesauros nostros, non in terra ubi perire possunt, sed in celo recondere, ubi nulla aduersa dominantur, ubi fures non effodiunt, id est, diabolus et angeli eius, nec erugo exterminat, id est, peccata dominantur. Quemadmodum autem hunc thesaurum in celo reponere debeamus ipse Dominus in Euangelio manifestat, dicendo ad illum adolescentem: uade, uende omnia que habes, da pauperibus, et habebis thesaurum in celo . Huiusmodi ergo thesauros, qui eterni sunt et incorrupti, qui perire non possunt, per opera iustitie, per pietatis ac misericordie  merita, iubemur in celo recondere. In celo enim reconditur, quidquid  in usum pauperum fideliter erogatur, dicente Scriptura: Qui dat pauperi, Deo fenerat . Unde et sub Apostolis credentes, memores huius dominici precepti, thesaurizasse sibi inuenimus in celo; quia, uenditis uniuersis rebus suis, terrenos thesauros ad regna celestia transtulerunt .

89 III. Et ideo addidit Dominus, dicens: Ubi fuerit thesaurus tuus, ibi erit et cor tuum . Qui in celo semper bonis operibus thesaurizamus, ubi omnis spes et salus est nostra, ubi nobis uita eterna reposita est, in terra licet positi, cor tamen in celo semper habemus. uerum, non potest cor in  celis habere qui, cupiditate seculi captus, thesaurizare sibi magis in terra maluerit. Merito et sanctus Apostolus etiam diuites seculi, quemadmodum hunc thesaurum celestem consequi possint, hortatur, dicens: Diuitibus huius seculi precipe, non superbe sapere, neque ponere in incertum diuitiarum spem suam, sed in Deum uiuum, qui prestat nobis omnia abundanter ad fruendum: bene faciant, diuites sint in operibus bonis, facile tribuant, communicent, thesaurizent sibi in futurum, ut apprehendant ueram uitam , ab eo qui auctor est uite et immortalitatis eterne: cui est laus et gloria, in secula seculorum. Amen.



TRACTATUS XuII. [b 1Kb] In caput uI Euangelii S. Matthei.


I. Deinde ait: Lucerna, inquit, corporis tui est oculus tuus: si oculus tuus simplex est, totum corpus tuum lucidum est; si autem oculus tuus nequam est, totum corpus tuum tenebrosum est. Si ergo lumen, quod in te est, tenebre sunt; tenebre ipse quante sunt ? Lucerna corporis, 90 sensus mentis, et fides cordis intelligitur: que si in nobis pura et lucida fuerit, sine dubio omne corpus nostrum illuminat. Idcirco autem lucerna in comparatione fidei ponitur, quia sicut lucerna incedentium in nocte gressus illuminat, ne aut in foueas, aut in offendicula queque ambulantes incurrant: ita in hac seculi nocte splendor fidei omnes uite nostre gressus, preeunte lumine ueritatis, illuminat; ne  aut in foueas peccatorum, aut in offendicula diaboli incidamus. Hoc est ergo quod ait Dominus: Lucerna corporis tui est oculus tuus: si oculus tuus simplex est, totum corpus tuum lucidum est; si autem oculus tuus nequam est, totum corpus tuum tenebrosum est: ostendens, quia si hec fides nostra, que lucerna corporis uel oculo significatur, in nobis aut peccatorum tenebris, aut perfidie obscuritate cecetur; sine dubio, omne corpus nostrum obscurum tenebrosumque redditur. Quod ipsum S. Ioannes ostendit, dicens: Deus lux est: Et: Qui charum habet fratrem suum, ipse est in lumine; qui autem odit fratrem  suum, in tenebris ambulat, et nescit ubi ambulat, quia tenebre obcecauerunt oculos eius . Et si hoc de eo qui fratrem suum odit, secundum dictum Ioannis, intelligitur; in quibus tenebris hereticus demoretur qui, amisso lumine catholice ueritatis, perfidus ac blasphemus existit, debemus aduertere. Et ideo ait Dominus: Si lumen, inquit, quod in te est, tenebre sunt; tenebre ipse quante sunt? In 91 eo scilicet, qui ueritatem in mendacium, fidem in perfidiam demutauerit.

II. Alio autem sensu oculum corporis, qui est membris omnibus pulchrior ac pretiosior, episcopum aduertimus significatum, qui clara fidei sue ac doctrine predicatione, uelut oculus quidam, Ecclesie corpus illuminat. Qui, si per simplicem fidem ac  sanctam conuersationem, catholicus et fidelis doctor exstiterit, potest populus cui preest, doctrine ac forme ipsius exemplo, in lumine semper ueritatis manere. uerum si is, qui lumen ceteris prebere uidetur, per prauam fidem aut per turpem conuersationem, nequam et perfidus doctor exstiterit; sine dubio, uite ac perfidie sue exemplo, totum corpus potest tenebrosum efficere. Unde non immerito de tali oculo Dominus dicit: Si lumen quod in te est, tenebre sunt; tenebre ipse quante sunt! Hoc est, si huiusmodi doctor qui lumen fidei ex se prebere ceteris debet, per heresim obcecatus, tenebrosus exstiterit; quante in populo illo possint esse tenebre peccatorum, debemus aduertere!

III. Et addidit: Nemo potest duobus dominis seruire:  aut enim unum odiet, et alterum diliget: aut unum sustinebit, et alterum contemnet. Non potestis Deo seruire et mammone . Non posse unumquemque nostrum duobus dominis seruire, id est, Deo et diabolo, Dominus manifeste 92 declarat. Et Deus quidem, quamuis dominus omnium sit, quia omnia ab ipso creata sunt et in omnibus ipse dominatur, potestate, uirtute, natura; horum tamen precipue Dominus esse dignatur, qui Dominum ac Deum suum, conditorem uniuersitatis cognoscentes, precepta eius fideli seruitute custodiunt. Diabolus uero, horum tamen dominus intelligitur, quos a uero Domino ac parente seducens per peccatum, nequissime  sue subiugat seruituti, et quibus per iniquitatis sue opera illicito iure dominatur. Hac ergo de causa et ipse suo loco dominus appellatur, quia huiusmodi stultis hominibus per peccatum dominatur. Et idcirco scriptum est: Qui facit peccatum, seruus est peccati . Sed quia iam per Dei misericordiam uisitati, liberati de diaboli dominatione, uerum Dominum recognouimus, a quo creati et redempti sumus; priori domino, id est, diabolo, qui nobis more tyrannico dominabatur, seruire prohibemur: uel potius auaritie et cupiditati, quam mammonam nuncupat, que interdum etiam religiosas mentes captiuare consueuit. Unde fugere ac uitare debemus cupiditatem pecunie, auaritiam seculi, ne nos indigne seruituti eius, uel diabolo  qui auctor est auaritie, subiugemus.

Iu. Et hoc est quod ait Dominus: Nemo potest duobus dominis seruire: aut enim unum odiet, et alterum amabit, aut unum patietur, et alterum 93 contemnet: quia quicumque ex toto corde Dominum ac Deum suum diligit, necesse est diabolum cum suis actibus oderit; quia in dilectione Dei manifestum est diabolum semper in execrationem haberi. uerum qui, per iniqua opera peccatorum, mammonam uel diabolum diligit, faciendo ipsius uoluntatem, Deum amare non potest, cuius precepta contemnit. Et ideo qui Deum diligit, seruus diaboli non potest nuncupari; cui iam ipse per fidem celestis gratie dominatur. [a 1Kb] Similiter et qui peccatis deseruiens, dominationi se diabolice subdit; huiusmodi  Deum habere Dominum non meretur. Et ideo ait Dominus: Non potestis Deo seruire et mammone: ostendens nos non posse et Deo seruire et diabolo, id est, Deo misericordie auctori, et diabolo mammone et auaritie dominatori. Hoc et Apostolus ostendit, cum dicit: Que societas lucis ad tenebras ? Mammona, id est, diabolus, qui auctor est mammone. Ille nos ad misericordiam prouocat, hic ad auaritiam; ille ad uitam, hic ad mortem; ille ad salutem, hic ad perditionem. Cui de duobus obtemperare debemus? Ei utique qui nos ad uitam inuitat, non ei qui nos tradit ad mortem . . . . Reliqua desiderantur.





95 DICTA A SANCTO CHROMATIO, Dum Presbyter esset Aquileiensis Ecclesie, In Concilio Aquileie habito, anno 381, sub sancto ualeriano episcopo Aquileiensi, contra Palladium et Secundianum Hereticos Arianos:



 Palladius dixit: Modo uultis tractatum plenum haberi, an non?

CHROMATIUS presbyter dixit: Creaturam non negasti, potentem negasti. Omnia negasti, que fides catholica profitetur.

 Palladius dixit: Auditores ueniant.

CHROMATIUS presbyter dixit: Salua condemnatione sacerdotali; quin et qui Palladii sunt, [a 1Kb] etiam nunc in pleno legantur.





97 APPENDIX. SCRIPTA DEPERDITA SANCTI CHROMATII.

Tractatus procul dubio seu Commentarios scripsit sanctus Chromatius Aquileiensis episcopus in Euangelium sancti Matthei, ab ipso illius sacri Textus exordio usque saltem ad eiusdem cap. uI, uers. 24, ubi desinit Tractatus ultimus, qui superest, in idem Euangelium. Cum Tractatus huiusmodi siue Commentarios scripserit sanctus noster episcopus, ut priuatim legendos traderet ad piam fidelium exercitationem, prout coniecimus in Prefatione ex uerbis ipsis sancti Presulis, que habentur Tractatu 5, num. 2; hinc iure inferimus, eumdem Tractatus seu Commentarios suos inchoasse ab exordio illius Euangelii, et integros perduxisse, absque ullo hiatu, ad minus usque ad Tractatum ultimum quem habemus, qui in hac nostra editione est 17; licet non inuite coniectare  possimus, eumdem ulterius quoque produxisse opus, et fortasse ad extremum usque uersiculum totius Euangelice Matthei historie, uti latius in Prefatione.

Deperdita itaque merito censentur primo, que  scripsit sanctus Chromatius ab initio Euangelii sancti Matthei, usque ad uers. 15 capitis III, ubi incipit Tractatus qui in hac nostra editione primus est, quique apud Gallandium, inuerso prorsus ordine, 17 numeratur.

Deperdita secundo haberi debent, que scripsit sanctus Chromatius a uersu 17 capitis III eiusdem Euangelii, usque ad initium capitis u, ubi incipit Tractatus, qui in nostra editione 3 est, quique perperam apud Gallandium 2 inscribitur.

Atque hec saltem sunt que iure optimo desiderantur ex sancti Chromatii Opere in Euangelium sancti Matthei.

Deperdite tertio sunt epistole complures, quas scimus sanctum Presulem dedisse ad sanctum Ambrosium,  ad sanctum Hieronymum, ad sanctum Ioannem Chrysostomum, necnon ad Honorium et Arcadium Augustos; uti patet ex Lucubrationibus, quas subiicimus, clarissimorum uirorum Fontanini atque de Rubeis.





99 SCRIPTA S. CHROMATIO FALSO ATTRIBUTA.





MONITUM DE SEQUENTIBUS EPISTOLIS,
Ex Bibliotheca Sancta Sixti Senensis libro II, pag. 138 tomi I editionis Neapolitane Fr. Pii-Thome Milante 1742
.

Mattheus euangelista fingitur esse auctor duorum librorum, quorum alter, De ortu, siue stirpe Marie, alter De infantia Saluatoris inscribitur; qui ualentinianorum et Gnosticorum commenta sunt. His libris inepti quidam auctoritatem asserere cupientes, prefationes addiderunt sub nomine Chromatii et Heliodori episcoporum ad Hieronymum, et Hieronymi ad ipsos confictas; que utrumque opus testarentur a Hieronymo in gratiam eorumdem episcoporum ex Hebraico Matthei uolumine translatum, et ab Hereticorum falsationibus expurgatum. Sed cum in his libris, eedem nunc exstent aniles fabule, quas Ireneus in primo aduersus ualentinianorum hereses, et Epiphanius primo Panarii, sectione tertia, ex iisdem uoluminibus refellunt, palam apparet impostorum deceptio. Gelasius distinct. 15 inter libros ab Ecclesia damnatos utrumque abiicit.





EPISTOLA I. Sub sanctorum Chromatii et Heliodori nomine, ad sanctum Hieronymum, de duobus apocryphis libris; uidelicet, De ortu Marie Regine uirginis, et de infantia Saluatoris: cui accedit Pseudo-Hieronymi gemina responsio:
.

Dilectissimo fratri HIERONYMO presbytero, CHROMATIUS et HELIODORUS episcopi salutem in Domino.

 100 Ortum Marie regine uirginis, simul et natiuitatem atque infantiam Domini nostri Iesu Christi in apocryphis inuenimus libris, in quibus multa contraria  nostre fidei considerantes scripta, recusanda credimus uniuersa: ne per occasionem Christi, letitiam Antichristo traderemus. Ista igitur nobis considerantibus, exstiterunt uiri Dei, Armenius et uirinus, qui dicerent sanctitatem tuam beatissimi Matthei Euangeliste manu scriptum uolumen Hebraicum inuenisse, in quo et uirginis matris, et Saluatoris infantia esset scripta: et idcirco tuam caritatem per ipsum Dominum nostrum Iesum Christum expetimus; quatenus et illud ex Hebreo Latinis auribus tradas: non tantum ad percipiendum que sunt Christi insignia, quantum ad hereticorum astutiam excludendam,  qui ut doctrinam malam instituerent, bonam Christi natiuitatem suo mendacio miscuerunt, ut post dulcedinem uite, mortis amaritudinem occultarent.  Erit ergo purissime pietatis, uel ut rogantes fratres exaudias, uel episcopos exigentes caritatis debitum, quod idoneum credideris, recipere facias. uale in Domino, et ora pro nobis.





EPISTOLA II. HIERONYMI, CHROMATIO ET HELIODORO EPISCOPIS.

Dominis sanctis et beatissimis, CHROMATIO et HELIODORO episcopis, HIERONYMUS exiguus Christi seruus in Domino salutem.

Qui terram auri consciam fodit, non illico arripit quidquid fossa profuderit lacerata, sed priusquam fulgens pondus uibrantis iactus ferri suspendat, interim uertendis suspendendisque cespitibus immoratur, et specialiter qui nondum lucris augetur. Arduum  opus iniungitur, cum hoc fuerit mihi a uestra beatitudine imperatum, quod nec ipse sanctus Mattheus Apostolus et Euangelista uoluit in aperto conscribi. Si enim hoc secretum non esset, Euangelio utique ipsius, quod edidit, addidisset: sed fecit hunc libellum Hebraicis litteris obsignatum; 101 quem usque adeo edidit, ut et manu ipsius liber scriptus Hebraicis litteris a uiris religiosissimis habeatur, qui etiam a suis prioribus per successus temporum susceperunt. Hunc autem ipsum librum numquam alicui transferendum tradiderunt: textum eius aliter atque aliter narrauerunt.

Sed factum est, ut a Manichei discipulo, nomine Seleuco, qui etiam Apostolorum gesta falso sermone conscripsit, hic liber editus, non edificationi, sed  destructioni materiam exhibuerit; et quod talis probaretur in synodo, cui merito aures Ecclesie non paterent. Cessent nunc oblatrantium morsus: non istum libellum canonicis nos superaddidimus Scripturis, sed ad delegendum hereseos fallaciam, apostoli, atque Euangeliste scripta transferimus: in quo opere non tam piis iubentibus episcopis obtemperamus,  quam impiis hereticis obuiamus. Amor igitur est Christi, cui satisfacimus, credentes quod nos suis orationibus adiuuent, qui ad Saluatoris nostri infantiam sanctam per nostram potuerint obedientiam peruenire.





EPISTOLA III. EIUSDEM PSEUDO-HIERONYMI AD EOSDEM. In alia epistola, uersioni libri de Natiuitate Marie premissa.

Petitis a me, ut uobis rescribam, quid mihi de quodam libello uideatur, qui de natiuitate sancte Marie a nonnullis habetur. Et ideo scire uos uolo, multa in eo falsa inueniri. Quidam namque Seleucus, qui passiones apostolorum conscripsit, hunc libellum composuit. Sed sicut de uirtutibus eorum  et miraculis per eos factis uera dixit, de doctrina uero eorum plura mentitus est; ita et hic multa non uera de corde suo confinxit. Proinde ut in Hebreo [a 1Kb] habetur, uerbum ex uerbo transferre curabo. Si quidem sanctum Euangelistam Mattheum eumdem libellum liquet [b 1Kb] composuisse, et in capite Euangelii sui Hebraicis litteris obsignatum apposuisse: quod an uerum sit, auctori prefationis, et fidei scriptoris committo. Ipse enim, ut hec dubia esse pronuntio, 102 ita liquido falsa non affirmo. Illud autem libere dico, quod fidelium neminem negaturum puto, siue hec uera sint, siue ab aliquo conficta, sacrosanctam sancte Marie natiuitatem magna miracula precessisse, maxima consecuta fuisse: et idcirco salua fide ab his qui Deum ista facere posse credunt  sine periculo anime sue credi et legi posse. Denique in quantum recordari possum, sensum non uerba scriptoris sequens, et nunc eadem semita non eisdem uestigiis incedens, nunc quibusdam diuerticulis ad eamdem uiam recurrens, sic narrationis stylum tentabo [c 1Kb] ; et non alia dicam, quam que aut scripta sunt ibi, aut consequenter scribi potuerunt.





MONITUM DE SEQUENTIBUS EPISTOLIS,
Ex Tractatione cardinalis Baronii De Martyrologio Romano, cap. uII.


Quod pertinet ad epistolam, Chromatii et Heliodori episcoporum nomine, ad Hieronymum scriptam, in primis ex eiusdem inscriptione imposturam facile deteges, si illorum temporum loquendi generis habueris rationem: dum in ea predicti episcopi, immo ipsa synodus  ipsum Hieronymum presbyterum appellant Patrem; cuius nomenclature nullum prorsus penes illorum temporum scriptores exemplum inuenies, ut in scriptione litterarum episcopi, uel ipsa synodus presbyterum cuiusuis meriti dicant Patrem, cum alioqui et amplissimarum sedium episcopos et patriarchas, nonnisi fratres 103 consueuerunt appellare. Habetur mentio in eadem epistola de quodam concilio ex totius Italie episcopis Mediolani, Theodosio imperatore presente, coacto. uerum istud commentum esse non dubites: qui enim fieri potuit, ut tam celebris synodus sic e scriptorum monumentis exciderit, sic silentio fuerit obuoluta, ut nullus illorum temporum scriptorum quorum sane haud exiguus fuit numerus, nec nomine tenus eius meminerit? Sed hec manifestiora reddentur, si lucubrationum Hieronymi temporis exacta ratio habeatur. Quando, rogo, uolunt illam synodum coram Theodosio Mediolani congregatam? Num cum primum, aduersus Maximum tyrannum pugnaturus, Constantinopoli anno decimo sui imperii in Italiam uenit? Certe id dici non posse, que sanctus Hieronymus scribit, uehementer repugnant: dum enim in libro de Scriptoribus Ecclesiasticis, ad calcem, cunctas quas hactenus usque ad annum decimum  quartum eiusdem Theodosii imperatoris elaborasset lucubrationes, recenset, nec uerbum quidem de conscripto, uel a se translato libro de Martyribus habet, quem statim post illam synodum scriptum esse, ille ipse recitate epistole indicant: ex quibus satis apparet, dictam synodum commentitiam ad primum Theodosii Mediolanum aduentum non posse referri. Quod si ad secundum aduentum eius , quando iterum ad expugnandum Eugenium tyrannum ex Oriente in Italiam descendit, eamdem synodum Mediolani celebratam esse dixerint: certe ratio temporum contradicit. Descendit Theodosius in Italiam cum exercitu anno decimosexto, eademque ultimo sui imperii, decernensque cum Eugenio, sexta die septembris illum obtinuit, inde Mediolanum se contulit: que autem tunc ab eo illic sunt facta usque ad diem 17 Ianuarii, qua ex hac uita migrauit, Ambrosius ea Oratione quam habuit in eius funere, et alii illorum temporum scriptores exacte describunt; adeo ut nullum eiusmodi cogendi concilii reliquum esse tempus appareat. Ex his itaque totum illud commentum de litteris ex predicta synodo datis, aliisque rebus que iisdem continentur epistolis, plane clara luce detegitur: ut quod in illis habetur de Gregorio episcopo Cordubensi matutinas ac uespertinas Missas agente: Augustinus etenim qui iisdem temporibus uixit, id tantum quinta feria maioris hebdomade in Cena Domini in Ecclesia catholica fieri 104 consueuisse, testari uidetur, scribens ad Ianuarium epistola 118, cap. 5. Licet sciamus olim temporibus Cypriani, matutinum ac uespertinum sacrificium in Africa offerri, in usu fuisse, ut idem Cyprianus testatur ad Cecilium scribens epistola 63 editionis Pamelii, quem morem apud Aegyptios tantum perseuerasse, auctor est Sozomenus Historie libro uII, cap. 19. Quamuis etiam sciamus in concilio Agathensi secundum recentiorum lectionem haberi mentionem de Missis matutinis et uespertinis, et ex eo c. 13, dist. 15. Sed in hec non obnitimur, cum sciamus ecclesiasticorum rituum diuersam fuisse diuersorum consuetudinem. Deprehenditur et in eo de Gregorio impostura, dum dicitur ipsum etiam ieiunii tempore celebrasse natalitia Martyrum: diuersam quippe ab his fuisse Ecclesie consuetudinem, testantur antiqui canones, ut concil. Laodic. c. 51, apud Mart. collect. c. 48, et 33, q. 1, Non licet in Quadrag. Quod insuper tam in dicta episcoporum epistola, quam in ea que ad eosdem Hieronymi nomine reddita habetur, Eusebius episcopus Cesaree sanctitatis elogio commendatur, pro monstro quidem habetur. Etenim etsi olim sanctitatis titulus communior esse uideretur, ut non solum  illis tribueretur christianis, qui uita functi in celo regnant cum Christo, sed in quibuscumque laudabilioris uite fidelibus: datum tamen aliquando homini heretico, nemo dicere iure poterit. At uero quibus titulis idem Hieronymus Eusebium ipsum nominare consueuerit, ab ipso audiamus: qui ad Pammachium scribens epist. 65 hec de eo: Impietatis Arii apertissimus propugnator est, etc. In fine etiam plura habet in eamdem sententiam. In Apologia aduersus Rufinum lib. I hec de eodem: Eusebius episcopus Cesariensis, Ariane quondam signifer factionis. Et lib. II eumdem principem Arianorum appellat. Idem ad Ctesiphontem, agens de scriptis ipsius: Eum, inquit, fuisse Arianum, nemo est qui nesciat. Et ad Minerium epist. 152 ipsum errasse in dogmatum ueritate, aperte testatur. Ecce tibi quibus titulis, et quam diuersis a preconio sanctitatis Eusebius a Hieronymo nuncupetur: ut ex his saltem liquido cognoscas, alium longe diuersum a Hieronymo fuisse epistole illius auctorem: quem  ab eo esse longe diuersum, ex dicendi stylo, non est qui eam epistolam legens, facillime non cognoscat. Hec de uerbis. Quod si res ipsas in ea conscriptas 105 disquiras, magis magisque imposturam intelliges. Si enim uera sunt, que inter Constantinum Augustum et Eusebium acta idem auctor enarrat; que tanta modestia in Eusebio, qui suarum laudum egregius predicator semper est uisus, ut illa silentio preterierit, cum eadem sepius repetendi, quoties agit de libro a se de Martyribus scripto, opportuna se daret occasio? Consueuit enim ipse res a se cum Constantino gestas narrare, extollere, easdemque sepius inculcare, ut de uita Constantini libro II, cap. 44 et 45; libro III, cap. 57, 58, 59 et 60, et libro Iu, c. 33, 34, 35. Quod demum auctor  in eadem epistola excipit de kalendis Ianuarii, quasi ea die nullus passus sit martyr; quam mendax ac friuola ea sit de kalendis exceptio, consule que inferius notantur die 1 Ianuarii B. Hec iam satis  ad coarguendam predictarum epistolarum falsitatem sufficere existimamus.





EPISTOLA Iu. Itidem sub sanctorum Chromatii et Heliodori nomine, ad eumdem sanctum Hieronymum, de Natalitiis sanctorum, seu de opere Martyrologii colligendo: cui pariter accedit Pseudo-Hieronymi responsio:







EPISTOLA u. CHROMATII et HELIODORI EPISCOPORUM AD BEATUM HIERONYMUM, De opere Martyrologii colligendo.

Domino sancto Patri HIERONYMO, CHROMATIUS et HELIODORUS episcopi, in Domino salutem.

 Cum religiosissimus Augustus Theodosius Mediolani urbem esset ingressus, uniuersosque Italie episcopos ad se inuitasset, et ob causam aliquantulorum episcoporum, qui ex Ariana fece suas animas inquinassent, inquireret: contigit et nostram paruitatem in eodem adesse concilio. In quo cum dicenda dicta essent, et definienda definita, cepit  christianissimus Princeps S. Gregorium Cordubensis Ecclesie in eo preferre antistitem, quod omni die, siue non ieiunans, matutinas; siue ieiunans, uespertinas explicans Missas, eorum martyrum, quorum natalitia essent, plurimorum nomina memoraret. Factumque est, ut omnes statueremus ad tuam scribere caritatem, ut famosissimos feriales de archiuio S. Eusebii Cesaree Palestine episcopi inquirens, martyrum ad nos dirigas festa: ut possimus hoc officium per tuam sanctam industriam melius perfectiusque ad honorem Dei martyribus exhibere.





106 EPISTOLA uI. BEATI HIERONYMI AD EOSDEM, Super eo ipso Responsio.

 CHROMATIO et HELIODORO sanctis episcopis, HIERONYMUS presbyter.

Constat, Dominum nostrum Iesum Christum omni die martyrum suorum triumphos excipere, quorum passiones a sancto Eusebio Cesariensi episcopo scriptas reperimus. Nam Constantinus Augustus cum Cesaream fuisset ingressus, et diceret  memorato antistiti, ut peteret aliqua beneficia Cesariensi Ecclesie profutura, legitur, respondisse Eusebium: Opibus suis Ecclesiam ditatam, nulla petendi beneficia necessitate compelli: sibi tamen desiderium immobile exstitisse, ut quidquid in republica Romana gestum sit erga sanctos Dei iudices iudicibus succedentes in uniuerso orbe Romano, sollicita perscrutatione, monumenta publica discutiendo, perquirerent; et qui martyrum, a quo iudice, in qua prouincia uel ciuitate, qua die, quaue perseuerantia passionis sue obtinuerunt palmam, de ipsis archiuis sublata, ipsi Eusebio, regio iussu, dirigerent. Unde factum est, ut idoneus relator existens, et ecclesiasticam historiam retexeret, et omnium pene martyrum, prouinciarum omnium Romanarum  tropea diligens historiographus declararet: quatenus omni die sacrificium Deo offerentes, eorum nomina meminissent: studentes, qui die ipso, quo sacrificium offeretur, uictores diaboli exstitissent, et martyrii sui triumpho pollentes, atque ouantes ad Regem suum peruenissent Christum. Hac de  causa singulorum mensium, singulorumque dierum festa conscripsimus, ut iubere dignabamini, perennem nostre paruitatis memoriam fore credentes cum diebus omnibus per tot annorum spatia sancta Sanctorum nomina fuerint festiue celebrata. Et quoniam per singulos dies, diuersarum prouinciarum, diuersarumque urbium plusquam octingentorum, et nongentorum martyrum sunt nomina nominata: ut nullus dies sit, qui non intra quingentorum numerum reperiri possit ascriptus, exempto die kalendarum Ianuariarum; considerans inter innumerabiles turbas lectoris animum intra unum mensem posse lassescere: ne id eueniat, breuiter et succincte eorum, qui sunt in amplissima festiuitate in suis locis tantum pre omnibus memoratus sum,  ut, amputato fastidio, unus de omnibus sufficiat libellus ascriptus. Sane in prima parte libelli, omnium beatorum Apostolorum festa conscripsimus, ut dies uarii non uideantur diuidere, quos una dignitas apostolatus in celesti gloria fecit esse sublimes.





EX HISTORIA LITTERARIA AQUILEIENSI IUSTI FONTANINI ARCHIEPISCOPI ANCYRANI,
Rome edita, an. 1742
.



109 LIBRI III CAPUT III.


1. Chromatius patria Aquileiensis. II. ualeriano suffectus. III. A magnis uiris laudatus. Iu. Eius rogatu Hieronymus uarios Bibliorum libros in Latinum sermonem conuertit. u. Rufinum et Hieronymum in concordiam redigere studet. uI. Ioannis Chrysostomi causam iuuat. uII. Chrysostomi ad Chromatium epistola. uIII. Blondelli commenta. IX. Chromatius obit, et Sanctorum fastis ascribitur.

I. Ad eos peruenimus, qui parte salutis seculum u attigerunt. Horum agmen ducit CHROMATIUS, Aquileiensis antistes, quem Dandulus in Chronico lib. I, cap. 14, parte I, natione Hispanum, Marianus uictorius in argumento epistole 43 Hieronymiane Dalmatam, Sixtus Senensis in Bibliotheca lib. Iu Romanum fecerunt. Sed omnes in errore uersari; ciuemque Aquileiensem fuisse, posito etiam pignore contenderim.  Nam Aquileie semper uixit, ubi ei matrem, sorores, et fratres fuisse prodit illius necessarius et rerum Aquileiensium peritissimus sanctus Hieronymus epist. 7, alias 43, ad ipsum Chromatium adhuc presbyterum, pariterque ad Iouinum, et Eusebium, Chromatii germanum conscripta, in qua se ad tres simul unam tantum epistolam mittere affirmat, propterea quod inuicem ita se ament, ut non  minus tres caritas iungat, quam duos natura sociauit. Hi duo sunt Chromatius et Eusebius; quos natura germanos iterum uocat in epistola 8, alias 42, ad Nicetam Aquileiensem subdiaconum scripta: Ecce, inquit, beatus Chromatius cum sancto Eusebio, non plus natura, quam morum equalitate, germano, litterario me prouocauit officio. Non ergo Iouini, ut ad diem 22 Iunii scripsit Baronius, sed Eusebii germanus erat Chromatius: cui tamen noster Henricus Palladius, lib. IX, pag. 158, unum Iouinum coniunxit. Alium fratrem, adhuc anonymum, habuit Chromatius, cuius fortitudinem in illius dormitione, impense laudat Hieronymus epist. 35, alias 3, ad Heliodorum  . Hec cum scripta fuerit A. D. 396, ut postea constabit, hinc Tillemontium tomo XI,  pag. 536, Martianeum in Notis, et Hadrianum Bailletum in uitis Sanctorum die 2 Decembris errasse oportet, dum Chromatii fratrem, de quo mortuo Hieronymus loquitur, Eusebium dicunt, qui tamen Eusebius 110 quadriennio serius adhuc erat in uiuis, episcopali dignitate insignis, perinde ac Iouinus et Chromatius, teste Rufino in priori Apologia A. D. 400 exarata  . Matrem uiduam et sorores uirgines  Chromatio ibidem fuisse, nos docet eadem epistola 43, in qua Hieronymus saluere eas iubet, his uerbis, sororis sue curam, iisdem commendans: Matrem communem, que cum uobis sanctitate societur, in eo uos preuenit, quia tales genuit, cuius uere uenter aureus potest dici, eo salutamus honore, quo nostis: una quoque suscipiendas cunctis sorores, que sexum uicere cum seculo: que oleo ad lampades largiter preparato, sponsi opperiuntur aduentum. O beata domus, in qua moratur Anna uidua, uirgines prophetisse, geminus Samuel nutritus in templo! Hic geminus Samuel sunt Chromatius et Eusebius. Ne ullus de patria dubitandi locus supersit, Hieronymus Aquileiam, illorum urbem patriam appellat: per uos ab urbe uestra Ariani quondam dogmatis uirus exclusum  est. Hec docent, cur Hieronymus in Chronico Eusebiano ab se aucto, Olympiade 280, A. D. 376, qui respondet anno uulgari 374, hoc insigni et memorando preconio nostre Ecclesie alumnos ornauerit: Aquileienses clerici quasi chorus beatorum habentur. Chromatius, qui, ut supra in Fortunatiano dictum est, et iterum dicam, A. D. 371 adhuc Diaconus  , Rufinum tunc recens per gratiam baptismi regeneratum, doctrina catholica instruxerat, postmodum ualeriani episcopi presbyter A. D. 381 in concilio ibidem causam Filii Dei contra Palladium Arianum strenue perorauit; eumque omnia negasse ostendit, que Fides Catholica profitetur. Cumque Palladius auditores laicos appellasset, Chromatius hominis confidentiam paucis retudit: salua, inquit,  condemnatione sacerdotali. uide acta concilii apud Ambrosium tomo II, pag. 798, § 45 et pag. 800, § 51. His refutantur sarcinatores Magdeburgenses, qui Chromatium A. D. 335 floruisse scripserunt, et ualerianum Aquileiensem cum eiusdem nominis Calagurritano antistite, quem laudat Prudentius conflarunt Centuria Iu, cap. 10. Ad Chromatii nomen quod attinet, apud Latinos et Grecos occurrit. Libanius ad Chromatium quemdam scribit epistolam, nondum editam, a me olim Latine 111 conuersam. Chromatius, prefectus Urbi, memoratur in Actis Sancti Sebastiani die XX Ianuarii apud Bollandum tomo II, pag. 271. Inter XIu episcopos prouincie Palestine, qui A. D. 415 in concilio Diospolitano Pelagium Catholicum pronuntiauerunt, unus fuit  incerte sedis Chromatius apud Baluzium, pag. 361.

II. Quoto Christi anno cathedram Aquileiensem,  a ualeriano uacuam, Chromatius noster implere ceperit, iam nobis querendum est; inde enim recentium historicorum lapsus castigabuntur, Ioannis Candidi lib. II, fol. 9, Panuinii in Chronico pag. 35, Wolffgangi Lazii Commentariorum Lib. XII, sect. 5, cap. 8, pag. 1014, Leandri Alberti in Descriptione Italie fol. 439, 2 edit. I, anni 1550, Henrici Palladii lib. uIII, pag. 129, Philippi Ferrarii in Catalogo Sanctorum pag. 733, et Godefridi Hermanni in uita Ambrosii lib. u, cap. 12. Hi enim omnes dum Chromatii successorem stabilire conantur, in immanes errores abeunt, alius duos Fortunatianos, totidemque ualerianos confingens, alius inter ualerianum et Chromatium, Benedicto, alius Ianuario, locum assignans. Porro ualerianum in sede Aquileiensi A. D. 366, uti  iam dixi, Fortunatiano suffectum, Anonymus Triuisanus et Dandulus libri primi capite 13 ex ueteribus tabulis, annos XIX sedisse testantur. Obiit ergo sub finem A. D. 386, eique ineunte A. D. 387 successit Chromatius. Antiqui Martyrologiorum codices, qui ualeriani emortualem diem proferunt uI kalendas Decembris, hi sunt.

    1. Atrebatensis tomo II Martii Bollandiani pag. 39.
    2. 3. Aquisgranensis, et Augiensis.
    4. Baluzianus in Spicilegio Dacheriano tomo XIII, pag. 13, § 6.
    5. Barberinus tomo II Martii Bollandiani, pag. 39.
    6. Blumanius ibidem.
    7. Sancti Cyriaci tomo III Februarii Bollandiani, pag. 282, col. 2.
     8. Gellonensis in Spicilegio tomo XIII, pag. 418.
    9. Hieronymianus ibidem tomo Iu, pag. 684, et tomo III Februarii Bollandiani, pag. 282, col. 2, ubi ualentinus pro ualerianus legitur.
    10. Letiensis tomo II Martii Bollandiani, pag. 39.
    11. Lucensis apud Florentinium, pag. 999.
    12. Sancti Maximini tomo III Februarii Bollandiani, pag. 282, col. 2.
    13. Rabani Mauri apud Canisium tomo uI, pag. 594, ubi tamen, ut alibi, errore Librarii ualentinus pro ualeriano legitur.
    14. Sangermanensis in Spicilegio tomo XIII, pag. 13, § 6.
    15. Sanremigianus ibidem.
     16. Tornacensis tomo II Martii Bollandiani, pag. 59.
     17. uaticanus ibidem.
    18. Usuardus Rosweydi apud Sollerium, pag. 702.


Tot ueterum tabularum consensus erroris arguit Usuardi codicem Bruxellensem apud Sollerium, pag. 711, ubi pridie kal. Decembris hec leguntur: in Aquileia depositio sancti ualeriani episcopi et confessoris. An tot diebus 112 post obitum deponi non potuerit alii querent. Dies depositionis fortasse rectius apud Baronium signatur u kalendas Decembris, ex Martyrologio sancti Cyriaci. Idem Baronius A. D. 388, § 84, cum Ambrosium, Maximo per Theodosium prostrato, Aquileie constitutum legisset, illuc profectum putauit ex more, ad noui creationem antistitis, cum, defuncto sancto ualeriano, eius ciuitatis episcopo,  in locum illius est subrogatus sanctus Chromatius. Ita Baronius. uerba Paulini diaconi, eam profectionem narrantis in uita Ambrosii, cap. 22, hec sunt: Exstincto Maximo, posito Theodosio imperatore Mediolani, Ambrosio uero episcopo Aquileie, in partibus Orientis in quodam castello, a christianis uiris Synagoga Iudeorum et lucus ualentinianorum, incendio concremata sunt, propterea quod Iudei, uel ualentiniani insultarent monachis christianis. Sed Candidus lib. II, fol. IX, 2, et Palladius lib. IX, pag. 156, ut Ambrosiano itineri causam pretexerent, eiusmodi incendium Aquileie contigisse commenti sunt, quanquam Paulinus disertis uerbis in partibus Orientis id euenisse tradiderat, nempe ad castrum Callinicum, quod non in uenetia, sed in Mesopotamia stetit ad ripam Euphratis, ex  Ammiano lib. XXIII, cap. 3, et ex Procopio de Bello Persico lib. I, cap. 18, lib. II, cap. 11 et 21, et in Historia arcana, cap. 3 in fine. Hoc nostrates Historici discere etiam potuissent ex Ambrosii epist. 40 Aquileie scripta, in qua uir sanctus cum Theodosio expostulat, propterea quod Synagogam ab episcopo Callinici instaurandam, et a monachis penas dandas, edicto sanxisset. Maximum tyrannum ad tertium ab Aquileia lapidem A. D. 388, u kal. Augustas deuictum testatur Idacius in Fastis Labbeanis tomo II Bibliothece mss., quibus potius, quam Socrati, extero scriptori, credendum est, qui lib. u, cap. 14, eam cladem reiicit in uI kal. Septembres. Fuso hoste, quem prius ignominia seruitutis, quam hostili mucrone confossum, ait Hieronymus in epitaphio Nepotiani, Theodosius  Aquileie substitit aliquandiu, Maximi acta abrogaturus. Nam Lex 6 tit. 14 lib. Xu Codicis Theodosiani, ibidem data uI kal. Octobres, agit de honoribus a Maximo collatis, abrogandis. Mox post sexdecim dies ei similem sanxit Mediolani uI idus Octobres eiusdem anni 388, in qua urbe III nonas Maias, et uI kal. Decembres anni insequentis 389 adhuc degebat, quando leges 17 et 19 de Hereticis tit. 15 lib. uI uulgauit. Ergo Theodosium die 26 Septembris Aquileie, et die 10 Octobris A. D. 388 Mediolani morantem habemus: eoque spatio temporis interiecto Ambrosius, exstincto Maximo, posito Theodosio imperatore  Mediolani, ut ait Paulinus, Aquileiam properauit; alias in alterutra urbe, non litteris, sed coram, de rescripto, in Christianos Mediolani uulgato, apud Augustum expostulasset. Consulantur auctores Admonitionis pro ordine Epistolarum sancti Ambrosii § 40, et Pagius A. D. 388, § 12; cum autem, ut uidimus, ualerianus obierit die 26 Nouembris, hinc constaret, Ambrosium ante, non post obitum ualeriani Aquileiam profectum, ideoque aliam ob causam quam ob Chromatium ualeriano subrogandum; qui nondum ex hac uita migrauerat. At quanto magis in Ambrosiani itineris causa uir maximus falli dicendus est, si biennio citius, ualerianus 113 diem extremum obierat, quemadmodum uenetorum monumentis proditum est? Recte ergo auctores noue  editionis Operum sancti Ambrosii, in eius uita, cap. 98, causam eiusmodi itineris ignorari, neque ullum testimonium astruende Baroniane sententie proferri, dixerunt. Si Ambrosius in Pannoniam iter habuit, Anemium Sirmiensem episcopum ordinaturus, teste Paulino cap. 11, non uideo cur idem accuratus Ambrosii notarius causam Aquileiensis itineris reticere debuisset, si hoc Chromatii ordinationem spectasset  .

III. Fuit Chromatius inter Occidentales episcopos sanctitate et doctrina celeberrimus, ut laudes a laudatis uiris in ipsum collate palam testantur; magnis enim amicitiis floruit: Ioannis Chrysostomi, Hieronymi, Ambrosii, Heliodori, Rufini. Ambrosius quidem A. D. 389 a Chromatio rogatus, ut aliquid e  sacris codicibus epistolari familiaritate disputatum cum eo communicaret, historiam Balaam pseudoprophete ex libro Numerorum interpretatus est epistola 50, alias quoque se additurum pollicitus, quas nobis iniuria temporum abstulit. Adi Admonitionem pro ordine Epistolarum Ambrosii, § 5, et uitam cap. 108. Subinde Chromatium, fratre orbatum, cuius nomen ignoratur, magnum christiane fortitudinis exemplum, aduersa inuicto animo subeundi, dedisse comperimus; nam Hieronymus Epitaphium Nepotiani, quod est epistola 35, alias 3, tunc ex Syria ad Heliodorum Altinatem episcopum scripta, clausit his uerbis: Iungamur spiritu, stringamur affectu, et fortitudinem mentis, quam beatus papa Chromatius ostendit in dormitione Germani, nos imitemur  in filio. Hanc epistolam A. D. 396 datam ex subsequentibus uerbis docet Petrus Franciscus Chiffletius in Paulino illustrato parte II, cap. 10: Ecce tibi anno preterito ex ultimis Caucasi rupibus immissi in nos non iam Arabie, sed Septentrionis lupi, tantas breui prouincias percurrerunt. Hec fuit Alarici regis Gothorum in Orientale imperium irruptio, proditione Rufini Patricii, Olybrio et Probino consulibus A. D. 395. Que modo adductis Hieronymi uerbis precedunt, epocham magis confirmant: uiginti, et eo amplius anni sunt, quod inter Constantinopolim et Alpes Iulias quotidie Romanus sanguis effunditur.  Innuit primos Quadorum, et Marcomannorum incursus in nostram uenetiam, perruptis Alpibus Iuliis; unde tunc Aquileia obsessa, et Opitergium excisum est, teste Ammiano lib. XXIX, cap. 5. Hec Gratiano Augusto III et Equitio consulibus A. D. 374 contigisse animaduertit Henricus ualesius: eodemque excidio Italie imminente, ualentinianus senior Liquentie pontem in agro Opitergino reparandum curauerat A. D. 370, lege 2, tit. 10, lib. XI Codicis Theodosiani.

Iu. Hieronymus, Chromatio et Heliodoro, episcopis, librum Chaldaicum Tobie Latine reddi, ab se flagitantibus, unius diei labore paruit, homine eius lingue perito sibi Librum hebraice dictante, ut epist. 110 A. D. 390 scripta nos docet: Mirari, inquit, non  desino exactionis uestre instantiam. Exigitis enim, ut Librum Chaldeo sermone conscriptum ad Latinum stylum traham. Et post pauca: 114 Feci satis desiderio uestro, non tamen meo studio. Arguunt enim nos Hebreorum studia, et imputant nobis, contra suum canonem Latinis auribus ista transferre. Sed melius esse iudicans Phariseorum displicere iudicio, et episcoporum iussionibus deseruire, institi ut potui. Tandem his uerbis epistole finem imponit: Orationibus uestris mercedem huius operis compensabo, cum gratum uobis didicero, me, quod iubere estis dignati, complesse. Ad hec Hieronymus, utroque presule hortante, et pecunias librariis erogandas, ut nonnullos prophetas commentariis illustraret, liberaliter suppeditante, ualetudinem causatus, Prouerbia, Ecclesiasten, et  Cantica, triduo ab se Latine explicata, ad eosdem transmisit: Iungat epistola, inquit in prefatione, quos iungit sacerdotium; immo charta non diuidat quos Christi nectit amor. Commentarios in Osee, Amos, Zacariam, Malachiam, quos poscitis, scripsissem, si licuisset pre ualetudine. Mittitis solatia sumptuum: notarios nostros et librarios sustentatis, ut uobis potissimum nostrum desudet ingenium. Et ecce ex latere frequens turba diuersa poscentium; quasi aut equum sit, me, uobis esurientibus, aliis laborare; aut in ratione dati et accepti, cuiquam, preter uos, obnoxius sim. Itaque longa egrotatione fractus, ne penitus hoc anno reticerem, et apud uos mutus essem, tridui opus nomini uestro consecraui, interpretationem uidelicet trium Salomonis uoluminum. His uixdum peractis  A. D. 392 commentarium in Abacue, duobus libris distinctum Chromatio donauit, quem in prologo lib. I episcoporum doctissimum uocat. In prologo autem lib. II pape uenerabilis preconio commendat, eumdemque carnem uirtute superasse testatur. Subinde rogatus, ut ceteros Scripture libros ex Hebreo sermone  transferret, Paralipomena Chromatio direxit A. D. 397, in cuius libri uestibulo elogio magnifico illum extollens, uocat episcoporum sanctissimum atque doctissimum. Sixtus Senensis huic elogio ab se recitato in libro Iu Bibliothece, de suo addit hec uerba: quod raro inuinitur: euo tamen Sixti fortasse, non Chromatii. Hieronymus in libro II Apologie 1, quam A. D. 400 scriptam docebimus, easdem sacrorum uoluminum ab se factas interpretationes ita commemorat: In libro Temporum, id est Paralipomenon, ad sanctum Chromatium prefatiuncula usus sum. Et paulo post: Salomonis etiam libros, quos olim additis obelis et asteriscis in Latinum uerteram, ex Hebraico transferens, et dedicans sanctis episcopis Chromatio et Heliodoro. He singule prefationes,  iisdem libris prefixe, similiter exstant cum Hieronymianis epistolis secundum ordinem Mariani uictorii 107, 110, 115. Denique Sixtus u pontifex maximus in prefatione Bibliorum, Rome editorum typis uaticanis A. D. 1590, Chromatium ponit inter sanctissimos episcopos, qui Hieronymum de Scripturarum locis consuluerunt.

u. Doctor maximus in epist. 42, alias 66, ad Rufinum scripta A. D. 399 sic loquitur de Pauliniano fratre suo, quem in Dalmatiam transfretare preceperat: Frater meus Paulinianus necdum de patria reuersus est: et puto quod eum Aquileie apud sanctum papam Chromatium uideris. Rufinus biennio citius cum Melania ex Oriente reuersus, Aquileie apud Chromatium morari intellexerat, postquam Origenis libros de  115 Principiis Romana ciuitate donasset, unde ipsum inter et Hieronymum graues simultates coorte sunt. Testatur Hieronymus in Apologia contra Rufinum libro II Chromatium, quem post Anastasium Romanum pontificem, magnis Orientis et Occidentis metropolitis, Theophilo Alexandrino, et uenerio Mediolanensi coniungit, in sue metropoleos conuentu populis sibi subiectis Origenis errores denuntiasse: Ergo, inquit, beati episcopi Anastasius, Theophilus, et uenerius, et Chromatius, et omnis tam Orientis, quam Occidentis Catholicorum synodus, qui pari sententia, quia pari spiritu, illum hereticum denuntiant populis, fures librorum illius iudicandi sunt? Anastasius pontifex in epistola ad Ioannem Hierosolymitanum apud Baronium A. D. 403, § 26 et seqq. ait,  se Origeniane damnationis epistolam fratribus suis uenerio et Chromatio scripsisse  . De hac Epistola, deque illo Chromatii conuentu accuratius agam lib. u, cap. 19. Nunquam tamen Chromatius a Rufini communione et amore discessit, ipsique Hieronymo sic adhesit, ut semper utriusque amantissimus,  utrique carus, tantos uiros in christianam concordiam redigere pro uirili studuerit; nam et commonuit Hieronymum, ut acerbe contentioni finem imponeret, Rufinumque Aquileie, ut dixi, apud se diuersantem, ad alia traduxit, iussum Historiam Ecclesiasticam Eusebii Cesareensis Latinis uerbis accommodare. Primum illud de se fatetur Hieronymus in Apologia 2, libri III, ubi ait: Testem inuoco Iesum conscientie mee, qui et has litteras, et tuam epistolam iudicaturus est, me ad commonitionem sancti pape Chromatii uoluisse reticere, et finem facere simultatum. Rufinus in prefatione Eusebiane Historie ab se Latinis reddite, librisque duobus aucte, Chromatium Pontificem maximum, uti eum honoris causa nominat  , sic alloquitur: Peritorum 116 dicunt  esse medicorum, ubi imminere urbibus uel regionibus generales uiderint morbos, prouidere aliquid medicamenti uel poculi genus, quo premuniti homines ab imminenti defendantur exitio. Quod tu quoque, uenerande pater Chromati, medicine exequens genus, tempore, quo diruptis Italie claustris ab Alarico duce Gothorum, se pestifer morbus infudit, agros, armenta, uiros longe lateque uastauit, populis tibi a Deo commissis  feralis exitii remedium querens, per quod egre mentes ab ingruentis mali contagione subtracte, melioribus occupate studiis tenerentur, iniungis mihi ut Ecclesiasticam Historiam, quam uir eruditissimus Eusebius Cesareensis Greco sermone conscripsit, in Latinum uertam. Gothos, duce Alarico et Radagaiso, per nostras Alpes Iulias, quas Rufinus claustra Italie, et Nicephorus Gallistus lib. XII, cap. 39, Italie portas appellant, A. D. 400 primum irrupisse, uiri docti consentiunt, Norisius in Historia Pelagiana lib. I, cap. 2, Pagius A. D. 400, § 25, et Tillemontius in Historia Imperatorum tomo u, pag. 524, 803. Tunc Aquileia, totius uenetie caput, obsidionem barbaricam subiit: nam Hieronymus Apologia III in Rufinum, ibidem tunc morantem, et tantum,  inquit, Romane urbis iudicium fugis, ut magis obsidionem barbaricam, quam pacate urbis uelis sententiam sustinere. Pestiferum morbum, tunc a Gothis in uenetiam nostram inuectum, qui primo armenta, et postea uiros, teste Rufino, longe lateque uastauit, hic noster annus infaustus 1713 graphice representat  , dum boum lues ex Pannonia in Italiam cladibus obrutam, se infudit, eadem calamitate in homines  per Austriam 117 reliquamque Germaniam ingruente, et procul nos minitante; utinam non prope! Nec solum Eusebianam historiam, sed Origenis homilias 26, in Iosuem, seu Iesum filium Naue, latinitate donatas, Chromatio, qui id laboris ab eo flagitauerat, Rufinus prologo nuncupauit, qui falso Hieronymum auctorem prefert inter opera Origenis editionis Erasmi, Basilee apud Frobenium 1557, tomo I, pag. 318. Rufinus his uerbis Chromatium ibidem alloquitur: Quia ergo et tu, o mi semper uenerabilis pater Chromati, iniungis et precipis nobis, ut aliquid ad edificationem et constructionem diuini tabernaculi ex Grecorum opibus et copiis conferamus, oratiunculas 26 in Iesum Naue, quas ex tempore in Ecclesia perorauit Adamantius senex, ex Greco Latine  tibi pro uirium mearum paruitate disserui. Iam ad alia procedamus.

uI. Ioannes Chrysostomus A. D. 404 e sede Constantinopolitana impie detrusus, et exulare coactus, ab Innocentio Romano pontifice, precipuisque Occidentis metropolitis opem implorans, preter uenerium Mediolanensem, Chromatium etiam Aquileiensem episcopum de suis erumnis certiorem fecit, singulis unam eamdemque epistolam scribens, quam Palladius Helenopolitanus recitat in uita Chrysostomi, cap. 2, pag. 10, 22; quippe antiquitus in more positum fuit, ut post summum pontificem precipui eius metropolite de magnis Ecclesie negotiis edocerentur, quemadmodum ex hoc facto Chrysostomi ostendit Hieronymus Aleander iunior de Regionibus  suburbicariis dissert. 2, cap. 3, pag. 130. Hoc etiam firmatur exemplo Theodoriti, qui episcopatu depositus, ad sanctum Leonem Magnum appellauit epist. 113, litterasque ea de re illum scripsisse ad episcopos Mediolani, Aquileie, et Rauenne, tamquam ad precipuos Occidentis metropolitas, docet epistola 112, ad domnum Antiochenum. Quantum apud Augustos Chrysostomi causam Chromatii auctoritas iuuerit, Honorius imperator testatus est in litteris ad Arcadium fratrem, cui Occidentalium episcoporum sententiam significaturus, duas pre ceteris sibi scriptas direxit epistolas, nimirum Innocentii et Chromatii apud Palladium, cap. 3, pag. 30, ubi ait: Quenam sit Occidentaliumde Ioanne episcopo sententia, ex omnibus epistolis, que ad me scripte sunt, duas subiunxi  eiusdem cum ceteris sententie, unam Romani, alteram Aquileiensis episcopi. Sicut uero Sabinus Mediolanensis diaconus, et sub Damaso legatus concilii Romani in grauissimo negotio confirmationis fidei Nicene, et Diuinitatis Spiritus Sancti, preter synodicas, aliorum litteras quoque, et potissimum sancti ualeriani Aquileiensis metropolite, Chromatii decessoris, tulit ad sanctum Basilium Magnum, ut huius epistola 324, ad eumdem ualerianum scripta testatur,  ita Aemilius Beneuenti episcopus, Cythegius et Gaudentius legati, una cum ualentiniano et Bonifacio presbyteris, preter synodi Occidentalis commonitorium, tulerunt Constantinopolim ad Arcadium Augustum A. D. 406, et litteras imperatoris Honorii, Innocentii et Italorum episcoporum, Chromatii Aquileiensis, et uenerii Mediolanensis, atque aliorum, teste eodem Palladio, cap. 4, pag. 31. Ex his colligimus Chromatium, non solum ad Honorium, sed ad Arcadium quoque litteras dedisse in causa Chrysostomi; 118 atque hinc patet quanti habitus fuerit, tum ut uir sanctitate et doctrina conspicuus, tum ut Aquileiensis metropolita.

uII. Baronius A. D. 405, § 17, ex Chrysostomi ad Chromatium, uenerium, et Gaudentium Brixianum,  litteris, que supersunt, obseruat, eosdem episcopos, non pacificis tantum, sed etiam formatis cum uiro magno communicasse. He tamen interierunt. Epistolam Chrysostomi ad Chromatium, que est 105, integram huc ex tomo Iu, Opusculorum pag. 784, editionis Frontonis Ducei lubet transferre, proptereaquod uirum sanctissimum mirifice exornet. Clarissima feruentis tue ac sincere caritatis tuba ad nos usque sonum suum diffudit, magnum quiddam ac diutissime durans ex tanto itineris interuallo spirans, atque ad extremos usque terre fines pertingens. Nec nos, licet alioqui tam longe disiuncti, minus quam ii qui adsunt, uehementissimam atque igne plenam caritatem, sinceramque et ingenti libertate et fiducia perfusam linguam, atque adamantinam contentionem exploratam  habemus: eoque nomine, uestro etiam conspectu, atque congressu frui magnopere nobis in uotis esset. Quoniam autem id quoque nobis ea solitudo, qua nunc, tamquam compedibus, restricti sumus, eripuit; idcirco dominum meum reuerendissimum presbyterum nacti, cupiditatem nostram, ut licet, explemus, scribentes et salutantes, uobis quoque pro eo studio, quod toto hoc tam diuturno tempore magna cum animi contentione prestitistis, amplissimas gratias agentes. Ac uos etiam rogamus, ut cum ipse reuertetur, insuperque etiam, si tabellarii occurrant, qui ad hanc solitudinem ueniant, de uestra ualetudine ad nos scribatis. Scis enim quantam hinc uoluptatem percepturi sumus, cum de hominum tam ardenter nos amantium ualetudine crebrius ad nos aliquid afferetur. Huc usque Chrysostomus.

 uIII. Hic locus postulat ut ea refutemus que Dauid Blondellus in Tractatu Historico de Primatu, pag. 262, 266, 283, 1265 ex hactenus dictis in secte sue rem deriuare studuit. Cum Chrysostomus preter Innocentium I, Romanum pontificem, uenerium Mediolanensem, et Chromatium Aquileiensem de iniqua sua deiectione docuerit, hinc Blondellus ad omnes eum eque appellasse, neque sedem Romanam, ut summum Ecclesie tribunal agnouisse  false contendit. Addit, Chrysostomum non historice dumtaxat narrantem, ut in iterato responso ad Iacobum I, regem Britannie, pag. 118, magnus cardinalis Perronius scripserat; sed ut appellantem ad singulos eque scripsisse. Erras, Blondelle, erras. Bonifacius I, in Epistola ad Rufum, ceterosque episcopos Macedonie, quam ex sacre antiquitatis thesauris eruit Lucas Holstenius in Collectione Romana parte I, pag. 77, ait, Innocentium I, decessorem suum  in causa Chrysostomi, ab Orientalium communione discessisse, qui postmodum per legatos a sede apostolica  pacem poposcerunt: Ante breue tempus, inquit Bonifacius, id est sub predecessore meo beate recordationis Innocentio,  Orientalium Ecclesiarum pontifices, dolentes, se a beati Petri communione seiunctos, per legatos pacem, sicut caritas uestra retinet, poposcerunt: quo tempore apostolica sedes omnia non difficulter indulsit. 119 Nicephorus Calistus lib. XIII, cap. 33, litteras recitat, quibus Innocentius I diris deuouit clerum Constantinopolitanum, Arcadium, Atticum, et Theophilum Alexandrinum, non quidem ut unus ex episcopis Occidentalibus, sed ut pontifex ceterorum maximus, et caput Ecclesie uniuersalis: quod nemo ex reliquis fecisse legitur. Idem Innocentius in epistola 19 ad Acacium Berocensem, apud Labbeum tomo II, pag. 1270, tamquam summus Ecclesie custos, sibi sollicitudinem inherere ait, ne quid obliquum, aut succisiuum in quoquam residere cognoscat.  Arcadius Innocentio rescribens apud Michelem Glycam Annal. parte Iu, pag. 260 edit. Regie, postquam acta sua in Chrysostomum excusare studuisset, Romanum pontificem eius cause unicum et summum iudicem agnoscens, ita concludit: Igitur quod superest, enixe te obsecro, ut nos a segregatione liberes, nec multipliciter punias. Hoc amplius confirmat facundus Hermianensis, qui Constantinopoli diu uixit: nam in Defensione trium Capitulorum libro Iu, cap. 1, testatur Chrysostomum sine iudicio sedis apostolice fuisse damnatum; et lib. uI, cap. 5 de Cyrillo Alexandrino, Theophili decessoris sententiam secuto, hec prodit: Contra iudicium sedis apostolice, que per beatissimum papam Innocentium, predicti sancti Ioannis in exilio constituti, damnationem soluerat, nomen  eius post mortem inter Dei sacerdotes in sacrificio recitari prohibuit. Denique Gelasius I in epistola 13 ad episcopos Dardanie de sententia Innocentii contra iniquam damnationem Chrysostomi loquens, quem, inquit, sedes apostolica, etiam sola, quia non consensit, absoluit. uiden, Blondelle, unam et solam apostolicam sedem, numquam Aquileiensem aut Mediolanensem, in hoc iudicio memorari! Perinde abludit a uero, Innocentium ubi Chrysostomi nomine sacris Diptychis nondum reddito, Alexandrum et Atticum in communionem recipere detrectauit, sue tantum separationis rationem dedisse, citra ullam auctoritatem in aliarum diecesium ecclesias; idemque a pari, uenerium et Chromatium exigere potuisse. Sed  cur ergo non exegerunt? Cur una sedes Romana exegit, inque causa Chrysostomi condemnationis et absolutionis sententiam sola pronuntiauit? Hec pro re nata contra Blondellum.

IX. De anno, quo diem obiit Chromatius meritis plenus, nondum hactenus constitit: nam Panuinium in Chronico pag. 39, Sixtum Senensem in Bibliotheca lib. Iu, Antonium Posseuinium in Apparatu tomo I, et Henricum Palladium lib. X, pag. 178, quorum alii A. D. 410, alii serius eum obiisse putarunt, a uero aberrasse deprehendimus. Philippus Labbeus in notis ad Bellarmini Catalogum to. I, pag. 223, Franciscus Combefisius in Recensione auctorum bibliothece concionatorie tomo I, pag. 8, et Natalis Alexander seculo Iu, cap. 3, artic. 34, ut  scopulos declinarent, larga et ancipiti formula usi, exeunte Christi seculo quarto, et ineunte quinto, uixisse, annumque mortis ignorari tradiderunt. Sed Chrysostomus, qui obiit A. D. 407, die 14 Decembris, de beneficiis in se collatis gratias agens Chromatio A. D. 406, eiusdem se ualetudinis anxium in epistola superius adducta, semel atque iterum prodit, quia Chromatius se egrotare ad Chrysostomum scripserat. Certe ultra A. D. 406, nulla omnino Chromatii, tamquam 120 adhuc uiui, memoria reperitur. Quare hoc eodem anno, postquam sedisset annos 18, menses 9 ex Andrea Dandulo in Chronico lib. I, cap. 14 eum die II Decembris senio confectum hanc mortalem uitam cum eterna commutasse non dubito, sede Aquileiensi, non Nicete, quod habet  Baronius, Ughellus, aliique, sed Augustino relicta. Nam Dandulus, omnium plane historicorum, qui de rebus nostris scripserint, accuratissimus, libro II, cap. 1, A. D. 407, Chromatio Augustinum successorem datum affirmat. Chromatii sanctimoniam commendat, quod in parecia Aquileiensi eadem die 2 Decembris colatur sub ritu duplici, ut uocant: quo die in martyrologio Romano describitur, in Catalogo etiam Petri Equilini lib. uII, cap. 48, et apud Philippum Ferrarium pariter in Catalogo pag. 746. Hi duo postremi dum Heliodorum Altinatem episcopum a Chromatio ordinatum tradunt, omnino falluntur; nam in concilio Aquileiensi A. D. 381, Heliodorus episcopus, Chromatius presbyter, non episcopus, interfuerunt. Quin ergo Heliodorus a Chromatii decessore  ualeriano ordinatus fuerit, dubitari nequit. Hieronymus epistolas utrique inscribens, Chromatium Heliodoro, non ut iuniori, sed ut eius metropoli contributo, preposuit: quod fortasse non intellectum, memoratos auctores in errorem traxit. Quamquam in antiquioribus Martyrologiis Chromatii nomen non uidi, eius tamen cultum, contra Bailletum, antiquissimum esse comperio; etenim inuocatur in litaniis maioribus, que ex libro Hieronymi de sanctorum Natalitiis collecte dicuntur in operibus Alcuini, pag. 281. Has litanias puto laudari a Walafrido Strabone cap. 28 de Rebus Ecclesiasticis. Inuocatur etiam in fusioribus litaniis mss. post Psalterium in Codice seculi XII Bibliothece Passionee. Claudius  Castellanus canonicus Parisiensis, uir de sanctis egregie meritus, quorum nominibus ex antiquitate eruendis, restituendisque, immortuus est, in Martyrologio uniuersali die 2 Decembris pag. 612, Chromatium recenset, ratus ante Gregorium XIII in nullo Martyrologio repertum; tunc enim Baronius, inquit, Romano illum inseruit. Sed longe antea non solum in Catalogo sanctorum, quem Episcopus Equelinus confecit A. D. 1370, sed ante Baronium Ioannes Cabilonensis episcopus in Topographia sanctorum post martyrologium Maurolyci, immo et Maurolycus martyrologio suo eum inseruerat die 11 Augusti. Ante Maurolycum Petrus Natalis in Catalogo sanctorum etiam meminit. In Martyrologio Usuardi, quod Hermannus Greuer Cartusianus uulgauit Colonie typis  Ioannis Relhoff Lubecensis A. D. 1490, recensetur Chromatius noster die 17 Augusti apud Sollerium pag. 461, alia utique ex causa, quam propter obitum.



121 LIBRI III CAPUT Iu.

I. Homilie 18 sancti Chromatii in unum opus conflate. II. Cur et a quo dictus episcopus Romanus. III. Homiliarum earumdem omnino est auctor. Iu. uiri docti eas laudant. u. A Magdeburgensium calumniis uindicate. uI. Illarum stylus, et scopus. uII. Scripta Chromatio supposita.

1. Ex scriptis, que CHROMATIO pietatis et doctrine laudem pepererunt, Homilie seu Sermones duodeuiginti in Euangelium sancti Matthei adhuc supersunt; in quibus uoluntariam paupertatem, puriorem doctrinam, et christianam perfectionem, uir pietate  et eruditione clarissimus, uti eum uocat Sixtus Senensis, fidelium animis inserere studet. Hec Opuscula Ioannes Sichardus una cum Symmachi pape Apologetico ex uetustissimo codice Matthei a Sarecastro Treuirensis, ut testatur in prefatione, sub hoc titulo primus omnium uulgauit: Chromatii doctissimi episcopi Romani in u et uI caput Matthei dissertatio, atque in eodem genere declamatio: que nunc primum sunt eruta, et in lucem edita. Basilee apud Adamum Petrum, mense martio 1528 in-8o. Primam hanc editionem Sichardi correctam et suppletam ex codice antiquo Bibliothece sancti Trudonis, et ex altero a Laurentianis prope Leodium impetrato, Martinus Lipsius comparere iussit in Micropresbytico ueterum quorumdam breuium Theologorum, Louanii primum  A. D. 1546, et postea Basilee edito apud Henricum Petri anno 1550, pag. 412. Subinde Ioannes Heroldus hec omnia inseruit Orthodoxographis theologie sacrosancte, Basilee uulgatis apud Henricum Petri anno 1555, tomo I, pag. 430, et etiam Ioannes Gryneus  suis Monumentis Sanctorum Patrum Orthodoxographis, ibidem impressis anno 1569, tomo II, pag. 1192. Non ergo Lipsius primus omnium Chromatii homilias luce donauit, quod credidisse uidetur Aubertus Mireus in Elogiis illustrium Belgii scriptorum pag. 73 editionis I  . Hec tam minuta non adderem, nisi ab historie litterarie scriptoribus preteriri conspicerem, atque ita quodammodo iis inuenti gloriam perire, qui primi Chromatium e membranis et latebris in lucem protulerunt. Mirari subit, a nemine criticorum hactenus uisum, hanc eamdem Chromatii Dissertationem, ut uocauit Sichardus, siue Opusculum, uel Declamationem, aut Commentariorum fragmentum, ut cum Bellarmino et Labbeo tomo I, pag. 223, alii dicere maluerunt, nichil aliud esse,  quam duodeuiginti homilias in unum conflatas, que commode etiam Tractatus appellari possunt, ea phrasi, qua antiquos scriptores ecclesiasticos, ad denotandas homilias et conciones, usos animaduertit Franciscus Bernardinus Ferrarius Lib. I, cap. 2 de Ritu Sacrarum Concionum. Enimuero ubicumque apud Chromatium occurrunt hec uerba, uel 122 his similia: qui est benedictus in secula: ibi unaqueque homilia singulatim absoluitur. Huiusmodi formula, homiliis familiari, que semper exeunt in , sacras conciones terminari consueuisse, post Erasmum in prefatiuncula tomo II operum Origenis, obseruat idem Ferrarius libro I, cap. 31. Chromatii homilius in tres tantum diuisas Laurentius Cumdius inseruit Bibliothece Homiliarum, per Gerardum Mesanum  edite Lugduni apud Iunctas A. D. 1588, tomo II, pag. 1170. In sex uero dissectas Franciscus Combefisius transtulit in suam Bibliothecam Concionatoriam, Parisiis uulgatam apud Antonium Bertien A. D. 1662, tomo II, pag. 22, 94; tomo u, pag. 202, 224; tomo uIII, pag. 344, 346. Omnes iunctim compacte exstant in Bibliotheca Patrum Margarini Bignei editionis II Parisiensis A. D. 1589; tomo II, pag. 792, et Tomo item II, pag. 151 editionis Iu Parisiensis A. D. 1624, et demum tomo u, pag. 976 editonis Lugdunensis Anissoniane anni 1677. Facile autem fuit tot homilias ignauia exscriptorum in unum coalescere, cum omnes et singule in explanando Euangelio sancti Matthei uersarentur. Ergo uulgatam diuisionem et nos sequamur. In Opusculo I est una tantum homilia.  In Opusculo 2 sunt 15 homilie, quarum postreme aliqua desunt in fine; que in codicibus mss. Sichardi et Lipsii etiam deerant. In Opusculo 3, quod est acephalum, sunt Homilie 2. Ex his omnibus prima tantum et secunda sunt de octo Beatitudinibus  ;  quo nomine etiam relique uulgo inscribuntur, perperam tamen.

II. In prima editione Sichardi, unde relique manarunt, Chromatius dicitur episcopus Romanus  . Hec Romani appellatio hactenus ingenia criticorum mirifice torsit. Etenim Sixtus Senensis in libro Iu Bibliothece, ab urbe Roma, Chromatii patria, ut ipse quidem putat, illam appellationem arcessit. Sed Baronius ad dies 22 Iunii, et 2 Decembris, cumque eo Henricus Palladius lib. u, pag. 74, et lib. IX, pag. 157, aliique eosdem secuti, ex Rome secunde, seu Romane, uel Romatiane ciuitatis elogio, quod Aquileie adhesisse non ambigunt, cognomenti originem trahunt. De hoc mihi postmodum in Niceta querendum erit  .

 123 Ab his longe discedens Paschasius Quesnellus ad epistolam 129 sancti Leonis Magni § 4, postquam audacter in dubium uocasset utrumne eiusmodi inscriptio Chromatium nostrum uere spectaret, subinde Gradensis Ecclesie Patriarchatum ex Aquileiensi ortum memoria repetens, Gradensem antistitem, ut ab Aquileiensi Longobardis subiecto distingueretur, aliquando Romanum uocitatum affirmat. Suam in rem profert uerba Pauli Diaconi sic scribentis in libro Iu, cap. 34, de Gestis Longobardorum: In Grados quoque ordinatus est Romanis Candidianus antistes: eoque defuncto, ait, ordinatum patriarcham Epiphanium ab episcopis, qui erant sub Romanis. Baronius A. D. 605, § 4 hos ipsos Romanos, perinde ac pro catholicis accipiendos, existimauit. At Quesnellus, et  ex eo Pagius A. D. 396, § 6, Tillemontius etiam tomo 11, pag. 647, ueros Romanos Ausonios intelligunt; siue Aquileie ueteris incolas, Gradum profectos, qui parerent Romanis Ausoniis, tum etiam, quia episcopi illi erant sub Romanis. Quominus hec omnia uerissima sint Quesnellus neutiquam dubitat. Hinc ipse Romani nomenclaturam post seculum 7 Chromatio nostro Aquileiensi, per anachronismum, a scribis agglutinatam facile credit; scilicet, si eum audimus, tamquam nomen, quod  communiter Aquileiensibus sui eui episcopis tribui nouerant. Ita Quesnellus, ex friuolis coniecturis, ne dicam meris commentis, res certas proferre studens; cum tamen Aquileienses, aut Gradenses metropolitas, neque ante, neque post seculum 7 ullus umquam mortalium  Romanos dixerit; illique episcopi, a quibus Gradensem patriarcham Gradi ordinatum narrat Diaconus, eque essent sub Romanis ac Gradus ipsa, teste eodem Diacono. Romanus ergo ex hoc capite non magis patriarcha Gradensis, quam ceteri episcopi qui eum  ordinauerant. Hec satis superque nos monent, ut in recessu uocabuli quidpiam aliud latens inuestigare debeamus. Gradus, Istrieque prouincie ciuitates, tunc ecclesiastice huic Gradensi metropoli contribute, non ueris Romanis nostris, ut ex rerum Italicarum ignoratione putauit Quesnellus, sed Greco Imperio suberant, cui paulo ante finem seculi 8 Istriam etiamnum paruisse, habemus ex epistola 57 codicis Carolini. Libros enim typis uulgatos, potius quam non editos, ut sunt Annales Andree Danduli, Leonino critico opponam. Istriam denique Carolus Magnus sibi subegit, teste Eginardo in uita cap. 15 quod Cointius A. D. 789 illigandum censet. Si autem Rauennates imperiali exarcho suberant, ut patet ex Paulo, utique Grecorum imperio, non Romanis Ausoniis  suberant. Idipsum de Istris et Gradensibus dicendum est. Ergo Romani isti sunt Greci. Hoc non solum discimus ex Paulo Diacono, qui etiam in Historia Miscella idem uocabulum frequenter usurpat, sed luculentius ex Liutprando in legatione ad Nicephorum Phocam, pag. 139 editionis Plantiniane, iuxta quem, Romanorum nomen Grecos Byzantinos sibi proprium fecisse in comperto est. Hoc ex aliis etiam auctoribus liquet apud Cangium in utroque Glossario, qui tamen in Greco tomo II, pag. 1312, ex Nouella 21 Iustiniani obseruat, huius Augusti etate qui Imperium capessiuit A. D. 527, nondum omnino inualuisse, ut Greci Byzantini, recepta appellatione, 124 Romani dicerentur. Post Iustinianum id passim inualuit adeo, ut tandem apud Occidentales  nomen Romani esset opprobrio, inquit Liutprandus. Iornandes tum in libello de Rebus Geticis, tum in alio de Regnorum successione, et Isidorus in Chronico era 446 Imperio subiectos, ipsumque Imperium, generatim Romanos et Romaniam uocitarunt. Hoc idem ex Grecorum scriptis alii docuerunt, et dudum Ioannes Baptista Cotelerius in Monumentis Ecclesie Grece tomo I, pag. 752. Quare Greci Imperii sedem Constantinopolim, et nouam Romam, et caput Romanie dixerunt. Immo et regio Italica, ubi aule Byzantine exarchi, post Gothos per Narsetem Patricium Iustiniani Augusti ducem omnino exactos, dominabantur, inde Romanie, uulgo Romagna, appellationem obtinuit; contra quam Blondus aliique posteriores nugantur. Dauid Blondellus in libro de  Primatu, pag. 539, Pauli Diaconi episcopos qui erant sub Romanis, eos qui Greco Imperio parebant, secus ac Quesnellus, egregie explicauit. Sed postmodum pag. 612, cum Blondo errans, Rauennati exarchatui Romanie nomen inditum tradidit, quod in ius Ecclesie  Romane, Pippino et Carlo Magno auctoribus, transiisset. Hoc idem scripserat pag. 125, semel atque iterum lapsus; nam locus ex Paulo adductus, aliique mox adducendi, tempora Pippino et Carlo ipso antiquiora manifeste respiciunt. In codicibus mss. Palatinis Pauli Diaconi libro Iu, cap. 47, Rauennates Romanos dici, absque copula, annotauit Ianus Gruterus ad historie auguste scriptores latinos tomo II, pag. 170, in fine, ubi tamen in uulgatis Pauli editionibus legitur cum Rauennatibus et Romanis, perperam interiecta copula. Idem Paulus libro uI, cap. 46, Faroaldus, inquit, Spoletanorum ductor Classem, Rauennatium Ciuitatem, inuasit. Sed iussu regis Liutprandi eadem Romanis reddita est; nempe Rauennatibus proxime nominatis. Gradenses pariter non  magis Romani fuerunt, quam Rauennates, quorum exarchis obtemperabant. Hec non ideo a me scripta sunt, quod Chromatium hoc sensu Romanum dictum fuisse arbitrer, sed quo sententiam Quesnelli nullo modo ferri posse conuincam. Enimuero palam est, Chromatium seculi 4 scriptorem, pre aliis hoc significatu Romanum dici non debuisse qua etate non uni Greci, sed perinde omnes Romano imperio subiecti pro Romanis reputabantur, unaque Ecclesia Romana, Romanie metropolis audiebat, ex Athanasio in Historia Arianorum pag. 364 totiusque orbis Romani caput ex consilio Aquileiensi in appendice Theodosiana apud Sirmondum tomo I Operum, pag. 743. Sic Epiphanius lib. I, heresi 69 § II, Arium ait, praua doctrina sua , totam Romaniam  occupasse. Similiter Possidius in uita Augustini, cap. 30, uandalos Africam depopulantes, Romanie euersores appellat. Ex his constat, Romani cognomentum, Chromatio affixum, aliunde explicandum. Sichardus in epistola nuncupatoria ad Sigismundum Islungum testatur, Chromatium perhonorifice laudari, et eius operis magnam partem percenseri ab Albino in Libello contra heresim Felicis. Folio deinde 59, pag. 2, ad hunc locum de Diuinitate Filii Dei, non per adoptionem gratie, neque per religionem creature, sed sui proprietate generis, et ueritate nature, hec 125 in libri margine adnotauit: citatur hic locus ab Albino contra Felicem ex Chromatii Libello de Octo Beatitudinibus. Hanc notam sue postea editioni Martinus  Lipsius etiam apposuit. Cum frustra hec inter opera Albini, cognomento Alcuini, typis expressa quesiuissem, tandem reperi in codice 290 numquam edito, inter Palatinos bibliothece uaticane, qui inscribitur: Albinus contra heresim Felicis; et septingentis ab hinc annis exaratus uidetur. Ibi inter alia Patrum latinorum testimonia, fol. 12, hec recitantur  : Chromatius quoque sancte Romane antistes Ecclesie, in Libello, quem de Octo Beatitudinibus scripsit, ita dicit: in mysterio enim baptismi et Filius uidetur in corpore, et Spiritus Sanctus in specie columbe descendit, et uox Patris de celis auditur, ut Trinitatis unitas declaretur, quia nec Pater sine Filio intelligi potest, nec Filius sine Spiritu Sancto cognosci. uide igitur quale Patris de Filio testimonium sit dicentis:  hic est Filius meus. Suus utique, non per adoptionem gratie, neque per religionem creature, ut heretici uolunt, sed sui proprietate generis, et ueritate nature. Multi enim sanctorum Filii Dei dicuntur, et sunt. Sed hic sine comparatione unus Deo Patri Filius unigenitus, et uerus et proprius, non aliunde quam de Patre natus; quia tam uerus Pater est, quam uerus et Deus est, sicuti etiam uerus Filius est, quam uerus est Dominus. Perfecta ergo fides est Trinitatis ostensa, cum et Pater Christum Dominum, ac Deum nostrum, Filium suum esse testatur, et Spiritus Sanctus, id est Paracletus, in tanto Fidei sacramento Patri Filioque coniungitur, ut uerum Patrem, uerum Filium, uerum etiam Spiritum Sanctum, credere tres Personas, sed unam Diuinitatem Trinitatis, unamque substantiam  non dubitemus. Illustrem hunc locum eo lubentius attuli, quod totidem  uerbis legatur in homilia ultima Sancti Chromatii, que est de Baptismo Christi, pag. 990 editionis Anissoniane, qua utor. Alcuinus ergo, qui, more suo, petice loqui solet, postquam laudasset Alexandri Constantinopolitani episcopi litteras ad Alexandrum Alexandrinum antistitem pro fide catholica scriptas, statim pre aliis Romane, id est Latine, Ecclesie Patribus, Augustino, Isidoro, et Leone, 126 Chromatii Aquileiensis episcopi doctrinam Felici Urgelitano opponens, non patrie, aut Sedis, sed Occidentalis seu Latine Ecclesie nomen indicare uoluit, Romane Antistitem Ecclesie appellando. Hinc Sichardus eumdem Chromatium eo Romani  cognomento donauit. Non enim Alcuinum, sua etate doctissimum, ueterum formularum et historie pontificalis adeo ignarum fuisse putauerim, ut Chromatium ex elogio Sancti ac uenerabilis Pape, quo Hieronymus eumdem ornauit in prefatione libri Paralipomenon, et initio Commentarii in Habacuc, ideo summum pontificem fuisse crediderit. Eodem plane Alcuini intellectu Hieronymus, qui fuit Dalmata, in epist. 58 ad Damasum, de tribus tunc Antiochenis episcopis trium hypostaseon confessionem ab eo exigentibus loquens, nouellum, inquit, a me homine Romano, nomen exigitur. Pro Romano Latinum intellige. Pari pacto Gelasius Cyzicenus in lib. I de Actis Nicene synodi, cap. 1, concilium Nicenum II, actione 1, et Photius codice 89, Rufinum presbyterum  Ecclesie Aquileiensis, Romanum dixerunt. Anne hinc Rufinum nostratem Romanum, id est Romanis subiectum cum Quesnello, uel stricto sensu, et uere Romanum intelligemus? Non certe. Sed neque inter Latinos episcopos ullus Chromatius reperitur, doctrina et sanctitate conspicuus, cui laudata opuscula iure tribui possint, preterquam huic nostro; quem Hieronymus, uir tantus, in prefatione ad libros iam dictos episcoporum doctissimum, iterumque episcoporum sanctissimum atque doctissimum honoris causa appellauit. Petrus Castellanus in Lexico Hagiologico ante Origines Gallicas Aegidii Menagii memorat quidem Sanctum Chromatium Metensem episcopum, sed quem seculo sexto floruisse testatur. Mullem Bollandiani scriptores de Chromatio siluissent tomo Iu  Iunii, pag. 246, § 10. Quid enim leuius, quam dicere, titulum Episcopi ei uere Romano, allini potuisse? uel ex Comano a librariis Romanum factum? Comana, ciuitas episcopalis, duplex fuit, una in Armenia minori, altera in Ponto, utraque in Cappadocia. Comaniam etiam ad Istrum obtrudunt. Hec tamen Comania, uel Cumania, seu Commania, de qua Cangius ad uillharduinum pag. 336, est regio, ualachie partem constituens, non urbs episcopalis. Comanos Hungarie populos dicit Pius in notis ad Antonium Panormitam de Dictis et Factis Alphonsi regis lib. Iu, cap. 32. Atqui Chromatius, si uera hec essent, non latine, sed grece scribere debuisset. Apage frigidas huiusmodi coniecturas, tantis uiris indignas! Ni fallor, hec satis produnt, ea non raro Criticis  prime note negotium facessere, que, si interius spectes, uulgaria omnino et plana esse noscuntur.

III. Hec scripta, que Chromatii nostri esse contendimus, quin sint antiqua et probatissimi auctoris, dubitari nequit, iudice Tillemontio, tomo XI, p. 539,  qui et Chromatii nomini illa undequaque respondere arbitratur, et Sixto Senensi assentitur, ab eruditionis et pietatis copia eadem commendanti. Illorum antiquitatem multa confirmant.

1. Testimonia Sacre Scripture, ibi, ex more ueterum Patrum, frequentissime recitata, non quidem ex uersione uulgata Hieronymiana, sed ex prisca Itala; inque ueteri Testamento auctor sequitur LXX Interpretes, 127 quod Martino Lipsio pariter obseruatum pag. 412.

2. De Gentilibus, tamquam de aduersariis adhuc exstantibus, auctor disserit: nam Opusculo I, pag. 977, illud  : Beati pacifici, de pace intelligi ait, qua homines gentiles, qui inimici sunt Dei, per instantiam doctrine adducuntur ad pacem, qua peccatores  emendantur, et Deo per penitentiam reconciliantur: Opusculo II, pag. 982  : Habemus, inquit, aduersarios et gentiles, qui fidei nostre aduersantur; qui nos interdum tempore persecutionis ad nefanda sacrificia cogunt. Item pag. 985  , ad illud Matthei u, 41: Quicumque angariauerit te mille passus, uade cum illo adhuc alia duo, ita disserit: id est, ut quicumque Infidelis, uel necdum cognitionem ueritatis consecutus, de uno Deo Patre, rerum omnium conditore, uelut per iter legis ingressus, non fecerit mentionem, uadas cum illo adhuc alia duo. Porro Noricos regioni Aquileiensi conterminos, adhuc Infideles, seu Gentiles, quinquaginta circiter annis post Chromatium ad Christianam fidem conuertit Seuerinus, propterea Noricorum Apostoli elogio honestatus in Fastis Ecclesie Romane  die 8 Ianuarii. Chromatio equalis Rufinus, qui suam eidem Historiam dicauit, de Gentilibus seu Paganis, tamquam de hostibus religionis Christiane tunc adhuc exstantibus, loquitur in Expositione Symboli: sed Pagani solent irridere nos. Ad hec, Chromatio superstite, Sisinnius et socii, a Gentilibus oppressi, martyrium subierunt in prouincia ecclesiastica Aquileiensi prope Tridentum A. D. 397. uide Acta Ruinarti pag. 608. Eiusdem etatis Nicetas subdioconus Aquileiensis, et postea Romatiane ciuitatis in Dacia episcopus, librum edidit de Gentilitatis erroribus apud Gennadium in Catalogo cap. 22  .

3. In fine postreme homilie pag. 990  contra eius temporis hereticos Arianos, uerbis ex Alcuino superius adductis, Diuinitas Filii Dei strenue defenditur.  Hec nulli Chromatio congruunt, preterquam nostro, quem in concilio Aquileiensi A. D. 381 contra Palladium Arianum disputasse obseruauimus, quemque Ariani dogmatis uirus ab urbe Aquileia exclusisse scribit Hieronymus epist. 7, alias 43.

 4. Initium prime homilie  , in populi frequentia recitate, tale est: Dat nobis, fratres, conuentus hic populi et mercatus frequentia occasionem proponendi sermonis Euangelici. Hec nimirum quantum Aquileie conueniunt, ubi frequentes nundinas haberi solitas ob finitimos populos, illuc mercimoniorum causa confluentes, inde colligitur, quod Aquileia tunc esset uenetie metropolis, 128 teste Iornande de rebus Gothicis cap. 42, et Paulo diacono de Gestis Langobardorum lib. II, cap. 14. Quare a Iuliano imperatore Orat. 1, Italorum Emporium opulentum, a Liutprando Hist. lib. III, cap. 2, prediues uocatur. Mela lib. II, cap. 4, tanto ante, ut ditem, et Ammianus lib. XXI, cap. 11, ab opibus celebrauerant. Porro leuissimum est, quod ex silentio Hieronymi ad abiudicandas  Chromatio homilias affert Labbeus: nam preterquam quod Hieronymus Catalogum suum non condidit post Chromatium, sed illo adhuc superstite A. D. 392  , qui fuit Theodosii XIu, ut contra Scaligerum et ualesium euincit Pearsonius in uindiciis Epistolarum Sancti Ignatii parte I, cap. 6, uiro maximo, breuem Catalogum scribenti omnia omnium Opera presto nequaquam fuerunt, quod ipse ait in proemio: Si qui autem de iis, qui usque hodie scriptitant, a me in hoc uolumine pretermissi sunt, sibi magis quam mihi imputare debebunt. Neque enim celantes scripta sua, de his, que non legi, nosse potui: et quod aliis forsitan sit notum, mihi in hoc terrarum angulo fuerit ignotum. Certe quum scriptis suis claruerint, non magnopere nostri silentii dispendio  suspirabunt. Hec Hieronymus scribebat, ubi Chromatii, licet amici, Homilias, necdum forte editas aut scriptas, omnino ignorabat. Idem est iudicium de Gennadio, Isidoro, aliisque nomenclatoribus exteris, qui nec de Mario Mercatore sancti Augustini amico, nec de sancto Gaudentio Brixie episcopo et Chromatii equali, nec de Petro Chrysologo meminerunt. Eorum tamen opera genuina ad nos peruenisse, quis nescit? Iam uero illustrium uirorum sententias de Chromatii lucubrationibus perpendamus.

Iu. Sichardus in Epistola ad Islungum, dispeream, inquit, si non Chromatius hic sit dignus, qui non solum legatur ab eruditis; sed et ediscatur: tanta est sermonis elegantia, et tractandi huius argumenti dignitas! Diuine exsequitur ea fere omnia, que hodie sunt de Baptismo  ac Iuramento uocata in controuersiam. Sichardo his plane uerbis concinit Martinus Lipsius in Micropresbytico pag. 412: Chromatium nunc quasi de nouo redditum orbi, suscipe, qui, ut preteream interim alia, de Octo illis apud Mattheum Beatitudinibus ita scribit diserte et sancte, ut non legi solum ab erudite pietatis cultoribus, sed etiam edisci ad uerbum re uera dignus sit; tanta est in tractando dexteritas et acrimonia. Heroldus in enarratione auctorum, quibus constant  eius Orthodoxographa Theologie Sacrosancte, num. 27, Chromatius, inquit, siue is papa  siue Episcopus fuerit, certe de Octo Beatitudinibus et in Dominicam Orationem scripsit, et eruditione, et pietate insignia commentaria. Iterum pag. 433, eius Homilias, ut eruditione pariter et pietate insignes commendat. Ioannes Iacobus Grineus in Prefatione ad Monumenta sanctorum Patrum orthodoxographa, ait Chromatium eleganti  Octo Beatitudines exposuisse. Nicolaus Serarius in Notis ad epistolam 1 sancti Bonifacii martyris pag. 292, 129 inter ueteres Patres, qui libri Ecclesiastici auctorem non Iesum filium Sirach, sed Salomonem faciunt, Chromatium ponit ad caput u et uI Matthei.  Caspar Barthius Chromatiana hec Scripta tanti fecit, ut in eorum locis nonnullis illustrandis ingenium occupauerit. Nam in Aduersariis lib. XXXII, cap. 4, uersiculos, qui auctoribus exciderunt improuisi, neque studio eo contendentibus, detegens, hos reperit in Opusculo I, pag. 977  .

   Hic
Noster mereatus, hec nundina spiritualis.
Libro XXXu, cap. 13, obseruat, Chromatium Opusculo II, pag. 978, col. 20  , misereri cum dandi casu usurpasse: quod alii etiam Christiani scriptores non illibentes fecerunt, ut sanctus Cyprianus ad Demetrianum ex Propheta: Nolite misereri senioribus atque iuuenibus. Sic Corippus et Petrus Pictauensis  ibidem apud Barthium. Nec silentio pretereundum, quod Barthius lib. LIu, cap. 4, de uoce Mammona apud Mattheum uI, 24, in medium profert. Nam post uariorum sententias, qui Mammonam opes interpretantur, hec subiungit: mihi autem non uidetur quispiam Euangeliste locum exposuisse melius Chromatio, cuius hec uerba sunt: Ait Dominus: non potestis Deo seruire et Mammone; ostendens, nos non posse et Deo seruire, et Diabolo; id est Deo misericordie auctori, et Diabolo Mammone. Mammona, id est Diabolus, qui auctor est Mammone. Hec prostant apud Chromatium Opusculo II, pag. 989  . Ad hec Barthius animaduertit, a Gennadio Constantinopolitano Mammonam haberi pro Diabolo in his uerbis Epistole Synodalis: non enim fieri potest, ut que coire  non possunt, committantur, aut Deus consonet cum Satana, aut huic seruientes seruire et Deo. Est enim et hec Dominica, citraque controuersiam, sententia: non potestis Deo seruire et Mammone. Idem porro Barthius in Notis ad Phebadii Aginnensis episcopi Sermonem contra Arianos pag. 51, eodem modo Chromatii Sermonem de Octo Beatitudinibus pro Libro dici, et uulgo perperam Declamationem, a Sichardo nimirum, inscribi obseruauit. A Barthio ad Sixtum  Senensem gradum faciamus. Is in Bibliotheca Sancta Chromatii nonnulla loca cum ueterum Patrum sententiis conferens, que perceptu difficilia uidebantur, luculenter explanat. Tale est Opusculo II, pag. 984  , de lege coniugii, ubi postquam dixisset, non licere dimittere uxorem absque fornicationis causa, ita subiungit: Sed sicut uxorem caste ac pure uiuentem dimittere fas non est; ita quoque adulteram dimittere permissum est, quia ipsa mariti consortio fecit se indignam, que in corpus suum peccando, Dei templum ausa est uiolare. Dupinius tomo tertio Bibliothece seculo u putat Chromatium hic de diuortio ita loqui, ac si nouum matrimonium, dimissa uxore adultera, contrahi posse existimaret. Tillemontius tamen tomo XI, nota 2, ad Chrom. pag. 647, uerbis  Euangeliste Chromatium nichil addere obseruat, hac questione nondum fortasse tunc excitata. Rei propius 130 accedit Sixtus lib. uI, annot. 81, Chromatio plerosque ueterum Patrum concinere animaduertens, Hilarium, Chrysostomum Augustinum, Euthymium, et Theophylactum: qui maritis quidem concedunt et aliquando precipiunt, ut uxores adulteras, precipue correctionem aspernantes, procul eiiciant ac repudient; sed nouam ducere coniugem nec suadent, nec permittunt. Chromatius paulo infra uidetur Iusiurandum non appropbare  : unde, inquit, iurare nos prorsus non conuenit. Quid enim unicuique nostrum iurare necesse est, cum nobis mentiri omnino non liceat, quorum uerba ita uera semper, ita debent esse fidelissima, ut pro iuramento habeantur?  Et idcirco Dominus non solum peierare, sed etiam iurare nos prohibet, ne tunc tantum uideamur uerum dicere quum iuramus; ne, quos ueraces in omni sermone esse constituit, putaremus sine iuramento licitum esse mentiri. Iuramenti enim hec causa est, quia omnis qui iurat, ad hoc iurat, ut quod uerum est loquatur: et ideo Dominus inter iuramentum et loquelam nostram nullam uult esse distantiam, quia sicut in iuramento nullam conuenit esse perfidiam, ita quoque in uerbis nullam debet esse mendacium, quia utrumque, et periurium, et mendacium, diuini iudicii pena damnatur. Ita Chromatius: cuius uerba expendit Sixtus lib. uI, annotat. 26, cum aliis his similibus sanctorum Patrum sententiis, arbitrantium non licere absque necessitate iurare, siue etiam iuriiurando  assuescere, idemque contemnere  . Appocite Ambrosius in Exhortatione uirginitatis cap. 11, non iurandum facile; quia plerumque multi casus accidunt, ut non possimus implere quod iurauerimus. Qui autem non iurat, utique non peierat. Qui autem iurat, aliquando necesse est ut incidat in periurium, quia  omnis homo mendax. Noli ergo iurare, ne incipias peierare.

u. Hucusque dicta me monent, ne ab hereticorum Magdeburgensium calumniis sanctum Chromatium uindicare obliuiscar. Eius enim antiquam et uere Christianam doctrinam, utpote suorum dogmatum nouitati aduersantem, traducere non sunt ueriti duce Illyrico, de quo proditum est, nichil umquam boni fecisse, nisi quum ex hac uita migrauit ad inferos. Itaque Centuria Iu, cap. 10, de quibusdam doctrine partibus incommode et periculose eum loqui blaterant, quod in operibus mereri homines iustitiam affirmat. Hec tamen abunde discussit Robertus Bellarminus in tomo Iu Controuersiarum, lib. u de Iustificatione cap. 2. Quare ne actum agam,  illuc mitto lectorem. Aegre etiam ferunt, Chromatium nimium extollere et urgere uoluntariam paupertatem, quasi per eam diuitias celestis regni consequamur, ubi et pauperes spiritu eos interpretatur, qui ultro bonis seculi renunciant, et substantias suas erogant. Sed Christus Dominus hoc ipsum 131 commendat apud Mattheum cap. XIX: Si uis perfectus esse, uade, uende omnia que habes, et da pauperibus, et habebis thesaurum in celo. Ibidem aiunt Apostoli: Ecce nos reliquimus omnia, et secuti sumus te. uerum quidem est, locum cap. u: Beati pauperes spiritu, quoniam ipsorum est regnum celorum, a sanctis Patribus in alium sensum etiam trahi, nempe in humilitates spiritus, ut a sancto Augustino in psal. LXXII cap. 24, et Serm. 53 cap.  1 in Mattheum. Sed frequentius de uoluntaria paupertate id secundum litteram ceteri exponunt, ut sanctus Hieronymus, beati, inquit, pauperes, qui propter Spiritum sanctum, uoluntate sunt pauperes. Gregorius Nyssenus de Beatitudinibus loquens Orat. 1, tomo I Operum pag. 771 editionis Parisiensis 1638: uis, ait, intelligere quis pauper spiritu sit? Qui corporalem opulentiam anime diuitiis permutat; qui propter spiritum egenus est; qui terrenas diuitias ueluti quoddam onus excussit, et abiecit. Basilius Magnus in Regula ad Monachos, Interrogatione 125, ex uersione Rufini, eodem modo Mattheum declarat: Hi sunt pauperes spiritu, qui non alia aliqua causa pauperes sunt, nisi propter doctrinam Domini, dicentis: uade, uende omnia que habes, et da pauperibus. Augustinus  quoque contra Petilianum lib. II, cap. 104, docet uoluntariam paupertatem ad perfectionem Christianam pertinere, eamdemque extollit lib. u cap. 18 de Ciuitate Dei. Alios Patres in eamdem sententiam ceuntes, preter hos, congerit Bellarminus tomo Iu Controuersiarum, libro II de Monachis cap. 20, inter  quos et Chromatium appellat. Quamobrem Nicolaus Zegerus explicationem de uoluntaria paupertate iure pre ceteris approbat, tum quia Lucas uI, 20. Spiritus uocabulum non adiecit, tum quia est utrobique , quod proprie mendicos designat. Itaque temere Erasmus Bedam aliosque de uoluntaria paupertate, non coactius et alienius ut ipse ait, sed proprie illud interpretantes, redarguit, et de humilitate seu modestia tantum intelligendum affirmat. Proinde Chromatii doctrina Euangelice omnino respondet, neque alia ab ea est, quam semper Ecclesie doctores ex ore Domini nostri Iesu Christi una uoce tradiderunt. Eiusdem sunt furfuris, que subinde in Chromatium heretici Magdeburgenses effutiunt, quia gradus Beatitudinum, quos Euangelicos uocat, comparat  scale Iacob, per quam qui ascendat, portam inueniat celi. Hac censura nichil ineptius et absurdius dari ex subiectis Chromatii uerbis Opuse. I, pag. 976, col. 1  patebit: Gradus, inquit, quosdam firmissimos ex lapidibus pretiosis sternit quodammodo Dominus Saluator, per quos sancte anime et fideles repere possint, et ascendere ad summum illud bonum, id est regnum celorum. Breuiter igitur, fratres karissimi, qualitates graduum cupio demonstrare. Singulis deinde Beatitudinibus enarratis, ita concludit pag. 977, col. 1  : Ostensi sunt, fratres, octo gradus Euangelici exstructi ex lapidibus, ut dixeram, pretiosis: ostensa est illa scala Iacobi, cuius cacumen de terra pertingebat ad celum, per quam qui ascendit, 132 portam inuenit celi, ac per eam ingressus sine fine in  conspectu Domini letus astabit. Quis non agnoscit sapientissimum Episcopum lingua uere Euangelica hic loqui? uerum Sectarii iterum Chromatio succensent, quia in dicto illo: recti inhabitabunt terram, et Sancti habitabunt in ea, intelligit terram, Corpus Sanctorum transfiguratum. Nam Opusculo II, pag. 978, col. 2  , declarans qui sint mites apud Mattheum, ita disserit: Huiusmodi ergo mites, beatos ostendit, quibus non in presenti uita, sed in futura possessionem terre illius felicis repromisit, de qua dictum legimus in psalmo: Mansueti autem possidebunt terram, et delectabuntur in multitudine pacis. Et iterum: Qui exspectant Dominum, ipsi hereditate possidebunt terram: de qua et per Saluatorem Spiritus sanctus testatur dicens: Quoniam recti habitabunt in terra, et sancti habitabunt  in ea. Hos ergo mites Dominus beatos ostendit, qui lenitatem mansuetudinis Dominice sequentes, beate illius terre hereditate perpetua fruitione fruentur. Maxime tamen de terra nostri corporis loquitur, in qua Sancti transfigurati in gloriam, secundum Apostolum, eterna felicitate regnabunt. In hac enarratione, quid a uera fide et religione alienum occurrit? Sed Magdeburgenses Chromatio nondum parcunt. Hec enim addunt: In expositione dicti: Esto consentiens aduersario  tuo cito: ait, se accedere opinioni eorum, qui aduersarium Spiritum sanctum esse docuerunt. Subleste fidei censura, non prius tamen excipienda, quam perpensis ipsis uerbis Chromatii ex Opusc. II, pag. 982, col. 2  . Explicaturus ille dictum Matthei u, 25: Esto consentiens aduersario tuo cito, dum es in uia cum eo, ne forte tradat te aduersarius iudici, et iudex tradat te ministro, et in carcerem mittaris: uarias profert auctorum sententias de uoce aduersarius, quem alii pro inimico ad pacem reuocando, alii pro diabolo accipiunt. Quibus recitatis, hec statim subiungit: alii uero, quorum assertio plenior mihi uidetur, aduersarium hic Spiritum sanctum existimant intelligendum; qui aduersatur uitiis et desideriis carnis, secundum quod manifestat Apostolus dicendo: caro concupiscit  aduersus spiritum, et spiritus aduersus carnem: hec enim sibi inuicem aduersantur, ut non quecumque uultis illa faciatis; spiritus enim celestia desiderat, caro terrena concupiscit; spiritus donis spiritualibus gaudet, caro uitiis corporalibus oblectatur; unde et Apostolus ait: Nolite contristare Spiritum sanctum Dei, in quo signati estis in die redemptionis. Huic, credo, aduersario peccati et erroris humani suadenti que iusta et sancta sunt, obedire nos Dominus precepit, dum cum illo sumus in uia, id est in comitatu uite presentis, ut eternam pacem et perpetuam societatem cum eo habere possimus. Ita Chromatius, aliorum interpretum in huiusmodi explicatione sententiam amplexus; in qua profecto nichil non catholicum reperitur. Sanctus Paulinus Nolanus epist. 36, alias 20 ad Amandum,  pari modo ac Chromatius, locum Matthei se intellexisse demonstrat his uerbis: Neque septem dies luctus noster excedat, si consentiamus 133 in huius uite uia Aduersario nostro, id est Spiritui, ac uerbo Dei, quod nobis peccantibus aduersatur.

uI Hec que dixi, planum faciunt, ad regulas integerrime fidei, et spiritu uere Apostolico, Homilias Chromatii fuisse conscriptas. De earumdem stylo aliqua etiam dicamus. Non utitur charactere sublimi, sed plano, proprio, equali, concinno, minimeque uulgari; qui nimirum conuenit episcopo, ad populum suum uerba facienti. Dictio est selecta et nitida; ratiocinatio, rei de qua agitur, maxime accommodata, ita ut iure et merito Natalis Alexander in seculo Iu, cap. 3, articulo 33, scripta Chromatii  elegantissima dixerit. Considerationes perutiles sunt; explicationes ad mores precipue directe, et litterales, quibus, pre allegoricis, studuisse uidetur. Orationem Dominicam explanat; uoluntariam paupertatem, amorem erga proximum, eleemosynam, ieiunium ceterasque uirtutes commendat, de quibus Saluator in monte disseruit. In ultimo Opusculo, seu Homilia 18  loquitur de efficacia baptismi Iesu Christi. Primi Opusculi Homilie  , perspicuitate  et doctrina morum ceteris prestant. Ita ferme Dupinus in Bibliotheca tomo III, et Tillemontius tomo XI, pag. 539, 647. Franciscus Lucas, inter Patres Latinos, eo sepe utitur in suo commentario in Mattheum cap. u, pag. 62, 63, 65, 66, 79. Hadrianus Bailletus, in uitis Sanctorum, die 2 Decembris, stylum Chromatii instruendo magis quam mouendo aptum fuisse arbitratur; sed utrumque ex eius Homiliis apparere nemo non uidet.

uII. Caue Chromatium metiaris a litteris ad Hieronymum de Natalitiis Sanctorum, que sub eius et Heliodori nominibus, una cum Hieronymi ad eosdem responso, circumferuntur a tempore usque Walafridi Strabonis, ut ipse his uerbis innuit cap. 28 de Rebus Ecclesiasticis: Litania autem Sanctorum nominum,  postea creditur in usum assumpta, quam Hieronymus Martyrologium, secutus Eusebium Cesareensem, per anni circulum conscripsit, ea occasione ab Episcopis Chromatio et Heliodoro illud opus rogatus componere, quia Theodosius religiosus imperator in concilio episcoporum laudauit Gregorium Cordubensem episcopum, quod omni die Missas explicans, eorum martyrum, quorum natalitia essent, nomina plura commemoraret. Walafridus hec hausisse uidetur ex epistolis, que Chromatii, Heliodori, et Hieronymi nomina in uetustis codicibus Usuardi mentiuntur. Harum falsitas olim suboluit Erasmo, qui in fine Indicis pseudepigraphorum indoctorum ut uocat, Hieronymi comperimus, inquit, Martyrologium, prefixa Hieronymi prefatione, Langobardicis scriptum litteris; sed alia quadam lingua  quam Latina, Hispana opinor; plerisque uocibus in aliam formam deflexis ac deprauatis. Utramque Epistolam explosit Ioannes Molanus in cap. 2 de Martyrologiis, et Baronius etiam cap. 6 et 7 de Martyrologio Romano. Sed Franciscus Maria Florentinus, in Admonitionibus preuiis ad uetustius Martyrologium ab se editum, earumdem epistolarum patrocinium suscepit. Quia uero Baronius pro fabuloso habet concilium 134 illud Mediolanense in Chromatii epistola memoratum, ad quod Theodosius uniuersos Italie episcopos inuitasse dicitur ob causam aliquantorum episcoporum, qui Ariana fece suas animas inquinauerant, ideo Florentinius in eo est pag. 60, ut illud esse persuadeat, quod Baronius A. D. 390, § 7, celebratum refert Mediolani. At uir doctus  obseruare neglexit, in eodem concilio non de Arianis, sed de Priscillianistis, deque episcopis olim per hereticos suis e sedibus pulsis, actum fuisse, ut notat Pagius A. D. 390, § 10. Nec sane de aliquantis episcopis Ariana fece inquinatis in eo agi potuit, si sanctus Ambrosius Italie partem huiusmodi peste contaminatam iam pridem purgauerat, teste Hieronymo in Chronico olympiade 388, A. D. 376, secundum Eusebium, ubi post mortem Auxentii Ariani, Ambrosio Mediolani episcopo constituto, hec scribit: omnis ad rectam Fidem Italia conuertitur. Ambrosius epist. 14, A. D. 382 scripta ad Theodosium, idipsum his uerbis confirmat tomo II Operum pag. 818: Laborem quin etiam nobis indicendum putauimus,  non pro Italia, que iamdudum ab Arianis quieta atque secura est, nec ulla hereticorum perturbatione uexata. Idem in Lucam lib. IX, cap. 32, tomo I, pag. 1501, quod opus scripsit A. D. 386, ex Pagio A. D. 376, § 3: Aestus omnes, inquit, quibus Italie populus per Iudaice olim et Ariane proxime seuitatis incendia coquebatur, sereno iam spiramine temperantur. Dum ait: Italie populum incendiis Ariane seuitatis olim coctum, tunc sereno spiramine temperari, luculenter ostendit, eodem A.D. 386 illa incendia prorsus exstincta, non solum in uniuersa Italia, que erat Parecia Medionalensis, sed in toto etiam Occidente, in quo preter Auxentium, paucos admodum eius impietatis sectatores fuisse colligit Arnaldus Pontacus in Notis ad Chronicon Eusebii pag. 742, 745.  Hinc sanctus Basilius epist. 70, ad episcopos Italie et Gallie, hoc enim, inquit, hereseos malum cuncta depascitur, et periculum est, ne uastatis Ecclesiis nostris, et ad sanam incolatus uestri partem serpat. Non recte ergo Florentinius pag. 59 incertum existimat, an Italia reliqua ab hisce sordibus fuerit purgata, quamuis sanctus ualerianus Aquileiensis ab Ecclesie sue finibus Arianismum expellere laborauerit. Easdem etiam epistolas soleca, et in paucis uerbis densa stribiligo, Chromatio prorsus abiudicant; ut feriales pro Kalendariis, item perquirere causam, pro in crimen inquirere; et ex fece inquinare, cum aliis omnino barbaris: mirorque Florentinium, ut has sordes Chromatio affingat, scribere non uereri, Sanctum Episcopum ad Latini sermonis candorem minus  accurate incubuisse, propterea quod mercatum pro nundinis usurpauerit: cum tamen ea uoce nichil latinius afferri possit, si latine profecto sapiunt Serenus et uarro apud Nonium uerbo Mercatus, Plautus in Penulo I, II, 126, et in Asinaria II, III, 17. Reliqua non moror, cum ipsemet Florentinius pag. 69 fateri tandem cogatur, epistolas nequaquam esse sinceras; quanquam rursus erret, omnia eis contenta uera esse pronuntians: cuius sententie falsitas ex iam dictis apparet. Fraudis originem puto haustam ex Cassidodoro cap. 32 de Institutione diuinarum litterarum, ubi laudat epistolam Hieronymi ad Chromatium et Heliodorum, in qua passiones 135 martyrum legebantur. Huic deperdite nugator quispiam epistolas ab se confectas supposuit. uerba Cassiodori  hec sunt: et ideo future beatitudinis memores, uitas patrum, confessiones fidelium, passiones martyrum legite constanter  qui per totum orbem terrarum floruere; ut sancta imitatio uos prouocans, ad celestia perducat. uiden, in Hieronymi epistola ipsa martyres recensitos? Ergo alia fuit a Martyrologio, eoque longiusculo, et breuissime epistole subiuncto, ut hodie contingit. Quare unicam Hieronymi epistolam, a Cassiodoro laudatum, Chromatii, Heliodori, et Hieronymi litteras esse non puto, que nunc exstant: quod tamen cum Henrico ualesio putauit Tillemontius tomo XII, pag. 354, 355; Beda in Marcum lib. II,  cap. 26, et cap. 6 Retractationis in Actus Apostolorum, laudat Martyrologium sancti Hieronymi. Sed Ioanni Mabillonio in Prefatione ad Acta sanctorum Benedictina seculo Iu, parte II, pag. LXXXu, incertum uidetur, an Hieronymus Martyrologium aliquod scripserit. Cassiodori quidem et Bede sententie adstipulari tamen uidentur, et Litanie, collecte ex libro, quem beatus Hieronymus de sanctorum per anni circulum natalitiis conscripsit, inter Opera Alcuini pag. 280, licet Sancti nonnulli, Hieronymo recentiores, ibidem ab exscriptoribus, de more, fortasse additi reperiuntur. ualesius in Dissertatione de Martyrologio Rosweydi, Hieronymianum memorari putat apud Gregorium Magnum lib. uII, epist. 21. Iacobus Usserius in Chronologia sacra cap. 2 in fine non ambigit,  quin Hieronymus, ut Chronicon, ita et Martyrologium Eusebii in Latinam linguam transtulerit, quod ab Usuardo, Adone, aliisque deinde auctum, retinuerit semper die 25 Decembris, ab Orbe condito usque ad Natalem Christi, annorum numerum ab ipso Eusebio positum. Inde in uniuersam Occidentalem Ecclesiam Chronologie Eusebiane usus est propagatus, absque ulla tamen ueritatis Hebraice iactura; nam et in ipso Chronico Eusebius codicum Hebraicorum calculum simul cum suo diligenter annotauerat, seriemque annorum Mundi ab Hebreis per quinquaginta Iubileos dimensam proposuerat. Sic ferme Usserius. Tres autem Martyrologii Hieronymiani codices superesse uiri docti obseruarunt; sed tamen post ipsum Hieronymum aucti. Primum  laudat Bollandus tomo I Ianuarii pag. 46. Secundum octingentis ab hinc annis scriptum iudice Mabillonio in itinere Italico pag. 188, edidit Florentinius Luce A. D. 1666. Tertium ex codice Corbeiensi uulgauit Lucas Dacherius in Spicilegio tomo Iu, pag. 617. Hoc loco non est silendum, ab Anonymo de Cursibus ecclesiasticis  apud Henricum Spelmannum in Conciliis Britannie tomo I, pag. 177, Chromatio et Heliodoro Cursus Orientalis originem tribui. Holstenius, ad oram Spelmanni in Bibliotheca Angelica, eiusdem Anonymi codicem nongentorum annorum esse ex Usserio annotauit. Mabillonius, in disquisitione de  Cursu Gallicano pag. 380 auctorem ex stylo subodoratus, Britonem aut Scotum facit, Cursumque cum liturgia confundere arbitratur. 136 De hoc nostri Chromatii Cursu nusquam alibi quidquam legitur.

uIII. In eumdem locum falsarum mercium referri debent alie epistole Chromatii et Heliodori ad Hieronymum, et Hieronymi ad eosdem, quarum auctoritate otiosi homines pretium conciliare studuerunt Opusculis De ortu siue stirpe Marie, et de Infantia Saluatoris, olim a Gelasio I Pontifice inter apocrypha relatis. Decretum enim de libris recipiendis nos Gelasio alibi uindicauimus, et sincerum edidimus.  Ioannes Albertus Fabricius in Codice Apocryphorum, Hamburgi impresso A. D. 1703, tomo primo inseruit easdem epistolas, notis criticis confixas, exstantque inter opera sancti Hieronymi editionis Romane A. D. 1572, tomo IX, pag. 398, et tomo u, pag. 444, editionis Parisiensis Ioannis Martianei anni 1706 apud Claudium Rigaud. uossius etiam illas explodit in libro II de Historicis Latinis cap. 11. Grauissimi uiri Melchioris Cani Iudicium prestat audire ex libro XI de Locis Theologicis cap. 6: Huius generis fabula etiam illa est insulsa eque ac barbara De Natiuitate S. Marie ad Chromatium et Heliodorum episcopos. Sixtus Senensis libro II Bibliothece de Mattheo agens, totum scriptum Hieronymo abiudicat, et Baronius etiam in Apparatu  § 44. Denique consulantur Christophorus a Castro in Historia Deipare uirginis pag. 704 editionis Moguntine anni 1610; et Rosweydus in Lege Talionis pro Baronio pag. 106 contra Casaubonum Exercit. I, cap. 15, opus ipsum inter fabulosa recenset quidem, diuersum tamen ab eo putans, quod de eodem argumento heretici antiquitus confixerunt: quod parum refert, dummodo Hieronymo non tribuatur; cui nemo sane iudicio preditus tribuit. Petrus Wastelius in uindiciis Ioannis Hierosolymitani tomo II, libro II, pag. 419, 423, nonaginta Chromatii homilias inter opera Ioannis Chrysostomi editionum Latinarum, Basileensis Erasmice, et Parisiensis Cheualloniane, latere contendit. Nullam interim probationem Wastelius adducit ea fortiorem, quam uox  contracta Chr. eidem suppeditat. Hanc enim ore codicum prius adpictam, postmodum exscriptores ab Chromatio homine Latino ad Chrysostomum Grecum, eoque celebriorem, designandum applicuerunt. Hinc Chromatianas homilias imperiti Chrysostomo tribuerunt. Hec Wasteliane sententie prora et puppis. Sed uir bonus non olfecit, hasce homilias in Mattheum reuera esse Chrysostomi, quas Latine reddidit Annianus Diaconus Celedensis Pelagianus, addita epistola ad Orontium episcopum, ob eamdem heresim ex Italia eiectum, et deinde in concilio Ephesino damnatum. Eas ab se interpolatas postea edidit Georgius Trapezuntius. Annianus uertit etiam Chrysostomi epistolam ad Neophytos, et homilias uII de laudibus Pauli; quas Euangelo presbytero  Pelagiano dicauit. uide Fabricium in Bibliotheca Greca tomo uII, pag. 645.



137 OPERA SANCTI CHROMATII. I.---Que supersunt.

Homilie XIIX in Mattheum.


II.---Deperdita.

Epistole ad sanctos Ambrosium, Hieronymum, et Ioannem Chrysostomum, Honorium et Arcadium Augustos  .


III.---Spuria.

Epistole II ad sanctum Hieronymum. 





139 EX MONUMENTIS ECCLESIAE AQUILEIENSIS COMMENTARIO ILLUSTRATIS a Fr. Bernardo Maria de Rubeis Ordinis Predicatorum. Argentine  1740.



CAPUT X.


Mortem obit ualerianus, eligitur Chromatius: an ordinatus a Diuo Ambrosio? Eius patria inquiritur. Interpretationem Prophetie Balaam obtinet ab Ambrosio: eique, et Heliodoro Altinensi nuncupat Hieronymus plurium S. Scripture librorum latinam uersionem, et commentarios. Rufinus ex Orientali peregrinatione Romam uenit, ubi libros Origenis de Principiis latine uertit. Dissidium incipit cum Hieronymo; petitque Rufinus Aquileiam. Ipsum Chromatius ad latinam Eusebiane historie uersionem inducit. Prima Alarici Gothorum Regis in Italiam irruptio.

I. Tempus assecuti sumus, quo ualerianus, pro Aquileiensi et uniuersa Ecclesia quamplurimis laboribus perfunctus fractusque, mortalem uitam cum eterna commutauit. Sanctissimi presulis memoria celebratur die 27 mensis nouembris in Fastis Ecclesie. Annum eius emortualem designat trecentesimum  octogesimum octauum Dandulus in Chronico: quo etiam Chromatium suffectum narrat his uerbis: Chromatius Aquilegie episcopus consecratur anno Domini 388, Hic Hispanus genere, a ualeriano predecessore diaconus, postea presbyter ordinatus, catholicisque disciplinis eruditus, collaudatione cleri et populi hanc sedem obtinuit.

uetusta desiderantur monumenta, quibus hec certo confirmari queat chronologia. Sed hoc anno cadente, uel etiam ineunte anno 389, diuersatum esse Ambrosium Aquileie nouimus; unde coniectura sumi potest, eam in urbem profectum esse sanctissimum antistitem ad noui episcopi creationem. Primum nos docet Paulinus in Ambrosii uita num. 21: Exstincto Maximo, inquiens, posito Theodosio  imperatore Mediolani, Ambrosio uero episcopo constituto Aquileie; dedit ipse Ambrosius ad imperatorem epistolam  ut ipsum a sententia reuocaret de Synagoga quadam Iudeorum ab episcopo Castri Callinici reedificanda; deque Monachis, qui fanum ualentinianorum hereticorum, ab iis contumelia prouocati, incenderant, supplicio afficiendis. Atqui certo colligimus ex codice Theodosiano, ipsum Augustum Theodosium nondum die 12 kal. octobris anni 388 discessisse Aquileia: ipsumque 6 idus eiusdem mensis iam Mediolanum uenisse; qua in urbe usque ad maium insequentis anni commoratus est. Itaque Ambrosius anno cadente 388, uel ineunte ac incepto 389, manebat Aquileie: ibique allegatam dedit ad imperatorem Theodosium  epistolam. Hec animo perpendens Baronius ad annum 388. 140 num. 84, sic ait: »Quod autem detineretur Ambrosius Aquileie, cum nullum hoc tempore memoria sit, ibi celebratum fuisse concilium;  equidem existimo, illuc esse profectum ex more ad noui creationem Antistitis, cum defuncto ualeriano eius ciuitatis episcopo, in locum eius est subrogatus S. Chromatius.« Non inanem puto coniecturam.

Morem uetustum seruari consuetum in ordinatione episcopi tum Aquileiensis, cum Mediolanensis, exhibet Pelagius papa I, in fragmento I epistole anno 557 aut insequente ad Narsetem date, quod Lucas Holstenius edidit, his uerbis: Is mos antiquus fuit, ut quia pro longinquitate uel difficultate itineris ab Apostolico onerosum illis fuerat ordinari, ipsi se inuicem Mediolanensis et Aquileiensis ordinare episcopi debuissent: ut et ordinandi electio a presenti ordinatore ex consensu uniuersalis cui preficiendus erat Ecclesie,  melius et facilius potuisset agnosci; et in sua qui ad episcopatum prouehendus erat, nec tamen ordinatori suo subdendus fuerat, ordinaretur Ecclesia. Annon uero mos iste, quem Pelagius I integro post seculo, ac dimidio, antiquum uocat, hac etate inceperit? Aquileiam profectum Ambrosium scimus: neque profectionis alia causa occurrit, nisi noui Episcopi electio, et ordinatio.

II. Nouum antistitem Aquileie Chromatium, genere Hispanum appellat Dandulus. D. Hieronymus in epistola ad ipsum Chromatium, Iouinum, et Eusebium data, sic eos alloquitur: Per uos ab urbe uestra Ariani quondam dogmatis uirus exclusum est. Urbs intelligitur Aquileia, ubi ualeriani episcopi tunc Presbyter erat Chromatius, archidiaconus Iouinus, et  diaconus Eusebius. Urbem uero, eos alloquens, uestram uocat: quod sacris muneribus in eiusdem urbis Ecclesia defungebantur. Quidni etiam significet locum originis? In eadem epistola commendat Hieronymus domum, familiam, matrem, sorores Chromatii. Eas igitur bene nouerat ille, neque alibi nosse potuisse uidetur, earumque uti consuetudine, nisi Aquileie, aut proximis in locis.

Chromatii patriam Marianus uictorius locum putat haud longe dissitum Stridone Hieronymi patria. Aliam profero coniecturam ex titulo, qui Chromatii operibus infra recensendis prefigitur in aliquibus editionibus: inscribuntur nempe opuscula Chromatii Romani Episcopi. Legendum putant alii, Cumani Episcopi: queruntque locum in uariis orbis prouinciis  eo nomine appellatum, ubi Chromatius ille, quem ab Aquileiensi diuersum putant, sedem teneret. Baronio perinde est Romanus et Aquileiensis episcopus; censet enim in notis ad diem 22 Iunii, et 2 decembris in  Martyrologio, dictam aliquando Aquileiam ciuitatem Romanam, aut Romacianam, aut Romanicianam: quam infra sententiam reiiciemus. Occurrit demum Portus-Romatius, de quo Plinius libro III, capite 18 in uenetia, decima regione Italie, sic habet: Colonia Concordia, Flumen et Portus Romatium. Dictum etiam legimus Portum Romatinum, qui oppidum est  ad Romatium fluuium  apud Concordiam urbem excisam. Quidni Chromatius dictus fuerit Romanus, uel potius dici debuerit Romatius et Romatinus patria, episcopus Aquileiensis?

141 III. Sacrarum Scripturarum studio maxime oblectabatur Chromatius, quas ipse commentariis illustrauit: aliosque doctissimos uiros Ambrosium et Hieronymum consuluit, adduxitque ut commentarios,  nouamque latinam uersionem adornarent. Ambrosium postulat, ut sibi aliquid e sacris codicibus epistolari familiaritate disputatum mitteret: gessitque morem Mediolanensis episcopus, delecto e prophetia Balaam argumento. Dedit itaque eidem Chromatio epistolam L in editione Nourriana, ubi num. 16, hec eius uerba habentur: Hoc munusculum sancte menti tue transmisi, qui uis me aliquid de ueterum scriptorum interpretationibus paginare. Sue prouecte etatis meminit Ambrosius: Malo, inquiens, senilibus uerbis de supernis rebus hallucinari tecum; id est leuia ac longe inferiora loqui et scribere. Hanc datam epistolam a sene Ambrosio anno circiter 390 putat Nourrius.

In eodem studio consortem Chromatius habuit Heliodorum  Altini episcopum. Ambo fuerunt Hieronymo auctores eodem circiter anno, ut nouam Tobie uersionem latinam elucubraret. Utriusque preces, instigationesque patefacit Hieronymus in eiusdem uersionis prefatione: Mirari non desino, inquiens, exactionis uestre instantiam. Exigitis enim, ut librum Chaldeo sermone conscriptum ad latinum stylum traham, librum utique Tobie . . . . Feci satis desiderio uestro.

Non multo post tempore, anno circiter 391  postularunt iidem episcopi commentarios in prophetias Osce, Amosii, Zacarie, et Malachie, suppeditatis pecuniis ad sumptus necessariis: quorum loco misit eisdem Hieronymus, eorumque nominibus nuncupauit latinam uersionem  Prouerbiorum, Ecclesiastis, et Cantici Canticorum. uerba sanctissimi doctoris hec sunt: Commentarios in Osee, Amos, et Zacariam, Malachiam quoque poscitis. Scripsissem, si licuisset pre ualetudine. Mittitis solatia sumptum . . . . Itaque longa egrotatione fractus, ne penitus hoc anno reticerem, et apud uos mutus essem, tridui opus nomini uestro consecraui: interpretationem uidelicet trium Salomonis uoluminum, Prouerbiorum, Ecclesiastis, et Cantici.

Nuncupatos quoque Chromatio legimus libros duos Commentariorum in Prophetam Habacuc. Prologum libri primi his uerbis exorditur Hieronymus: Primum, Chromati episcoporum doctissime, scire nos conuenit, etc. Alterius initium est: Alterum, mi Chromati  papa uenerabilis, in Habacuc librum scribimus. Ipse Chromatius historicum et litteralem petierat huius prophetie sensum, ut in libri primi Prologo testatur Hieronymus: A me uiolenter, inquiens, exigis, ut . . . . historiam tibi interpreter. Hos ille suos recenset libros capite ultimo de uiris Illustribus, ubi opera memorat que scripserat usque in presentem annum, id est Theodosii principis decimum quartum. Incidit decimus quartus Theodosii annus in ere uulgaris annum 392, ac incipit die 14 kal. februarias, ut Pagio placet: unde conscripti in prophetam Habacuc Commentarii tempus patet.

Latinam demum Paralipomenon, postulante Chromatio, uersionem adornauit Hieronymus, eidemque nuncupauit Aquileiensi episcopo. Sic ipsum  alloquitur in prefatione; Si septuaginta Interpretum pura, ut ab eis in grecum uersa 142 est, editio permaneret, superflue me, Chromati episcoporum sanctissime atque doctissime, impelleres ut hebrea uolumina latino sermone transferrem. Ait ibidem S. Pater, se nuper scripsisse libram de Optimo genere interpretandi: quod Opusculum epistolare, Pammachio nuncupatum, ad annum 396, iudice Tillemontio, spectat. Hunc ergo librum, qui nuper scriptus dicitur, eodem anno uel insequente, uersio Paralipomenon consecuta est.

Hec sunt doctrine, qua florebat Chromatius, preclara testimonia: ipsumque discimus precipuum auctorem Hieronymo fuisse, ut eximium latine uersionis uoluminum Hebreorum aggrederetur opus,  eidemque iam cepto manum ultimam imponeret. uirum excelse mentis ipse Hieronymus celebrat in epitaphio Nepotiani ad Heliodorum anno circiter 396 scripto; ubi legimus, Eusebium, Chromatii fratrem, diem ultimum clausisse: in eiusque dormitione Fortitudinem mentis, quam Heliodoro imitandam proponit, ostendisse Chromatium.

Iu. Oriente relicto, Romam uenit Rufinus. Rome cum degeret, Macarii, uiri litteris addictissimi, monitis precibusque impulsus, Origenis Apologiam ex greco uertit in latinum sermonem, ediditque sub Pamphyli Martyris nomine. Quod opus Hieronymus in libris postea scriptis contra Rufinum, aperte reuocans quod antea scripserat in Catalogo uirorum illustrium, Eusebio Cesareensi adiudicandum contendit,  uel alteri ex Origenis sectatoribus; quin hec persuaderi opinio potuerit criticis hominibus, qui maiorem eius Apologie partem pro certissimo Pamphyli martyris fetu habent. Id factum uero anno 397.

Insequente anno, libros , laudato Macario consulente, latio reddidit idem Rufinus cum prefatione, in qua miris laudibus Hieronymum exornat: monetque lectorem, in sua latina uersione quod in illis libris adulteratum alienumque putauerat, omnino pretermissum; aut secundum eam regulam prolatum esse, quam ab ipso Origene frequenter in ceteris operibus inuenerat constitutam; ac alia demum non pauca, que obscurius dicta ab auctore fuerant,  clariore sensu exposita. Hinc iactum discordie pomum est, que uiros amicissimos, Hieronymum, et Rufinum, nimium concitauit: excitauitque Chromatium, utrique addictissimum, ut ambos refecto amicitie federe conciliaret.

u. Initium ego dissidii narro, quo commoti laudatissimi uiri in iurgia prolapsi sunt, seque uulgatis epistolis ac libellis mutuo prosciderunt. Iam eorum tepuerat mutuus amor in Oriente; cum dogmata Origenis, que magno uidebantur in pretio habere Ioannes Hierosolymitanus et Rufinus, auersari ceperat Hieronymus ueluti fidei Christiane inimica. Aterbius quidam insequebatur eo nomine Rufinum Hierosolymis: ipseque Sanctus Pater, qui ueluti hereticus ex amicitia Rufini iudicabatur, suam coram palamque  profiteri orthodoxiam uoluit, dogmata Origenis cuius eruditionem ac studium Scripturarum, antequam heresim plenius nosset, in iuuenili etate laudibus ornauerat, aperte damnando. Simul etiam Epiphanius, qui Hierosolymam uenerat, Ioannem eius urbis episcopum redarguerat, propterea quod Origeniane doctrine patrocinium largiebatur, fouebatque amicitiam cum Rufino. Ea data occasione, cum utroque iurgium 143 habuit Hieronymus; uerum non cepit incrementa dissidium. Pristinam cum Rufino instaurauit amicitiam, ac ambo iunxerunt dexteras. Hec ipse narrat omnia Hieronymus libro III contra Rufinum.

Dissidii sopitos ignes latina excussit librorum de Principiis uersio, quam Rome adornauerat Rufinus.  Opus ipsum plerique exsecrabantur, quod aliis in offendiculum fore timebant: arguebantque latinum Interpretem. Tunc enim Hieronymus ait in Epitaphio Marcelle ad Principiam, Nauem plenam blasphemiarum Rufinum Romano intulisse portui. Aduersariorum, inter quos memoro Eusebium Cremonensem, Pammachium et Marcellam, querelas ut declinaret ille, Aquileiam pergere constituit: impetrauitque a Siricio papa litteras ecclesiasticas, quibus de orthodoxa in longinqua peregrinantium fide pro more illius eui te timonium reddebatur. Siricii nempe simplicitati illusisse Rufinum, Hieronymo placet.

Obiit Siricius anno 398, die 26 nouembris, ut Pagius allique probant: adeoque paulo antea Roma secesserat Rufinus. Mediolano pertransit, ubi regebat  Ecclesiam Simplicianus: ibique de quadam librorum sententia questionem se habuisse cum Eusebio superius laudato, ipse testatur Rufinus libro I Inuectiuarum in Hieronymum. Aquileiam denique peruenit aut eodem anno cadente 398, aut ineunte ceptoque 399. De his omnibus certior ab amicis factus Hieronymus, epistolam reddidit Pammachio et Oceano: in eaque luculenter exponit, quo legerit animo laudaueritque Origenem, emulorum refellit calumnias, diluitque suspiciones hominum, plurimosque Origenis errores prodit. Dedit aliam Rufino, quem graui serioque admonet stylo, nolle se Origenis causa laudari, cuius mala dogmata exsecrabatur: atque satius esse, si iura uelit instaurate  amicitie custodire. Nouam denique sanctus Pater librorum de Principiis molitus est latinam uersionem, ut quos auctor docuerat errores, diligens ac fida noua detegeret interpretatio. In furorem Rufinus agitur: duosque Inuectiuarum libros hoc eodem anno in Hieronymum elucubrare cepit, quibus non modo epistolam ad Pammachium et Oceanum datam, cuius exemplum ab amico Aproniano acceperat, acriore calamo refutare conatur; uerum etiam eximii doctoris Commentarios in sacram Scripturam aculeatis censuris perstringit.

uI. Dolebat Chromatius Aquileie episcopus, uiros sibi amicissimos, rupto federe, quod ambo tot annis amore coniunctos tenuerat, ira permotos in dissidia ruere. Rufini mentem et calamum alio conuertere  studuit: imposuitque prouinciam eidem, ut Eusebii grecam historiam in latinum sermonem transferret.

Paruit Rufinus. Digna sunt animaduersione, que disserit in prefatione: Peritorum, inquiens, dicunt esse medicorum, ubi imminere urbibus uel regionibus generales uiderint morbos, prouidere aliquod medicamenti, uel poculi genus, quo premuniti homines ab imminenti defendantur exitio. Quod tu quoque, uenerande pater Chromati, medicine exsequens genus, tempore quo, diruptis Italie claustris ab Alarico duce Gothorum, se pestifer morbus infudit, et agros, armenta, uiros longe lateque uastauit, populis a Deo tibi commissis feralis exitii aliquod remedium querens, per quod egre mentes ab ingruentis mali 144 contagione  subtracte melioribus occupate studiis tenerentur, iniungis mihi, ut ecclesiasticam historiam, quam uir eruditissimus Eusebius Cesareensis greco sermone conscripsit, in latinum uertam: cuius lectione animus audientium uinctus, dum notitiam rerum gestarum auidius petit, obliuionem quodammodo malorum que gererentur, acciperet. Prouinciam impositam expleuit Rufinus, additis Eusebiane historie duobus libris, proprio marte elucubratis. Neque tamen, dum hanc spartam adornabat, mitior erga Hieronymum effectus est: ceptis Inuectiuarum libris insimul conscribendis insudabat, quos anno 401 uulgauit.

uII. Rufini allata uerba primam exhibent Alarici Gothorum regis irruptionem in Italiam, ac tempus et annum patefaciunt, quo ipse in Eusebiane historie  uersionem incumbebat. Prosper in chronico sub consulibus Stilicone et Aureliano, qui annum ere christiane 400 aperuerunt, hec habet uerba: Gothi Italiam, Alarico et Radagaiso ducibus, ingressi; itemque sub consulatu Arcadii u et Honorii u anno Christi 402 Aduersus Gothos uehementer, utriusque partis clade, Pollentie  pugnatum est; migrauitque in Pannonias Alaricus. Irruptionem: Radagaisi simul cum Alarico non pauci inficiantur. Putant alii, Alaricum anno 401 prouecto in Pannonias regressum, iterum insequente anno irrupisse in Italiam. Pugnam quoque ad Pollentiam ad annum 403 differunt: et anno sequenti illigant Radagaisi ingressum, ut et ipse regiones Italie pertentaret.

 Sed unanimi contra Baronium consensu prima Alarici irruptio ad annum Christi 400 iam referri solet. Hanc Iornandes de Rebus Geticis cap. 29 his uerbis describit: Mox ut ergo antefatus Alaricus creatus est rex, cum suis deliberans, suasit suo labore querere regnum, quam alienis per otium subiacere: et sumpto exercitu, per Pannonias, Stilicone et Aureliano consulibus, et per Sirmium dextro latere quasi uiris uacuam intrauit Italiam. Prima furorem eius passa est uenetia inferior, quam postea prouinciam Foroiuliensem dixerunt: ibique rex Gothus agros, armenta, uiros, longe lateque uastauit, populisque a Deo commissis Chromatio ferale exitium minitabatur. Itaque anno 400 latinam historie ecclesiastice ab Eusebio conscripte adornandam, iniungente Chromatio, uersionem  suscepit Rufinus, compleuitque.



145 CAPUT XI.

De Origenis damnatione: ipseque Rufinus in crimen uocatus, apologiam scribit. Origeniana dogmata damnat Theophilus Alexandrie, Anastasius Rome, uenerius Mediolani, Chromatius Aquileie. Origenis causam distinguit pontifex a causa Rufini, quem diuino reseruat iudicio. Hieronymi dicta exponuntur. Ab eodem Rufino abiudicatur libellus palinodie sub eius nomine uulgatus. De auctore eiusdem coniecture.

I. Iamdiu mota in Oriente aduersum Origenis doctrinam questione, damnationem eius urgebat Theophilus Alexandrinus: eademque Rome agitabatur causa, cui latina uersio librorum de Principiis, quam Rufinus confecerat, ansam dederat. Ipse Rufinus uocabatur in crimen. Tunc adducti testes  qui prius a  Rufino et asseclis eruditi, et postea ab heretico fuerant errore correpti: ostensa multitudo deceptorum, qui latine uersos libros parum cauti legebant: impia quoque ingesta uolumina, que emendata manu scorpii  monstrabantur. Ne crimen, si quod esset, inultum maneret, acciti sunt Romam frequentibus litteris heretici : neque uenire ausi. Imo tantum romane urbis  iudicium fugit ipse Rufinus; ut magis obsidionem barbaricam, quam pacate urbis uoluerit sententiam sustinere. Alarici irruptionem intelligit, qui agros Aquileienses, Italiam ingressus, occupauit, uastabatque.

Fidei sue, quam denigrari egre sentiebat, prolixam  apologiam, cum Romam accitus proficisci non potuerit, aut noluerit, attuleritque excusationem, ad Anastasium romanum pontificem misit Rufinus: Audiui, inquit, quosdam, cum apud Beatitudinem tuam controuersias siue fide, siue de aliis nescio quibus questionibus commouerent, etiam mei nominis fecisse mentionem. Et tua quidem Sanctitas, uelut ab ipsis incunabulis per ecclesiastice traditionis regulas instituta, de absente, sibique bene et in fide et in caritate Dei cognito, calumniantibus non accommodauit auditum. Ad me tamen quoniam appetite existimationis mee fama peruenit, equum putaui ut quoniam ipse post triginta fere annos parentibus redditus sum; et durum satis atque inhumanum erat, si tam cito desererem eos, quos tam tarde  reuiseram; simul et quia tam longi itineris labor fragiliorem me reddit ad iterandos labores, litteris meis satisfacerem Beatitudini tue: non ut de sancta mente tua, que uelut quoddam Dei sacrarium aliquid iniquum non recipit, maculam suspicionis abstergerem; sed ut emulis aduersum me oblatrantibus, baculum quemdam tibi confessionis mee, quo abigerentur, offerrem. Edit ergo fidei sue expositionem, quidue sentiat uerbis disertissimis declarat de Trinitate, de uerbi Dei Incarnatione, de Resurrectione, de Iudicio diaboli, de Animarum origine: seque demum Origenis, 146 cuius opera quedam latine reddiderat, interpretem profitetur, non defensorem.

II. Interim Theophilus Alexandrinus libros Origenis interdixerat fidelibus, idemque Rome prestiterat  Anastasius. Utrumque discimus ex eiusdem pontificis epistola ad Simplicianum, utique Mediolanensem episcopum, quam Dominicus uallarsius in sua diui Hieronymi operum ueronensi editione antea ineditam primus uulgauit. Hec legimus: Theophilus frater et cepiscopus noster circa salutis commoda non desinit uigilare, ne Dei populus, per diuersas ecclesias Origenem legendo, in magnas incurrat blasphemias . . . Nos  in urbe Roma positi . . . ne quis contra preceptum legat hec que diximus, damnauimus . . . Hoc preceptum tenentes, illud quidquid est fidei nostre contrarium, ab Origene quondam scriptum, iudicauimus a nobis alienum, atque punitum. Simpliciani obitum Mediolanensia monumenta die 18 kalendas septembris anni 400 consignant: unde date epistole  tempus definiri iam potest.

Eodem anno in synodo Alexandrina a Theophilo conuocata solemnior prodiit Origenis damnatio, quam Encyclice Palestinis et Cypriis episcopis inscripte complectuntur. uulgauit eas laudatus uallarsius ex antiquissimo codice ms. Mediolanensi bibliothece Ambrosiane, olim S. Columbani Bobiensis: uocatisque ad examen nonnullis difficultatibus, contradicentes ut uidentur chronologie calculos conciliat. Pari ardore in Origenem commotus Anastasius, Origeniana proscripsit dogmata, damnationis sententia missa ad uenerium, qui Simpliciano in sedem Mediolanensem suffectus fuerat. Id ipse testatur in epistola, quam anno 401 ad Ioannem Hierosolymitanum dedit: Qua re moti, inquiens, qualem epistolam  ad Fratrem et cepiscopum nostrum uenerium diligentiori cura perscriptam paruitas nostra transmiserit, ex subditis poteris comprobare. Periit illa, aut latet adhuc in bibliothecarum forulis.

Hanc in Origenem latam sententiam damnationis eodem cum Anastasio et uenerio comprobasse Chromatium Aquileiensem spiritu, luculentissime testatur Hieronymus libro II contra Rufinum, num. 22. Beati Episcopi, inquiens, Anastasius, et Theophilus, et uenerius, et Chromatius, et omnis tam Orientis, quam Occidentis Catholicorum Synodus . . . . . pari sententia, quia pari et spiritu, illum  hereticum denuntiant populis.

 III. Hec Ioannes Hierosolymitanus cum accepisset, Anastasium consulit per epistolam, num Rufinus ob uersos e greco in latinum sermonem sepe dictos libros de Principiis, damnandus esset? Reddit Ioanni epistolam anno 401 Anastasius, qui Origenis causam distinguit a causa Rufini, et hanc diuino reseruat iudicio. Pontificis mentem ex eiusdem epistola colligo, quam seuero inito examine Petrus Constantius tomo I Epistolarum romanorum pontificum illustrat, Ioannis Garnerii editione ac sententia reiectis. Sic habet uero num. 2 et 3: Rufinus, de quo me consulere dignatus es, conscientie sue diuinam habet arbitram Maiestatem, apud quam se integro deuotionis officio ipse uiderit, qualiter debeat approbare. Origenes autem, cuius in nostram linguam composita deriuauit,  antea et quis fuerit, et in que processerit uerba, nostrum propositum nescit. Quod uero sit animi mei studium, 147 cum tua paulisper super hoc conferam Sanctitate. Hoc igitur mente concepi, quod urbis nostre populis de translatis Origenis lectio patefecit: quadam puris mentibus uelut nebula cecitatis iniecta, fidem Apostolorum et Maiorum traditione firmatam, uelut deuiis anfractibus, illum uoluisse dissoluere. Hoc est: aliam Origenis causam esse docet, aliam Rufini. Huius conscientie apud arbitram diuinam Maiestatem notissime relinquendum consilium censet, quo latinam Origenis interpretationem exsecutus fuerit; unde iudicium de Rufino sustinet Anastasius. Que sequuntur de Origene, hunc sensum efferunt: Cum scopus noster sit de nomine Rufini, de quo uno a te consultus  sum; nostri huius idcirco propositi non est indagare, quis Origenes fuerit. Quod tamen mei animi studium, quis affectus erga eum, que de illo sententia sit, paucis aperiam. Patefecit namque de libris eius translatis lectio, ipsum uoluisse, iniecta puris mentibus cecitatis nebula, fidem dissoluere, quam firmat Apostolorum ac Maiorum traditio. Hinc ille, quem Anastasius docet uoluisse fidem christianam dissoluere, Origenes est, non Rufinus; hoc enim loco ueluti raptim, et extra propositum, Ioanni Hierosolymitano significat, quid ipse de Origene sentiat.

Intermissam de Rufino repetit orationem num. 4, Discere, inquiens, hoc loco libet, quid agat in Romanam linguam ista   translatio? Pontificis iudicium accipe: Approbo, si accusat Auctorem, et exsecrandum factum populis prodit, ut iustis tandem odiis teneatur, quem iamdudum fama constrinxerat. Si uero Interpres tantorum malorum consensum prestat, et legenda prodit in populis: nichil aliud sui opera laboris exstruxit, nisi ut proprie ueluti mentis arbitrio hec, que sola, que prima, que apud catholicos Christianos uera fide iam exinde ab Apostolis in hoc usque tempus tenetur, inopinate titulo assertionis  euerteret. Ubi Origenis dogmata, que in latina Rufini uersione prodebantur, absque ulla ambage iterum damnat Anastasius. Rufini uero nulla apparet absoluta condemnatio. Hypothetice loquitur  Romanus pontifex. Approbat, si Rufinus interpres damnet Auctorem, eiusque iniqua dogmata exsecretur: anathema fert, si dogmatibus Origenianis latine redditis consensum prestet.

Eadem utitur Anastasius economia num. 5, ubi primum multiplicis erroris damnat Origenem: deque Rufini conscientia, consilioque se minus sollicitum prebet: Absit, inquit, hoc ab Ecclesie Romane catholica disciplina. Numquam profecto eueniet, aliqua ut hec  admittamus ratione, que iure meritoque damnamus. Quapropter illa toto orbe Christi Dei nostri diffusa prouidentia probare dignabitur, accipere nos omnino non posse que Ecclesiam maculent, probatos mores euertant, aures circumstantium uulnerent, iurgia, iras, dissensionesque disponant:  que sunt exsecranda Origenis dogmatum ueluti genera. Qua re moti, qualem epistolam ad Fratrem et Cepiscopum nostrum uenerium diligentiori cura perscriptam paruitas nostra transmiserit, ex subditis poteris comprobare. Ad uenerium missa epistola dicitur diligentiore studio perscripta, ut appareat discrimen a breuiore altera, quam ad Simplicianum dederat. 148 In utraque uero damnatum Origenem, eiusque lectionem fidelibus interdictam, scimus.

Ad Rufinum redit: Unde igitur, inquiens, habeat secum ille qui transtulit, seruetque sibi hanc conscientiam, non superflua laboro formidine, neque inani timore sollicitor. At sollicitudinem suam contra Origeniana commenta pergit Pontifex declarare: Mihi certe, inquiens, cura non deerit, Euangelii fidem circa  meos custodire populos: partesque corporis mei per spatia diuersa terrarum, quantum possum, litteris conuenire, ne qua profane interpretationis origo subrepat, que deuotas mentes, immissa sui caligine, labefactare conetur. Pastorali officio functus ille fuerat, tum Origenis lectionem interdicendo, tum Origeniana dogmata condemnando: simulque inuigilabat, ne caligo per latinam uersionem immissa deuotas simplicesque mentes labefactaret: Hinc illud quoque, inquit, quod euenisse gaudeo tacere non potui, beatissimorum principum nostrorum manasse responsa, quibus unusquisque Deo seruiens ab Origenis lectione reuocetur: damnatumque sententia principum, quem lectio rerum profana prodiderit. Priorem, quam tulerant Theophilus Alexandrinus, et Anastasius papa inhibitionem, secuta  sunt Honorii et Arcadii responsa, que tamen exciderunt, aut nondum edita latent. Probabile censet Coustantius, Origene a Theophilo eiusque synodo Alexandrina damnato, interdictaque Operum illius lectione, ut fortius Origeniste absterrerentur, imperialia edicta, que postulauerant orthodoxi Patres, lata fuisse.

Sequitur Anastasius: Hactenus sententie mee forma processit. Ac si diceret; hactenus quid sentiam exposui. Ait demum num. 6: Quod te uero uulgi de Rufino querela sollicitat ut quosdam magis suspicionibus persequaris, hanc tuam opinionem constringam diuine lectionis exemplo, sicut scriptum est: Non sic homo ut Deus, nam Deus uidet in corde, homo uidet  in facie. Ioannem scilicet monet Anastasius, ne tam facile liuoris et inuidie uelit eos suspectos habere, qui Rufini latinam translationem uocabant in crimen, cum liuor internum sit malum solius Dei oculis compertum: Itaque, Frater carissime, omni suspicione seposita, Rufinum propria mente perpende, si Origenis dicta in latinum transtulit, et probauit: nec  dissimilis a reo est, qui alienis uitiis prestat assensum. Quemadmodum enim num. 4, conscientie Rufini negotium omne reliquit: ac priusquam de illo quidpiam definiat, discere cupit, auctoremne accuset cuius interpres fuit, an errores eius complectatur assensu: ita et nunc hortatur Ioannem, ut ab omni suspicione liber, ad explorandum Rufini consilium enitatur: Illud tamen tenere te cupio, ita haberi a  nostris partibus  alienum , ut quid agat, et ubi sit, nec scire cupiamus. Nec enim se uelle de mente et consilio eius anxium et sollicitum esse, superius dixerat: Ipse denique uiderit; ubi possit absolui: non a lata sententia, cuius nullum tota in epistola uestigium; sed a suspicionibus, que de illo ferebantur.

Iu. Nihil igitur iure et merito designari potest, quod Rufini damnationem sonet in epistola Anastasiana. Neque pro anathemate in ipsum lato allegari eadem epistola debet 149 iuxta Garnerii editionem; cum ipsum admoneat Coustantius, plures arbitratu suo mutationes induxisse, lectionesque uarias ad preconceptam opinionem accommodasse. Hinc uero, si  damnatum Rufinum in estu disputationis dixerit Hieronymus, mitiore sensu exponendus est ad mentem Anastasii, qui iudicium omne in hocce negotio suspensum uoluit.

Ait ille libro III contra Rufinum num. 15: Quomodo susceperit Italia  quod Roma contempsit? Episcopi susceperint, quod sedes apostolica condemnauit? Hec profert S. Pater de Apologia quam Anastasio obtulerat Rufinus. At enim damnata dicitur Apologia, quia contempta: eamque papa Anastasius idcirco contempsit, quia in epistola ad Ioannem Hierosolymitanum nullam eius mentionem ingerit, nec ullam eiusdem rationem habere uoluit.

Illa quoque Hieronymi uerba obiiciuntur, que libro II contra Rufinum legimus num. 13: Si non uis  audire Fratrem monentem, audias Episcopum condemnantem; itemque alia in Epitaphio Marcelle uidue num. 10: Acciti frequentibus litteris heretici  ut se defenderent, uenire non sunt ausi: tantaque uis conscientie fuit, ut magis absentes damnari, quam presentes coargui maluerint. Que omnia, et si qua paria sunt, id unum significant: Origene per Anastasium damnato, eos omnes pariter anathemate perculsos haberi, qui erroribus eius implicati essent. quod suspicabatur de Rufino et asseclis Hieronymus. Hanc eius mentem aperiunt uerba, que libro II citato contra Rufinum eodem num. 13 leguntur: Cur translaturus heretica, in defensionem eorum premittis quasi Martyris  librum?  Et id Romanis auribus ingeris, quod translatum totus orbis expauit? Aut certe si ideo interpretaris, ut eum hereticum arguas, nichil de greco mutes, et hoc ipsum testare: quod prudentissime Papa Anastasius in epistola, quam contra te scribit ad Episcopum Ioannem, suo sermone complexus est: me liberans, qui id feci; et te arguens, qui facere noluisti. Condemnationem innuit, que legitur in Epistola Anastasii, non absolutam, sed hypotheticam. Sed in eo ab Anastasio differt Hieronymus; quod ille iudicium suspendit, factamque a Rufino in eius conscientie consilium interpretationem transfert: hanc uertit Hieronymus in malam partem, ac pronus est in iudicium male conscientie.

u. Libellum palinodie profert ex bibliotheca  uaticana depromptum Henricus Norisius libro I Historie Pelagiane, capite 3, quo Rufinus errores partim abs se assertos, partim sibi imputatos eiurat. Hanc ipsum cecinisse palinodiam putat ille, Rome post obitum Anastasii coram Innocentio I, qui in eius locum sedemque anno 401 suffectus est.

Libelli titulum accipe, Inc. propter fidem. Priora uerba sunt: Propter uenerationem sanctorum locorum, Hierosolymarum, et Bethleem, uenimus: et intelleximus plures fratres in nobis scandalizari, eo quod audiuerint, nos multa heretica, et que contra fidem Ecclesie ueniunt, profiteri. Itaque Deo presente testamur, que infra scripta sunt nos ex parte sensisse per errorem, et presenti tempore condemnare: alia autem, in quibus falso infamamur, nec dixisse nec dicere; et contraria,  que in aliis suspicamur, posuisse atque damnasse. 150 Sequuntur anathematismi duodecim quibus Origeniana doctrina repudiatur, et orte ex eo fonte damnantur hereses Pauli Samosateni, Arii, Apollinaris et Photini. Idemque desinit libellus his uerbis: Finis de fide de nomine Rufini.

Libellum eumdem uulgauit Ioannes Garnerius inter opera Marii Mercatoris, epistole ab Anastasio ad Ioannem Hierosolymitanum date subiunctum. Priora uerba sic efferuntur: Propter uenerationem sanctorum locorum, Hierosolymam et Bethleem uenimus, et intelleximus plures fratres in nobis scandalizari. Hec sine dubio sana lectio est: neque conuenientem aliquem sensum reddere potest superior lectio Norisiana. uerum etiam eodem hec uerba  legi modo in ipso codice uaticano, quem Norisius adhibuit, testatur Dominicus uallarsius apud Ballerinos Fratres: quibus postulantibus, codicem eumdem, dum Rome diuersaretur, diligentissime inspexit. Quomodo ergo hunc libellum scripserit Rufinus Rome coram Innocentio pontifice, ut in gratiam sedis apostolice rediret? Libelli auctor dicitur, propter uenerationem sanctorum locorum uenisse Hierosolymam et Bethleem: ibique errores partim assertos, partim imputatos condemnasse, ut satis fratribus faceret qui scandalum patiebantur. Hec Rufino Aquileiensi nullo modo conueniunt.

Alii duo Rufini occurrunt in Epistolis diui Hieronymi. Alter est, de quo S. Pater in epistola ad Rufinum  Aquileiensem anno 399 data sic habet: Frater meus Paulinianus necdum de patria reuersus est, et puto quod eum Aquileie apud S. Papam Chromatium uideris. Sanctum quoque presbyterum Rufinum ob quamdam causam per Romam Mediolanum misimus, et orauimus ut nostro animo et obsequio uos uideret. Hic erat Hieronymi discipulus, ex Bethleemitico secessu in Italiam negotii alicuius peragendi gratia missus.

Ad Rufinum alterum eiusdem Hieronymi habetur epistola, quam anno precedente 398 datam pluribus euincit Dominicus uallarsius. In codicibus mss. bene multis inscriptio legitur ad Rufinum presbyterum Romanum: ipsumque recens Hieronymo amicum factum, que num. 6 leguntur uerba, satis euincunt. Ait enim Hieronymus: Hec ipsa in lectulo decumbentes,  longaque egrotatione confecti, uix Notario celeriter scribenda dictauimus, non ut impleremus materiam, sed ne tibi in principio amicitiarum aliquid imperanti  uideremur negare. Si quispiam uero Rufinus libellum palinodie, de quo agimus, ediderit, non alter, sed primus fortasse fuerit, quem in Occidentem ab Hieronymo missum uidimus. Fateri tamen debemus, priora eiusdem libelli uerba haud ipsi bene et apte conuenire, que hominem exhibent, Hierosolymam et Bethleem proficiscentem propter uenerationem sanctorum locorum. An is dici queat Rufinus Hieronymi discipulus, qui ex cremo Bethleemitica, quam dudum cum Hieronymo incolebat, negotii peragendi causa in Occidentem missus fuit, ad eamdem cremum reuersurus?

uI. Libellum eumdem, repertum in bibliotheca Monasterii Bobiensis, testatur Ioannes Mabillonius in Itinere Italico, hoc modo inscriptum legi: Abbreuiatio Fidei catholice exposita a S. Hieronymo, ut quidam in heresim lapsi corrigerentur. Hieronymo 151 tribuendum Opusculum, nemo dixerit: uerum ex diuersa inscriptione que in mss. codicibus habetur, facile coniicerem, neque ab aliquo Rufino uere illud editum esse, sed ab alio potius confictum suppositumque, cui per otium placuerit Hieronymi doctrinam Origenianis dogmatibus aduersam colligere.

Attentiore mente si perpendas libelli anathematismos, adoptatam noueris doctrinam, que Hieronymo placebat, tametsi ab aliis Ecclesie Patribus  euo illo pro certa non habebatur. In duodecimo anathematismo hec habentur: Qui dicunt animas prius fuisse quam nate sunt, et non cum corpore secundum exemplum primi hominis a Deo quotidie fieri, anathema sit. In hanc sententiam abiit semper Hieronymus, que singulas rationales animas, nascentibus hominibus, creari nouas tenet. Rufinus Aquileiensis in Apologia ad Anastasium uariantes hocce de argumento opiniones refert: Audio, inquiens, et de anima questiones fieri . . . . Legi quosdam dicentes, quod pariter cum corpore per humani seminis traducem etiam anima diffundatur . . . . . Alii asserunt, quod formatis in utero corporibus, Deus quotidie faciat animas, et infundat. Alii quod factas iam olim, id est  tunc cum omnia Deus creauit ex nichilo, nunc eas iudicio suo dispenset in corpore. Dubium se herere, atque perplexum, testatur ille: Ego uero cum hec singula legerim, Deo teste, dico quia hucusque ad presens certi et definiti aliquid de hac questione non teneo. Augustini nescit nemo perplexitatem, imo satis propensam mentem in propagationem animarum ex traduce. Reuocatam hanc a S. Doctore in epistola ad Optatum opinionem, putat Bellarminus: immerito sane, cum fateatur num. 2 numquam fuisse ausum, de hac questione definitam proferre sententiam. Eos quidem num. 18 inconsiderate temeritatis arguit, qui propaginem animarum defendunt; non quia existimaret, erroneam et Scripturis aduersam ab illis defendi sententiam: uerum quod eamdem peruicacius,  quam par esset, tutarentur. Interim Hieronymus constantissime sentiebat in libro contra Ioannem Ierosolymitanum num. 22: Quotidie Deum fabricari animas: quod etiam libro III contra Rufinum num. 28 dogma uocat Ecclesiasticum. Hanc Hieronymi doctrinam tuebatur, qui predictum efformauit anathematismum, dicendumque anathema proposuit iis, qui contrarium sentirent.

Dignus quoque animaduersione est primus anathematismus, quo hec efferuntur: Qui dicunt Diabolo, et Demonibus et impiis, hoc est Gentilibus, Iudeis, Samaritanis, omnibusque hereticis , aliquando parcendum et penas eorum non esse perpetuas, anathema sit. Exceptio de Christianis intellecta,  qui rectam fidem sequuntur, et nichilominus cum lethali culpa decedunt, christiane doctrine repugnat. Satis est hoc loco animaduertere: predictum anathematismum, siue doctrinam spectes, siue solummodo uerba, ex Hieronymi operibus decerptum esse. Ait enim postremo capite Commentarii in Isaiam: Sicut Diaboli, et omnium negatorum, atque impiorum, qui dixerunt in corde suo, Non est Deus, credimus eterna tormenta: sic peccatorum atque impiorum, et tamen Christianorum, quorum opera igne probanda atque purganda sunt, moderatum 152 arbitramur et mixtam clementie sententiam iudicis. Paria scribit in Dialogo I contra Pelagianos num. 28: Si autem Origenes omnes rationabiles creaturas dicit non esse perdendas, et Diabolo tribuit penitentiam,  quid ad nos? qui et Diabolum, et satellites eius, omnesque impios, et preuaricatores dicimus perire perpetuo: et Christianos, si in peccato preuenti fuerint, saluandos esse post penas. Nolim de mente Hieronymi disputare: eiusque uerba catholico sensu exponantur de purgatoriis penis, si placeat, per me licet, ac lubens consentio. Habeo tamen, ex ipsius Sancti Patris doctrina et uerbis depromptum esse anathematismum, quo de agimus.

Quidni ergo coniici potest, quempiam fuisse, qui cum animaduerteret in libro III Hieronymi contra Rufinum num. 23, tum ipsum S. Patrem ueluti hereticum ex eiusdem Rufini amicitiis ab Aterbio iudicatum aliquando fuisse, tum Aterbio satis ipsum fecisse  damnatione dogmatum Origenis; inde sumpserit ansam libellum scribendi, in quo Hieronymi doctrina proponeretur, atque contraria dogmata anathemate percellerentur? Fortasse namque censuit otiosus Auctor, non aliter Hieronymum satis fecisse Aterbio, quam per libellum palinodie, in quo damnatio dogmatum Origenis contineretur. Hinc uero procliue fuit, libellum eumdem tum Hieronymo adscribi, ut in Codice Bobiensi; tum Rufino, siue Aquileiensi, siue discipulo Hieronymi, ut in aliis codicibus.



CAPUT XII.

Ruptam dolet inter Hieronymum et Rufinum amicitiam Augustinus. Hieronymum ad silentium hortatur Chromatius. Rufino in Aquileiensium presbyterorum album ascripto fauet. Cum eodem Rufino colit amicitiam Paullnus Nolanus. Chromatio, Gaudentio Brixiano, aliisque  nuncupat Rufinus opera sua. Ioannis Chrysostomi, sede Constantinopolitana deturbati, causam in Occidente strenue tutatur Chromatius.

I. Interim scriptis libellis Rufinus et Hieronymus pugnabant. Duos ille Inuectiuarum libros, quos anno 399 inceperat, uulgauit anno 401, contra Hieronymum. Hisce nondum lectis, sed ex ore tantum amicorum ex parte auditis edita respondet S. Pater anno insequente Apologia, in duos pariter tributa libros. Epistolam reposuit Rufinus: simulque inuectiuarum libros misit, quibus tertium opposuit Apologie librum Hieronymus.

Ruptam inter illos dolebat amicitiam Augustinus. Aculeatos Rufini libros perstringit, simulque suaues animi sui sensus Hieronymo exponit in epistola 73,  alias 15, anno circiter 404 scripta. Inquit enim num. 6: Nescio que scripta maledica  super tuo nomine ad Africam peruenerunt. Accepimus tamen, quod dignatus es mittere, illis respondens maledictis. Quo perlecto, fateor, multum dolui: inter tam charas familiaresque personas, cunctis pene Ecclesiis notissimo amicitie uinculo copulatas, tantum malum exstitisse discordie . . . . . Quis 153 amicus non formidetur, quasi futurus inimicus, si potuit inter Hieronymum et Rufinum hoc quod plangimus exoriri? Et num. 10: Hoc magnum et triste miraculum est, ex amicitiis talibus ad has inimicitias peruenisse: letum erit, et multo maius, ex inimicitiis talibus ad pristinam concordiam reuertisse.

II. Mitiores animos Hieronymo ingerere studebat Chromatius Aquileiensis: idque admonitione sua  obtinuit, ut ambo nouis abstinerent scriptis, quibus inuicem lacesserentur. Rufinum presentem auctoritate sua urgebat, ut iurgio finem imponeret: neque sane responsum dedit ad tertium Apologie librum, quem Hieronymus uulgauerat. Litteris etiam ad Hieronymum datis, finem obtinuit simultatum, quem uehementissime optabat.

Rem ipsam testatam reliquit Sanctissimus uir libro III contra Rufinum num. 2, ubi causam profert, propterea quod, commonitione Chromatii neglecta, librum eumdem conscripserit: Testem, inquiens, inuoco Iesum, me ad commonitionem S. Pape Chromatii uoluisse reticere, et finem facere simultatum, et  uincere in bono malum: sed quia minaris interitum nisi tacuero, respondere compellor, ne uidear tacendo crimen agnoscere, et lenitatem meam male conscientie signum interpreteris. Abstinuit deinceps iurgio, scriptoque Hieronymus: quamquam data occasione non sine contemptu de Rufino scribit, siue adhuc uitam agente, siue denato.

III. Suam Rufino communionem, et amicitiam negauit nunquam Chromatius, ipsumque habuit coluitque inter charos Aquileiensis Ecclesie presbyteros. Rem hanc paulo fusius declaro, quam Henricus Norisius inficiatur. Monastico addictus instituto Rufinus, simulque laicus, post baptisma susceptum discessit Aquileia anno 371 aut sequente. Nondum presbyter initiatus fuerat iuxta calculos Tillemontii  anno 386, quo ipsum, et Hieronymum, atque Melaniam inuisit Hierosolymis et Bethleem Palladius, Lausiace historie Auctor. Sic enim ait capite 3: Cum Melania seniore uixit etiam nobilissimus, et moribus simillimus, et fortissimus Rufinus, ex Aquileia ciuitate Italie, , qui postea dignus est habitus presbyteratu; quo non est inuentus inter homines nec doctior, nec mitior.

In epistola S. Epiphanii ad Ioannem Hierosolymitanum data, et a Hieronymo latine reddita, que ad annum 394 spectat, presbyterum Rufinum appellatum legimus. Ipsum fortasse Ioannes, a quo magno in pretio habebatur, presbyterum initiauit. Ordinatum uero titulo Monasterii, nullus dubito: qua ratione laudatus Epiphanius in eadem epistola scribit,  Paulinianum Monachum S. Hieronymi fratrem a se presbyterum consecratum ad diuina in Cenobio Bethleemitico mysteria celebranda; eo quod sancti presbyteri Hieronymus et uincentius, propter uerecundiam et humilitatem nollent debita nomini suo exercere sacrificia. De uariis Ordinationum titulis late ac preclare agit Christianus Lupus in notis ad canonem 6 concilii Chalcedonensis.

Post annum 398 reducem Rufinum in patriam et urbem Aquileiam, Aquileiensi clero extra septa Monasterii aggregatum a Chromatio, colligere possumus ex Gennadio uetusto scriptore, qui capite 17 de uiris 154 illustribus Rufinum Aquileiensem presbyterum uocat. Id inficiatur Norisius, cuius hec uerba sunt libro I Historie Pelagiane, capite 2:  Neque post reditum a Chromatio antistite in suum clerum ascriptus uidetur: etenim paulo post inde discessit, Orientem repetiturus. Falli puto uirum doctissimum. Aquileia ante annum 407 discessisse Rufinum, probari non potest, ut infra dicendum. uerum etiam ascribi clericos euo illo potuisse alicuius Ecclesie albo, quin ibidem permanentem sedem haberent, ostendit Tillemontius exemplo Paulini Nolani, qui in epistola 3, alias 45, ad Alypium, num. 4, refert: Ambrosium Mediolani Antistitem suo se clero uindicare uoluisse, ut etsi diuersis locis degeret, ipsius presbyter censeretur.

Iu. Neque solum Chromatius, uerum etiam plerique sanctissimi uiri, qui hac etate florebant,  communionem Rufino Ecclesiasticam largiebantur, ab Anastasio damnatum minime putabant, fouebantque cum ipso amicitiam. Habentur Paulini Nolani epistole plures ad ipsum. Hoc loco eam liceat expendere, que apud Lebrunum 28, alias 9, ad Sulpicium Seuerum data est, ex qua discimus: tum Seuerum Paulino quoddam misisse commonitorium plurium difficultatum, quas in Historia Sacra texenda offenderat, sibique expediri optabat: tum ab eodem Paulino commonitorium idem transmissum ad Rufinum, ut ipse pro ea, qua pollebat, eruditione Seueri difficultates explanaret. Ita uero amplissimo celebrat Rufinum elogio: Preterea autem iussisti, nimium opulenter tibi de paupere tuo blandiens, ut que de annalibus non unius gentis, sed generis humani fugerent,  ego uidelicet quasi peritior edocerem . . . Attamen quod de meo non habui, de fratris unanimi opulentiore thesauro petiui; et ipsam annotationem, quam Commonitorii uice miseras, litteris meis inditam, direxi ad Rufinum presbyterum, sancte Melanie spiritali in uita comitem, uere sanctum et pie doctum, et ob hoc intima mihi affectione coniunctum. Si ille has, que merito te permouent de annorum siue regnorum non congruente calculo, hiantis historie causas non ediderit, qui et scholasticis et salutaribus litteris  grece iuxta ac latine diues est, uereor ne apud alium in his regionibus  frustra requiramus.

Mentio Melanie senioris, cum qua spiritalem uitam in Aegypto et Hierosolymis plures annos transegerat  Rufinus, reditum eiusdem pientissime uidue in Italiam indicare uidetur. In sequente sane epistola ad eumdem Seuerum data, laudes eius amplissime persequitur Paulinus: ipsamque narrat ex Hierusalem post quinque lustra remeantem se hospicio excepisse. Ubi annos uiginti quinque commorationis Hierosolymitane numerat ille, septem autem supra uiginti Palladius in Historia Lausiaca.

Reditum Melanie anno 402 illigant editores Benedictini Operum S. Augustini tomo II in prefatione, Lebrunus in noua Operum S. Paulini Nolani editione, et Tillemontius nota 2 in uitam S. Melanie. Pagium aduersantem nouimus, cuius sententia est: Rufinum simul cum Melania, tum iter in Orientem suscepisse, tum in Italiam remigrasse. Prioris Chronographie  calculis acquiescimus, quos egregie pluribus argumentis uindicant ac asserunt Petrus et Hieronymus Fratres Ballerini, presbyteri 155 ueronenses libro I Obseruationum in opera Henrici Norisii capite 2, num. 5. Hinc Paulinus predicto Rufinum exornat elogio post magnos in ipsum Rome tumultus concitatos. Accedit confirmatio ex epocha conscripte a Sulpicio Seuero Historie Sacre, quam ducere animo conceperat usque in Stiliconem consulem, ut ait libro secundo, annum scilicet Christi 400. Hoc igitur anno historiam suam adornabat Seuerus, eamque uno uel altero post anno absoluit: eodemque circiter tempore difficultatum, quas offendebat Seuerus, commonitorium acceptum misit ad Rufinum  Paulinus, ut dubia solueret, que communis amici mentem animumque uexabant.

u. Operam ille suam, uitamque insumebat in homiliis Origenis in Sacram Scripturam latio reddendis, aliisque proprio marte concinnandis elucubrationibus, quas uiris eximiis, quorum fruebatur amicitia et consuetudine, nuncupabat. Chromatio Aquileiensi homilias in librum Iosue latine redditas obtulit, ipsumque in epistola nuncapatoria que falso in uulgatis Hieronymo adiudicatur, his uerbis alloquitur: Quia ergo et tu, o mi semper uenerabilis pater Chromati, iniungis et precipis nobis, ut aliquid ad edificationem et constructionem diui tabernaculi ex Grecorum opibus et copiis conferamus; oratiunculas 26 in Iesum Naue, quas ex tempore in Ecclesia perorauit  Adamantius senex, ex greco latine tibi pro uirium mearum paruitate disserui. Ipsum Chromatium comparat Beseleeli, quem Diuina Scriptura Exodi capite XXXI narrat, impletum fuisse Spiritu Dei sapientia, et intelligentia, et scientia in omni opere ad exstructionem tabernaculi.

Heraclio, quem fratrem appellat, nuncupatos ab eodem Rufino habemus Commentarios eiusdem Origenis in Epistolam ad Romanos latine translatos. In peroratione, quam perperam Hieronymo tributam in uulgatis editionibus euincit Cotelerius ex mss. codicibus, opus aliud memorat, quod postulante Gaudentio episcopo Brixiano aggressus fuerat: Post hoc, inquiens, sane uocat nos opus, quod olim quidem iniunctum est, sed nunc a B. Gaudentio episcopo uehementius  perurgetur, Clementis scilicet romani episcopi, apostolorum comitis et successoris, de Recognitione libri, ut in latinum uertantur . . . . . Quod si me Dominus implere permiserit, redibimus ad illos  et ad tua desideria, ut in Numerorum et in Deuteronomii libros, Deo permittente, aliqua dicamus. Morem gessit Gaudentio, fidem suam postea Heraclio liberaturus. Ait uero in prologo Recognitionum: Tibi quidem, Gaudenti, nostrorum decus insigne doctorum . . . . . opus, quod olim uenerande memorie uirgo Siluia iniunxerat, ut Clementem nostre lingue redderemus, et tu deinceps iure hereditario poscebas, licet multas post moras, tandem aliquando restituimus. In citata peroratione post commentarios in epistolam ad Romanos, Origenis  uolumina recenset, que latino sermone interpretatus iam fuerat: Homilias siue Oratiunculas in Genesim, et in Exodum . . . . . et in librum Leuitici . . . . et in Iesum Naue, et in Iudicum librum, et in trigesimum sextum, et in trigesimum septimum, et trigesimum octauum psalmum. Alia eius opera Paulino Nolano, Urseio abbati, et Donato nuncupata, capite sequente memorabimus.

156 uI. Ad Chromatium nostrum redit oratio, cuius sollicitudo per hec tempora maxime emicuit in graui causa Ioannis Chrysostomi, sede Constantinopolitana per uim ac iniuriam deturbati. Eudoxie superbe imperatricis instigatione, ac Theophili Alexandrini et coniuratorum episcoporum malis artibus,  damnatum sanctissimum uirum anno 403 in pseudo-synodo habita in suburbio Chalcedonis ad Quercum, decreto suo Arcadius Augustus exsulare iussit. Ingenti terre motu facto, ac plebe ad seditionem uergente, ab exsilio reuocatus est. Impotentem haud remisit iram Eudoxia, donec iterum in synodo Constantinopoli anno 404 celebrata ab aduersariis oppressus in exsilium Chrysostomus deportatur: quo perdurante, sanctissimum uite cursum consummauit die 14 septembris anni 407. Sedem porro eximii presulis in exsilium acti occupauit primum Arsacius, tum Atticus.

Sede sua cum iniuste depulsus exsilium patiebatur Chrysostomus, litteras dedit ad Innocentium I, romanum pontificem, qui Anastasio anno 401 suffectus  fuerat die 4 decembris, aut anno insequente 402, die 27 aprilis, ut aliis placet. Litteras easdem refert Palladius in dialogo de uita eiusdem Chrysostomi: similesque testatur  scriptas ab eo fuisse ad uenerium episcopum Mediolani, et ad Chromatium Aquileie episcopum.

Opem Chrysostomo pro sua auctoritate ac dignitate collaturus Innocentius, litteras ad Honorium imperatorem misit. His Augusti pietas mota  iubet Occidentalium synodum cogi: et cum unam simul sententiam tulissent, eam ad suam pietatem referri. Congregatos narrat idem Palladius Italie episcopos. Rome synodus habita est. Orant uero Patres supplicibus ad imperatorem oblatis libellis, uelit ipse fratri suo et imperii consorti, Arcadio  rescribere, ut iubeat synodum fieri Thessalonice; quo facilius utraque pars Orientis et Occidentis certum ac indubitatum de Ioannis Chrysostomi causa iudicium ferat. Sanctissimi uiri causam strenue tutabatur Chromatius, cuius epistolam una cum litteris romani pontificis delegit Honorius, ut eas ad Arcadium mitteret. Hec ad annum 405 pertinent. Ait uero Honorius in epistola ad Arcadium: Quenam enim sit Occidentalium de Ioanne episcopo sententia, ex omnibus epistolis, que ad me scripte sunt, duas subiunxi, unam Romani, alteram Aquileiensis episcopi.

Romane Ecclesie legati, litteris acceptis imperatoris Honorii, Innocentii, et Italorum episcoporum, Chromatii Aquileiensis, et uenerii Mediolanensis,  atque aliorum, necnon commonitorio synodi totius Occidentis, publica euectione Constantinopolim profecti sunt. Has Chromatii epistolas puto ab illis diuersas, quas memorat Honorius, una cum suis ad Arcadium  157 transmittendas. Fuerint fortasse ad ipsum Chrysostomum date  .

Operam ille resciuit in exsilio, quam pro sua causa diligentissime nauauerat Aquileiensis episcopus, qui amplum idcirco ab eodem Chrysostomo elogium, et multas grates anno 406 consecutus est. Ait enim in litteris ad ipsum datis: Clarissima feruentis tue ac sincere caritatis tuba ad nos usque sonum suum diffudit. . . . Nec hos, licet alioqui tam longe disiuncti, minus quam ii qui adsunt uehementissimam atque igne plenam caritatem, sinceramque et ingenti libertate ac fiducia perfusam linguam, atque adamantinam contentionem exploratam habemus. Gratias agit amplissimas pro diligentiore studio, quod magna animi contentione in eius prestabat causa: ipsumque rogat,  ut si tabellarii occurrant, qui ad eius solitudinem aut exsilii locum uenerint, de sua ualetudine scribat. Scis enim, inquit, quantum hinc uoluptatis percepturi simus, cum de hominum tam ardenter nos amantium prospera ualetudine crebrius ad nos afferatur. Infecta re, legati redierunt; impediente Theophilo, ne synodus celebraretur, in qua, detectis dolis eius, liquido patuisset innocentia Chrysostomi. Misero et iniquo sanctissimi uiri exsilio mors finem imposuit: egregie uero Chromatii nostri erga ipsum caritatis et sollicitudinis numquam excidet memoria.



CAPUT XIII.

Mortem obit Chromatius, cuius opera recensentur. Sedem Aquileiensem Augustinus conscendit. Aquileia discedit Rufinus. 

 I. Sanctissimam denique uitam, laboresque multos preclarosque pro Ecclesia uniuersa et Aquileiensi Chromatius consummauit, cuius memoria die 2 decembris colitur in Ecclesie fastis. uite eius terminum figit Dandulus anno Christi 407. Hanc epocham indicari a Paulino Nolano in epistola ad Rufinum data, infra dicendum est. Tenuisse Chromatium addit Dandulus Ecclesiam Aquileie, annis 18 iam ex inuasionibus Barbarorum plurimum Italia perturbata. Prima scilicet uice Alaricus anno 400, irrupit in Italiam, longe lateque uastatis agris Aquileiensibus: neque recessit in Pannoniam, nisi post pugnam ad Pollentiam, Ligurie oppidum. Eamdem postea regionem anno 404, aut insequente tentauit Radagaisus, alter Gothorum rex, qui multis uastatis locis  occubuit in Thuscia. De secunda Alarici irruptione mox agendum.

Nonnulla uulgata feruntur opuscula, que Chromatio tribui solent. Plures ab eo datas ad Innocentium  pontificem, Ambrosium, Hieronymum, 158 Ioannem Chrysostomum, memorauimus, epistolas, que perierunt. Eiusdem, et Heliodori nomine epistolam ad Hieronymum scriptam recitat Baronius in prefatione ad martyrologium romanum capite 5, in qua postulare perhibentur probatissimi presules: ut famosissimos feriales de Archiuio S. Eusebii, Cesaree Palestine episcopi, inquirens, Martyrum dirigat festa. Hanc cum Hieronymi responsione inter spurias merces iure meritoque reiicit annalium parens. Prodierunt etiam inter opera Hieronymi sub eorumdem Chromatii et Heliodori nomine ad eumdem epistola, eiusdemque ad illos responsio de Libris apocryphis, uidelicet De ortu Marie Regine uirginis, simul et Natiuitate atque infantia Domini nostri Iesu Christi:  que criticorum omnium calculis supposititie habentur ac spurie. Denique Petrus Wastelius carmelita in uindiciis Ioannis Hierosolymitani, Chromatio homilias nonaginta adiudicat, que inter opera Chrysostomi edite sunt: cui tamen calculos nostros adiicere non licet. Eius etiam Expositionem Orationis Dominice sistit Henichius parte II Historie Ecclesiastice, ut refert Gottfridus Olearius in Bibliotheca scriptorum: quo de opere mentio infra recurret.

Alia feruntur opera, uel potius operum fragmenta, sub eius nomine sepius uulgata, que tomo u Bibliothece Patrum Lugdunensis hoc ordine recensentur: I. De octo Beatitudinibus, seu in caput quintum Matthei. II. In caput quintum integrum eiusdem Matthei, ac partem capitis sexti. III. In caput tertium  Matthei. Primum opusculum est homilia, occasione nundinarum habita. Incipit: Dat nobis, fratres, conuentus hic populi, et mercatus frequentia occasionem proponendi sermonis Euangelici. Seligitur sermo Christi apud Mattheum de octo Beatitudinibus. Desinit: Ut autem uerbis finis cum prefatione concordet, si est gaudium mercatoribus propter lucra presentia et caduca, magis gaudeamus omnes et letemur quia tales Domini hodie inuenimus margaritas, quibus nulla possint bona seculi comparari. Quas ut acquirere, obtinere, possidere mereamur, auxilium nobis et gratia cum uirtute ab ipso Domino postulanda est, cui sit gloria in secula seculorum. Amen. Doxologiam animad uerte.

Que duo sequuntur, fragmenta sunt commentarii  in Euangelium Matthei. Doxologia superius memorata, qua finis imponitur homilie de octo Beatitudinibus, frequentius legitur in duobus reliquis fragmentis, aut eisdem aut consimilibus uerbis concepta: nempe, Cui laus et gloria in secula seculorum, Amen; uel Cui est honor, laus, et gloria una cum Spiritu Sancto ante omnia secula, et nunc et semper, et in secula seculorum, Amen; uel Qui est benedictus in secula; uel Qui est benedictus in secula seculorum, Amen. Itemque demum illa uerba habentur: Per Christum Dominum nostrum. Hinc duo colliguntur. Primo uidentur Commentarii in homilias tributi: que iuxta numerum repetite Doxologie, decem et septem uel etiam octodecim distinguuntur. Hanc  debemus Tillemontio animaduersionem. Deinde uidentur eiusdem auctoris esse predicte omnes homilie, cum in eisdem pari modo doxologie formule adhibeantur.

Inter homilias in caput quintum et sextum Matthei Expositio Dominice Orationis habetur; que num eadem sit, ac illa quam Henichius 159 proponit, consulere poterit qui Ecclesiastica potitur eiusdem Historia. Hec eadem opera in aliquibus editionibus inscribuntur titulo Chromatii romani episcopi. Hinc plerique uiri docti eadem Chromatio nostro abiudicanda censent. Titulum eumdem exposuimus capite X, num. 2.

II. Chromatio succedit Augustinus. Inite Sedis tempora, presulis patriam, morumque ac litterarum  prestantiam declarat Dandulus in Chronico: Augustinus, inquiens, episcopus Aquileiensis intronizatus est anno ab Incarnatione Domini nostri Iesu Christi 407, quia plebs catholica ex Barbarorum inuasione plurimum agitata, una cum Clero ad fidei sue robur, hunc origine Beneuentanum, uirum orthodoxum, et Diuinis Scripturis satis eruditum, sibi in Pontificem elegerunt. Breuissimum est elogium, quod in Chronico Aquileiensi legitur: Chromatio successit Augustinus patriarcha, qui post annos 19 ab ordinatione sua, aucto populo Dei, cunc Sanctis in pace quieuit.

Sedis initium pendet ex anno emortuali Chromatii inferius designando. Tum uero imperium Orientis adhuc tenebat Arcadius, cui anno 408  post calendas maias iunior Theodosius successit: regebatque Honorius Occiduas partes, quas Barbarouum turbe populationibus et incendiis uastabant. Patria Beneuentanum uocat Augustinum Dandulus; cuius rei certa, ac uetusta desunt monumenta. Nouemdecim sedis annos numerat Chronicon Aquileiense; nouem alios addit chronista uenerus: Augustinus, inquiens, Episcopus Aquileie, sue inthronizationis anno 28 defunctus est.

Chromatio non Augustinum, sed Nicetam numerat immediate suffectum Ughellus in Italia Sacra. Errasse uirum, bene et optime de Ecclesiis Italie meritum, euincunt allegata chronica, quibus consonat catalogus Foroiuliensis, quem iuxta formam diptychorum confectum memorauimus, ac primo  loco damus in appendice. Alia nobis erunt certissima erroris argumenta proferenda, cum de Niceta agendum fuerit.

III. De obitu Chromatii nimium dolens Rufinus, anceps herebat, an Aquileie moram trahere deberet, an alibi querenda sedes foret: Romamque petere cum cogitasset, hec illi tamen certa non insedebat animo sententia. Hoc intelligenda sensu putamus Paulini Nolani uerba, que in eius epistola 46, alias 47, ad Rufinum data, legimus: Nunc uos in estu sollicitudinis, et incerto morarum, Romam peti iudicastis. Quenam alia fuerit causa, ut estu sollicitudinis laboraret, ac incertus et anceps fluctuaret Rufinus ubi diuersaretur, nisi Chromatii obitus?  Aquileie commorari nolebat post mortem sanctissimi episcopi, quem patrem amantissimum expertus fuerat. Romam proficisci constituerat: neque tamen hec illius firma erat sententia. Unde pergit Paulinus: Det nobis Dominus, a Domino letificari quam primum de actu nostro . . . . Et incipiamus tamen sperare fructum presentie uestre, si uos certi esse de uestra sententia, uel Domini circa uos placito ceperitis. Nondum ergo, quam sibi deligeret sedem, decreuerat Rufinus.

Quo anno predicta Paulini epistola scripta fuerit, inquirendum est. Temporis nota in eadem subindicari uidetur, ubi hec habentur: Nobis autem etsi pro tua caritate presumptio sit, quia remeaturus ad Orientem non feres, inuisitatis nobis, abire; 160  tamen de peccatis nostris metus est, ne etiamsi tam nobis uicina filia Babylonis auertat. Discimus, Rufinum iam tum animo statuisse regressum in Orientem. Non alia ibidem intelligitur Filia Babylonis, nisi Roma. Sensum declarat ipse Paulinus in epistola 29, alias 10, ubi loquens de Melania seniore, que Hierosolymis relictis, in Italiam ac Romam remigrauerat, sic ait: Hanc ergo filia Sion  hactenus habuit, et desiderat: nunc filia Babytonis  habet, et admiratur. Rogat ergo Rufinum Paulinus, ut profecturus ipse in Orientem, se inuiso, non abeat: simulque tamen ueretur, ne Roma, etiamsi uicina ipsi Paulino Nole degenti, ipsum auertat.

Causam scilicet metus, quam profert Paulinus,  pronum est intelligere nouam Alarici Gothorum regis irruptionem, que Rufino impedimento foret, quominus romanum iter aggrederetur, ac inde Nolam pergeret. Atqui Stilicone, qui Gothos in Italiam acciuerat, decimo calendas septembris anni 408, interfecto, occupauit Alaricus Portum urbis: eodemque anno ad finem uergente Romam prima cinxit obsidione, ut ex Zosimo colligunt uiri rei chronologice peritissimi. Iterum anno insequente 409, ad obsidium Rome contendit rex Gothus: quam denique tertia uice anno 410 obsedit, cepit ac miserrime  depopulatus est. Hoc anno captam urbem, plurimi teneat ac probant doctissimi uiri, quorum sententiam amplectimur, licet superiore id anno factum censeat Pagius. Itaque data fuerit Paulini Epistola ad Rufinum anno 408 cadente uel ineunte 409.

Hanc epocham calculo suo approbant Tillemontius, et Lebrunus, qui diui Paulini operum nouam editionem curauit uberrimis notis exornatam: simulque arbitrantur, eodem anno 409 incepto adultoque nondum fuisse Paulinum ad insulas Nolanas euectum; siquidem Rufinus in epistola nuncupatoria libri II de Benedictionibus, quem post allegatam epistolam elucubratum dicemus, non alio nisi confidenti fratris titulo ipsum appellat, neque uerbum habet quod eius indicet pastoralem sollicitudinem ac dignitatem.  Obiecta proferunt illi, que aduersari uidentur, et expediunt. Paucis expendere liceat, quod habet Pagius ad annum 403, num. 10, ab eisdem pretermissum. uerba refert Pelagii anno 417 ad Innocentium papam, cuius obitum ignorabat, scribentis: nempe, Legant illam epistolam, quam ad sanctum uirum Paulinum episcopum ante duodecim fere annos scripsimus. Hoc epistole fragmentum profert Augustinus in libro de Gratia Christi, capite 35. Duodecim illi anni si retro numerentur, annus colligitur Christi 405, quo ad Paulinum episcopum scribebat Pelagius. Ita sane: de tempore annoque date epistole dubium nullum. At cum anno 417 testatur ille, se ad sanctum uirum Paulinum episcopum scripsisse, dignitatem significat, qua potiebatur  ille anno, quo ad Innocentium scribebat, non anno quo ad Paulinum scripsit.

Que cum obiter admonere pretium opere fuerit, iam postremo loco colligere liceat, anno circiter 408 uel etiam superiore, ut habet Dandulus, Chromatium e uita migrasse: ipsumque idcirco Rufinum in estu sollicitudinis, et incerto morarum Romam petere iudicasse: neque tamen de concepta sententia certum fuisse.







EX DISSERTATIONIBUS uARIAE ERUDITIONIS FR. BERNARDI MARIAE DE RUBEIS ORDINIS PRAEDICATORUM. uenetiis 1762.



161 CAPITIS XuIII. NUM. u ET uI.

Obiit sanctissimus uir ualerianus, Aquileiensi Ecclesia sordibus hereseos purgata, quas Fortunatianus Predecessor  , ac finitimi Ariani intulerant, eademque iure Metropolitico aucta. Memoria  eius recolitur die 27 Nouembris in Martyrologio Romano, aliisque duobus mss. sancti Cyriaci, et sancti Maximini, apud Bollandum, et Henschenium. Diem habent precedentem 26 uetustum Martyrologium quod uulgauit Florentinius, et Corbeiense apud ipsum,  Hieronymianum et Gellonense apud Dacherium, Labbeanum et Auctarium Usuardi, et Bede apud laudati Bollandi Continuatores. ualentinum, corrupto scilicet ualeriani nomine exhibent Martyrologia Antuerpiense, et Rabani, a Florentinio citata, et Richenouiense II ab eisdem Bollandianis uulgatum.

Ad annum obitus quod attinet, ac successionem Chromatii in Sedem Aquileiensem, ita disserebam in Monumentis capite 10, num. 1. »Hoc anno cadente 388, uel etiam ineunte anno 389, diuersatum esse Ambrosium Aquileie nouimus: unde coniectura sumi potest, eam in Urbem profectum esse sanctissimum antistitem ad noui episcopi consecrationem. Primum nos docet Paulinus in Ambrosii uita, num. 21, Exstincto Maximo, inquiens, posito Theodosio Imperatore  Mediolani, Ambrosio uero episcopo constituto Aquileie; dedit ipse Ambrosius ad imperatorem epistolam, in editione Nourriana 40, ut ipsum a sententia reuocaret de synagoga quadam Iudeorum ab episcopo Castri Callinici reedificanda, deque Monachis qui fanum ualentinianorum Hereticorum, ab iis contumelia prouocati incenderant, supplicio afficiendis. Atqui certo colligimus ex Codice Theodosiano, ipsum Augustum Theodosium nondum die XII  Kal. Octobris  anni 388 discessisse Aquileia: ipsumque uI Idus eiusdem mensis iam Mediolanum uenisse, qua in urbe usque ad Maium insequentis anni commoratus est. Itaque Ambrosius anno cadente 388, uel ineunte, ac incepto 389, manebat Aquileie: ibique allegatam  dedit ad imperatorem Theodosium epistolam. Hec animo perpendens Baronius ad annum 388, num. 84 sic ait: Quod autem detineretur Ambrosius Aquileie, cum nullum hoc tempore memoria sit ibi celebratum fuisse concilium: equidem existimo, illuc esse profectum ex more ad noui creationem antistitis, cum defuncto ualeriano eius ciuitatis episcopo, in 162 locum eius est subrogatus sanctus Chromatius. Non inanem puto coniecturam.«

Hanc reiicit archiepiscopus Ancyranus, Iustus Fontaninus; eiusque uestigia premit Ioan. Iosephus Liruti in Opere citato  in uita Chromatii. Hec uero tradit ille in Historia Litteraria Aquileiensi Libro III, capite 3, num. 2, scilicet: 1o uita migrasse  sanctum ualerianum 6 Kal. Decembris, seu die 26 Nouembris; 2o Maximum Tyrannum ad tertium ab Aquileia lapidem anno 388 deuictum fuisse 5 Kal. Augustas, seu die 27 Iulii, iuxta Idacium in Fastis Labbeanis: secus uero 6 Kal. Septembris, seu die 27 Augusti, ut habet Socrates; 3o Hoste fuso, Aquileie Theodosium aliquandiu substitisse: nam lex X de infirmandis iis que sub Tyrannis acta fuerant, ibidem data est 6 Kal. Octobris, seu die 26 Septembris; 4o Post sexdecim mox dies, Legem similem, uII in Codice Theodosiano, Mediolani latam fuisse 6 Idus Octobris, seu decima die eiusdem mensis; 5o Aeadem in urbe Mediolanensi ab ipso Theodosio datam Legem XuII De Hereticis, 6 Nonas Maias, seu  die 5 Maii anni insequentis 389, ac etiam Legem XIX De Hereticis, 6 Kal. Decembris, seu die 26 Nouembris. Hinc uero colligit Fontaninus, Theodosium anno 388 Aquileie substitisse die 26 Septembris, eodemque anno uersatum esse Mediolani die 10 Octobris.

»Quo spatio temporis interiecto Ambrosius , exstincto Maximo, posito Theodosio Imperatore Mediolani, ut ait Paulinus, Aquileiam properauit: alias in alterutra urbe, non litteris, sed coram de Rescripto in Christianos Mediolani uulgato apud Augustum expostulasset.« Tum consulendos admonet Sammaureos Auctores Admonitionis pro ordine epistolarum sancti Ambrosii § 11, sicque demum ait: »Cum autem  ualerianus  obierit die 260 Nouembris; hinc constare, Ambrosium ante, non post obitum ualeriani Aquileiam profectum; ideoque aliam ob causam, quam ob Chromatium ualeriano subrogandum, qui nondum ex hac uita migrauerat.«

Minime puto, spatium temporis, quo Aquileiam properauit Ambrosius, illud intelligi quod inter diem 26 Septembris fluxit, ac diem 10 Octobris: adeoque tota corruere uidetur Fontanini ratiocinatio. Sammaurei Editores Operum sancti Ambrosii, quos hac de re consulendos iubet, quantum eorum ex uerbis intelligo, non aduersantur. »Statuendum itaque,  hanc epistolam  tunc temporis fuisse scriptam, cum profligato Maximo, Mediolanum rediit imperator. Atqui ex Codice  Theodosiano intelligitur, eumdem 12 Kal. Octobris  anno 388 nondum recessisse Aquileia: 6 uero Idus eiusdem mensis Octobris  iam uenisse Mediolanum: qua in urbe usque ad Maium sequentis anni commoratus est. Ex quibus liquet, hoc ipso interuallo sanctum presulem, qui negotiorum suorum causa Aquileiam se contulerat, super memorati edicti reuocatione scripsisse ad Theodosium.«

Ubi interuallum illud computasse intelligo doctissimos uiros a die 10 Octobris anni 388 postquam Mediolanum rediit imperator, ad Maium anni insequentis. Interpretationi 163 nostre fauent Paulini uerba in uita sancti Ambrosii. Ait ille, num. 22: Exstincto Maximo, posito Theodosio Mediolani, Ambrosio uero  episcopo constituto Aquileie , in partibus Orientis in quodam castello a Christianis uiris synagoga Iudeorum et lucus ualentinianorum concremata sunt . . . Sed de huiusmodi facto comes Orientis ad imperatorem relationem direxit, qua accepta imperator preceperat, ut synagoga ab episcopo loci reedificaretur . . . Sed huius precepti tenor cum ad aures peruenisset uenerabilis uiri Ambrosii episcopi, direxit ad imperatorem epistolum, quia ipse in tempore excurrere non poterat: qua illum conuenit, ut id quod ab eodem statutum fuerat, reuocaretur.« Quo ex loco perspicue addiscimus, Theodosio, post Aquileiam  relictam iam posito Mediolani, de Synagoge incendio certiorem factum fuisse a comite Orientis: atque tunc Ambrosium Aquileie constitutum litteras ad imperatorem dedisse de reuocatione edicti. Locus ergo relinquitur Baronii coniecture, ut etiam post diem 26 Nouembris ualeriani emortualem, in eam urbem Ambrosius perrexerit, Chromatium ordinaturus episcopum. Ceterum Legem superius citatam uI de infirmandis his, etc., datam Aquileie, exhihet Codex Theodosianus, non 12 Kal. Octobris, ut Editores Sammaurei habent; neque 6 Kal. Octobris, ut Fontaninus affert: sed 10 Kal. Octobris, Theodosio II et Cynegio Coss., anno 388.

uI. Chromatii nostri Opuscula primus uulgauit Ioan. Sichardus una cum Symmachi pape Apologetico,  ex uetustissimo codice sub hoc titulo: Chromatii doctissimi episcopi Romani, etc., Basilee, apud Adamum Petrum, mense Martio 1528, in-8o. Difficultatem ingerit appellatio Romani. Patriam eius putabat significari Sixtus Senensis. Chromatium uocat Hispanum Dandulus: at ullo sine probato uade asseritur siue Romanus patria, siue natione Hispanus. Baronius, in Martyrologio, ad diem 22 Iunii, et 2 Decembris, in notis, obseruat, Aquileiam dictam aliquando ciuitatem Romanam: adeoque Chromatium uocari episcopum Romanum, perinde esse ac Episcopum Aquileiensem. Quesnellus, ad epistolam CXXIX sancti Leonis, § 4; Pagius, ad annum 396, num. 7; Tillemontius, in Monumentis Histor. Eccles., tomo XI, dictum Romanum docent,  hoc est catholicum, uel etiam episcopum Ecclesie Romano in imperio posite. Tot inter coniecturas mihi etiam que menti mee inciderat, proferre licuit in Monumentis Ecclesie Aquileiensis, capite 10, num. 2, ut nempe eo uocabulo patria Chromatii indicaretur, eaque fuerit Concordia, de qua sic habet Plinius Libro III, capite 18: Colonia Concordia, Flumen et Portus Romatium; adeoque Chromatius dici potius debuerit Romatius, seu Romatinus patria, ac deinde episcopus Aquileiensis.

Iusti Fontanini posthuma Historia Litteraria Aquileiensis lucem uidit typis Romanis anno 1742. Iniectam difficultatem expendit libro III, capite 4, num. 2, quam ita solui debere putat, ut Romanus dictus fuerit Chromatius, hoc est Latine seu Occidentalis  Ecclesie pater, et episcopus. Interpretationem amplectitur Ioannes Iosephus Liruti. In argumenta que 164 proferuntur, animaduersiones addo. Testis uocatur sanctus Hieronymus, qui in epistola ad Damasum  ait: Nouellum a me, homine Romano, nomen exigitur: in ea scilicet, que tunc de una, uel tribus in Deo Hypostasibus mota fuerat in Oriente controuersia. Minus aptum uideri potest exemplum. Se quippe Romanum appellat hominem Hieronymus, non ea solum ratione quia natus in Occidente, ac latine lingue homo erat: uerum quia maxime Romane cathedre addictus erat, ac fidei professor quam in ea questione Romana sedes tradebat. Unde premiserat, sibi in eo dissidio  consulendam esse cathedram Petri, et fidem apostolico ore laudatam: se rursum ait, cathedre Petri communione consociari; ac demum subdit: Absit hoc a Romana fide. Non ergo se Hieronymus hominem Romanum uocauit ea solum ratione, quia Latine seu Occidentalis Ecclesie homo esset.

Testes addit Gelasium Cyzicenum, libro I concilii Niceni, in Prafatione, Patres Nicene synodi II, Actione I, et Photium, Codice LXXXIX, qui Romanum dixere Rufinum. An uero conueniens fuerit eorum testimonium? In Greco textu Cyziceni, Nicenorumque Patrum lego Rufinum presbyterum Rome: que uoces indicant, Rufinum ab illis creditum Romanum: non Latinum, et Occidentalis Ecclesie presbyterum duntaxat; sed Romanum  patria et ortu. Quo etiam errore fortasse captus Photius, Rufinum uocat . At mirum non esset, Grecos Scriptores uocasse Rufinum Romanum, hoc est latinum, et Occidentalis Ecclesie scriptorem: subit attamen miratio, apud ipsos Occidentales uocari Chromatium Romanum, id est Latinum et Occidentalis Ecclesie episcopum.

Testimonium denique, ueluti locupletissimum, affertur Albini cognomento Alcuini, qui in Libello contra heresim Felicis nondum edito, asseruatoque inter Palatinos Bibliothece uaticane Codices, inter Patrum Latinorum dicta, Augustini, Isidori, et Leonis, affert etiam Chromatii sententiam his uerbis: Chromatius quoque sancte Romane Ecclesie antistes in Libello, quem de octo Beatitudinibus inscripsit, etc.  Animaduertere prestat Chromatii uerba que ab Albino seu Alcuino citantur, in predicto exstare Libello, quem edidit Sichardus: ad eademque hanc appingi a Sichardo notam in Libri margine: Citatur hic locus ab Albino contra Felicem ex Chromatii Libello de Octo Beatitudinibus. Hinc uero colligendum est, ex hoc Alcuini loco, non alio ex Codice Chromatium in Operum eius editione a Sichardo appellatum episcopum Romanum.

Sed hocce uocabulo, aut uerbis illis sancte Romane Ecclesie antistes id unum significare Alcuinum uoluisse, quod Chromatius fuerit Occidentalis, et Latine Ecclesie antistes quidam, minus uerisimile uidetur. Cur pari titulo Augustinum, et Isidorum, sine dubio Latinos et Occidentales episcopos, quorum  testimonia decerpit, non insigniuerit? Alcuino synchroni Galliarum, et Germanie episcopi in Synodica ad Presules Hispanie contra Felicem et Elipandum, que exstat in concilio Francofordiensi, cum Patres Ecclesie Latine et Occidentalis Hieronymum et Augustinum, et Cassiodorum allegent, eos non appellant Romanos, aut Ecclesie Romane epicopos, et Patres: quo postea titulo Paschasium 165 diaconum, et Gregorium Magnum insigniunt: Paschasius sancte Romane Ecclesie diaconus , et Gregorius papa Romanus. Quid est rursum quod titulum sancte Romane Ecclesie antistitis minus obuio sensu adhibuerit, ad lectores decipiendos aptissimo?

 Nolim ego suspicari, eiusdem tituli auctorem fuisse Alcuinum. Is legerit in Codicibus aut sancte Romane Ecclesie antistitem, aut episcopum Romanum. Quo hec uerba intellexerit sensu, non dixerim. Equidem septem illi episcopi, qui in Ecclesia Lateranensi, sua quisque per uices redeunte hebdomada, mysteria celebrabant, appellari apud scriptores consueuerunt episcopi Romani, pontifices Romani, Romane Ecclesie episcopi, episcopi cardinales Romane Ecclesie. Huiusmodi episcoporum mentio prima reperitur apud Baronium ad annum 769. An ergo ex istis unus existimatus fuerit Chromatius? An imperitus ignarusque librarius, cum animaduerteret Chromatium abs Hieronymo uocari papam uenerabilem in prologo libri II Commentariorum in prophetam Habacuc,  et episcoporum sanctissimum in Prefatione ad Latinam Paralipomenon uersionem, crediderit ipsum summum pontificem, eiusque Opera exscribens, titulo insigniuerit episcopi Romani, aut sancte Romane Ecclesie antistitis?

At idem titulus nullo uitio laboret. An alia presto fuerit uerisimilior interpretatio? Theodericus Ruinart, in nota 49 ad Historiam persecutionis uandalice obseruat: Romanorum nomine Catholicos fuisse designatos tum ab hereticis ipsis, ut in hoc loco, tum etiam a catholicis auctoribus. Locus est libro I. num. 14, ubi Iocundi presbyteri Ariani uerba sunt ad Theodericum regis filium: Si gladio peremeris , incipient eum Romani martyrem predicare. Mabillonium citat hac de re disserentem in Prefatione  ad Liturgiam Gallicanam, num. 11. Eius accipe uerba: »Catholici apud Gregorium Turonensem episcopum, Romani non semel dicti, Unus locus est in libro I. de Gloria Martyrum, capite 25, ubi Gregorius agens de uiolatis per hereticos Lusitanie fontibus, et de celesti uindicta in uiolatores, hec subdit: Denique Theodegisilus huius rex regionis, cum uidisset hoc miraculum quod in his sacratis Deo fontibus gerebatur, cogitauit intra se dicens, quia ingenium est Romanorum , ut ita accidat, et non est Dei uirtus. Idem in eiusdem libri capite 80, refert miraculum in fidei christiane approbationem factum in presbytero catholico aduersus presbyterum Arianum: qui catholicus presbyter nostre religionis a Gregorio,  Romanorum uero ab hereticis appellatur. Imo etiam a catholicis ipsis Romana fides pro catholica ante id tempus sumebatur. Sic Hieronymus in prima Apologia aduersus Rufinum: Fidem suam quam uocat? Eamne, qua Romana pollet Ecclesia? an illam, que in Origenis uoluminibus continetur? Si Romanam responderit, ergo catholici sumus.« His Ruinartus adiecit Theodosium Iuniorem Augustum in epistola ad Acacium, aliosque episcopos, et anachoretas, que in concilio Ephesino refertur: ubi eos adhortatur, ut sese probatos Romane religionis sacerdotes exhibeant. Addo ego ex Ducangio 166 in Glossario, antiquiorem Luciferum Calaritanum in Libro ad Constantium Imperatorem de non parcendo in Deum delinquentibus:  Itaque cum non esse illum Filium Dei dicitis . . . . Nos uero Romani dicimus unius substantie cum Patre illum esse. Dignissimam accipe demum laudati Ruinartii animaduersionem ibidem: Is autem mos  potissimum inualuit, cum Barbari Ariane secte addicti prouincias Romani imperii deuastarunt. uocis ergo Romanorum pro Catholicis usum a remota habemus etate. Aetas hec conuenit cum tempore, quo Chromatius Aquileiensem regebat Ecclesiam, ut ex Lucifero Calaritano patet: ac rursum sub ipso Chromatio irruptiones Gothorum, qui Ariana luc infecti erant, in uenetiam ac Italiam incepisse, notum est. Quidni ergo Chromatius in recte fidei protestationem Operi suo inscribere se uoluerit episcopum Romanum, id est catholicum, uel Ecclesie Romane,  id est catholice episcopum? Quidni potius qui sequiore etate Opera eiusdem exscribebat, in eius fidei preconium appellauerit ipsum episcopum Romanum, et hanc appellationem ueluti eius propriam retinuerint sequioris etatis notarii, aut exscriptores?

Apud Paulum Diaconum libro Iu, capite 34, ubi duorum patriarcharum Aquileiensium, schismatici unius, ac alterius catholici synodi quinte ecumenice ueneratoris, electio narratur, sic legimus: »His diebus , defuncto Seuero patriarcha, ordinatur Ioannes Abbas patriarcha in Aquileia uetere cum consensu regis  et Gisulfi Ducis: in Grados quoque ordinatus est Romanis Candidianus antistes . . . . Candidiano quoque defuncto, apud Grados ordinatur patriarcha Epiphanius . . . . ab  episcopis qui erant sub Romanis.« Huiusce uim uocis exposuimus in nostris Monumentis, capite 33, num. 3. Ruinartus loco citato, nota 199, ad hunc locum in Historia persecutionis uandalice, libro u, num. 18: »Quos  quantiscumque muneribus foueris . . . . illi aliud nesciunt, nisi inuidere Romanis: et quantum ad eorum attinet uoluntatem, semper cupiunt splendorem et genus Romani nominis obnubilare, nec ullum Romanorum omnino desiderant uiuere:« sic disserit: Post uarias Barbarorum irruptiones, cum in plerisque imperii, potissimum Occidentalis prouinciis, Barbari simul et antiqui populi, quos alias Romani subiugauerant, permixti essent; mos inualuit ut isti Romani, alii Barbari appellarentur . . . . Theodoricus Ostrogothorum in Italia rex leges pro  Barbaris, id est sue gentis hominibus, et pro Romanis, antiquis scilicet Italie incolis, tulit. Plura ea de re exempla uide, si uacat, apud Hadrianum ualesium, libro uI Rerum Francicarum, circa medium. uocis eiusdem significata plura patent. Tillemontius, tomo XI Monum. Hist. Eccl. nota 2 in sanctum Chromatium, hoc sensu Romanorum uocem intelligit in loco Pauli Diaconi: eodemque fortasse sensu Chromatium dictum Romanum indicat. Eadem est Quesnelli sententia in notis ad sancti Leonis epistolam 129, num. 4. »Romanis ordinatus dicitur Candidianus: iis scilicet Aquileie ueteris incolis, qui Gradum transmearant, parebantque Romanis.« uanam coniecturam optime refellit Fontaninus loco citato.




ANNO DOMINI CCCCuIII.
SANCTUS uICTRICIUS EPISCOPUS RHOTHOMAGENSIS





PROLEGOMENA.

 Natum uictricium in nonullis imperii finibus innuere uidetur sanctus Paulinus, dum ait , ipsum fuisse a Domino in lucem populi sui de extimo orbis eductum: ex quibus uerbis coniicit uir eruditus , eum forte fuisse gente Britannum. Aetate impar beato Martino, qui ortum duxit anno 316 aut 317, militie primum seculari nomen dedit, atque in ipsa militia Christianam fidem fuit complexus. Cum uero postmodum se ipse sacramento militari soluisset, ut Christo totum sese addiceret; concitato in furias tribuno, districtus in uerbera et uastis fustibus fractus, capite demum damnatus. Sed lictor sancti confessoris caput iamiam amputaturus, excussis illico oculis, cecitate percussus est. Ipse uero uinculis solutus liber euasit: quem propterea idem  Paulinus martyrem uiuum appellat.

Quo autem exinde sese receperit, haud plane compertum. Illud certius, Morinorum ac Neruiorum gentes indomitas Christi iugo eum subiecisse: quo proinde nomine cum eius fidei ac religionis zelus longe lateque peruulgatus esset, ad Ecclesiam Rothomagensem regendam fuit euocatus. Id uero contigerit ante annum 390, quo ipsum uienne Allobrogum Paulinus, adhuc seculi huius curis implicitus, apud sanctum Martinum uidit. Neque porro illud pretermittendum quod narrat Sulpicius Seuerus, uictricium nempe tanta fuisse sanctitatis fama prestantem, ut cum Carnoti muta ex utero puella beato Martino fuisset oblata, ut linguam ligatam meritis suis absolueret; ille curande infirmitatis honorem  uictricio detulerit uel ualentiniano, qui tum forte latus ipsius ambiebant. Illum preterea laudat Paulinus ab instituto apud Rothomagenses per frequentes Ecclesias et monasteria quotidiano psallentium concentu; ubi quondam scilicet deserta syluarum ac littorum pariter intuta aduene barbari aut latrones incole frequentabant.

Anno 394 aut 395 in Angliam perrexit, ab illius regni antistitibus euocatus, pacis conciliande causa, quam noua Pelagianorum heresis turbabat, ut ipsemet  testatur. Porro exeunte anno 403 Romam contendit: cuius peregrinationis mentionem iniicit lau datus Paulinus. Cur uero iter huiusmodi susceperit, illud unum in promptu habetur, ipsum uidelicet fuisse accusatum apud Romanum pontificem, quod de fide non recte admodum senserit. Sub anni porro insequentis initium, dum adhuc Rome consisteret uictricius, ut erudite demonstrat cl. Coutantius, insignem illam epistolam ab Innocentio I papa recepit que Regularum liber dicta est, ob eam scilicet causam quod in ea, pauca prefatus beatissimus pontifex, plura deinceps ecclesiastice discipline capita exponit.

Mox uero, Roma redux Rothomagum uictricius, eodem anno per Candidianum ex suis alumnis unum in Italiam missum breues litteras dedit ad Paulinum  Nolanum; qui propterea secundam ipsi Rothomagensi episcopo inscripsit epistolam, estque num. 36. De qua quidem Pauliniana epistola sic edisserunt Gallie Christanie scriptores: »Postreme ille Paulini littere uidentur eruditis Bollandistis non esse scripte, nisi postquam episcopatum ille Nolanum adeptus esset. Et enim, inquiunt, priores eius littere anni 399, inscripte sunt Beatissimo PATRI uictricio: posteriores autem anni 404, Unanimo FRATRI uictricio. Sed uox illa frater leuis est momenti apud Paulinum. Scribebat ille annis 394 et 395, longe ante quam episcopus esset, epistolas 4 et 6, utramque Augustino fratri. Certe ad episcopos non est euectus Paulinus, nisi anno 409, quo quidem anno ad sanctum Augustinum scribens, prestantissimos  Ecclesie Gallicane episcopos tunc uiuentes recenset, Exsuperium uidelicet Tolosanum, Simplicium uiennensem, Amandum Burdigalensem, Diogenianum Albigensem, Dynamium Engolismensem, uenerandum Aruernensem, Alithium Cadurcensem, Pegasium denique Petracoriensem: de uictricio autem silet. Unde uidetur sanctus antistes Rothomagensis tunc uiuere desiisse.«







PRAEFATIO IOANNIS LEBEUF AD SUBSEQUENTEM LIBRUM DE LAUDE SANCTORUM.

 Operi quod in lucem a me profertur, occasionem prebuit Reliquiarum Sanctorum Apostolorum et  Martyrum receptio. Illud quisquis perpenderit, alicuius Rothomagensis episcopi industrie facile ascribet.  Hec uerba que paragrapho tertio leguntur: Bis ad Rothomagensem Sancti ueniunt ciuitatem, statim indicant Reliquias in urbe Rothomagensi exceptas. Quod uero circa finem paragraphi sexti scribitur: Sed quid ego pauper uictricius cultor uester de loci qualitate formido clare ostendit auctorem fuisse huius opusculi S. uictricium, qui illius urbis episcopatum tenuit uersus finem quarti seculi et initium quinti.

Stylus huius operis cum stylo sancti Paulini, quem inter et sanctum uictricium arctissima fuit necessitas, maximam habet similitudinem. Que ex Scriptura sacra, ea ex Latina uersione tunc temporis usitata excerpta sunt. D. Martianay ex manuscripto sancti Germani a Pratis codice, nonnulla retulit, in  quibus similis reperitur S. Matthei translatio, ex cuius fide Patres Scripture testimonia afferebant ante S. Hieronymi etatem.

Hic in questionem uenire posset an opus illud sit concio quam coram populo Rothomagensi recitauerit uictricius uel libellus quem populi edocendi gratia composuerit? Ex duobus operis locis libellum credam potius esse quam concionem. Sed nos, inquit, paragrapho 9, in tanta gratulatione librum tumultu questionum refercimus: et uersus finem paragraphi 9, Si nostra cui sordebit oratio, studium certe neutiquam displicebit, siquidem nos uidebit librum simplici fide exarasse, nos uerbis. Enim uero fidei confessio quam nuncupat paragrapho 4, et repetite aduocationes SS. Apostolorum et Martyrum quorum Reliquie in  urbem recens uenerant, in libro conuenientiorem quam in oratione sedem obtinent.

Si de tempore constaret in quo mortui sunt episcopi Mediolanensis prouincie Theodulus et Eustachius de quibus paragrapho 2, sicuti constat, de tempore quo obiit S. Ambrosius, facilius annum quo Reliquie ille Rothomagum aduecte fuerint, possemus assignare. Id solum pro certo haberi potest  scilicet illam translationem ad illud tempus esse referendam, quod est medium inter Inuentionem corporum sanctorum Nazarii et Celsi, ac sancti Ambrosii  mortem. Cum igitur non detexerit Ambrosius eorum Sanctorum corpora ante Theodosii mortem que contigit die decima septima Ianuarii anno Christi 395, ipseque Ambrosius obierit anno 397 die Aprilis quarta, sequitur hanc Exceptionem Reliquiarum apud Rothomagenses, circa annum 396 factam fuisse.

De episcopis et Theodulo  constat quod in Epistola Concilii Mediolanensis anni 390 nomina subscripserint, saltem iuxta editionem Labbei tomo II Concil. col. 1027: nam apud alios legitur Theodorus non  Theodulus. uerum non parua oritur difficultas circa ipsum Theodulum, an scilicet ille sit amanuensis beati Ambrosii de quo scribebat Paulinus presbyter in uita eiusdem Ambrosii anno 417, ea que sequuntur: Cum ad palatium pergeret Ambrosius, eumque pro loco officii nostri sequeremur, Theodulo tunc Notario qui postea summa cum gratia Mutinensem rexit Ecclesiam, etc. Si enim uictricius de episcopo, mentionem faciat, hinc liquet alium esse a Theodulo Mutinensi episcopo, quod nempe Mutinensem cathedram nondum ascenderat, cum Reliquie Sanctorum ipsi assignate fuerunt; siquidem ex loco Paulini superius allegato certum est eum anno 395, post Theodosii mortem Notarii munia sub sancto Ambrosio adhuc egisse. Scribit Ughellus memoriam huiusce episcopi  quem Theodorum male uocat, exstare in monumentis Mutinensibus ad annum 397, quo forte tempore obierat Ambrosius et opusculum uictricius iamiam exarauerat.

Cum igitur alium Theodulum assignet Epistola concilii Mediolanensis ad Siricium papam anni 390, istum forte Theodulum indicat potius uictricius. Cuius autem sedis exstiterit episcopus, infertur ex subscriptionibus concilii Aquileiensis anni 381, que repetuntur in exemplari Romano subscriptionum eiusdem concilii Mediolanensis. In iis Theodulo  assignatur sedes Octodurensis. At cum in eius territorio quiescerent corpora Martyrum Agaunensium, si quidpiam de Sanctorum Reliquiis uictricio missurus erat Theodulus, de horum  profecto Martyrum sanguine intinctam humum que tunc etiam religiosissime asseruabatur, in capsulam episcopo Rothomagensi destinatam deposuisset. Altum ergo de sancti Mam itii Reliquiis silentium postulat ut intelligatur de Theodulo alio ab episcopo Octodurensi ea que in tractatu sancti uictricii referuntur.

De qualicumque episcopo uel Ecclesie ministro scripta fuerint, aliqua libellus iste quem lectori offero dignus est ueneratione, tum ex parte antiquitatis, que plusquam mille quadringentorum annorum est, tum ex parte auctoris cuius nomine insignitur, quippe qui deinde amissis litteris quas ad S. Paulinum Nolanum scripserat sanctus uictricius, hoc damnum reparat, et aliqua Epistolarum Paulini ad  uictricium loca illustrat. Ceterum si egre ferant nonnulli qui auctores Gallos et Francos illustrant, quod Honorium uulgo Augustodunensem, e numero scriptorum nostrorum sustulerim Dissertatione superius edita, obseruent me in locum Honorii uirum suffecisse et dignitate celeberrimum et antiquitate longe commendandum.

Digressiones plurime quibus hoc scriptum refertum est, sententiam uidentur recentis auctoris uite S. uictricii [a 1Kb] confirmare, de calumniis quibus petitus fuit, quasi in aliquibus fidei articulis errauisset. Credunt illum in Italiam antea se purgatum iuisse,  unde Reliquias deferre potuerat, quibus illas iunxit quas postea excepit; nisi tamen alii prius obtinuerant. Exstat in suburbio Rothomagensi Ecclesia sub titulo S. Geruasii. Hanc non absurde crediderim locum occupare in quo S. uictricius templum posuerat de quo in huius operis fine loquitur. Tanta est eius antiquitatis opinio, ut fama sit S. Mellonis primi Rothomagensis episcopi corpus in ea sepultum fuisse. Illam suspicor fuisse edificatam extra ciuitatem Romanam ubi iuxta leges corpora terre mandare licitum erat, primamque Rothomagi Cemeterii ius habuisse, quam potissimum frequentabant fideles propter Sanctorum Reliquias et sepulcra.

In notulis infra paginas in hac editione insertis plurima alia legentur que de hoc manuscripto sese  offerunt exquirenda. Cetera omisi Scholia que Monachus quidam Sancti Galli noni fortasse seculi uel decimi obseruauit, quia sane in confesso est illum Monachum  paulisper fuisse rudem, qui uerbi gratia dixerit Rothomagensem ciuitatem, ciuitatem fuisse Britannie, et loco uictricii quem non nouerat, forte uicarium esse legendum, idque, quia fuerat a scriptore deceptus qui huius operis auctorem S. Ambrosium fuisse putabat, eo quod in manuscripto codice quem manu tenebat, aliqua sancti Doctoris scripta exciperet.

Hic opportune S. uictricii uite narratio ueniret, si quis forte illam ignoraret. Optime conscripta fuit a Ioanne Baptista Le Brun Rothomagensi acolytho iuxta ea que de uictricio in Epistolis S. Paulini narrantur.  Illam Bollandiste iterum ediderunt in secundo Augusti tomo. Ibi legitur uictricium ab adolescentia militasse: Tum colendi Dei cupiditas eo illum adduxit, ut ad Tribuni pedes arma deponeret missionemque peteret. Hunc Tribunus uirgis cedi et in carcerem coniici iussit. Rei militaris Comes ad quem adductus fuit uictricium capite damnauit. Lictor caput iamiam erat amputaturus, cum subito oculis captus est, soluta uincula: que cum uidisset Comes, illum ad Imperatorem remisit, a quo dimissus est. In quem locum sese receperit, incertum est, sed eum Rothomagensis populus post Petri mortem episcopum elegit circa annum 385, uictricium postea circa annum 389 Paulinus uidit uienne cum S. Martino Turonensi. Eius autem tanta fuit fama  sanctitatis, ut cum Carnuti oblata fuisset beato Martino adolescentula muta, curande infirmitatis honorem illi detulerit Martinus, uel episcopo ualentiniano: quod uterque recusauit: populum suum cum simplicitate edocebat uictricius, et exemplum semper preceptis premittebat. Monasteria in urbe Rothomagensi ac Diecesi edificauit. Multi eius monitis in matrimonio continentiam obseruabant; plures illi bona sua afferebant, ut eleemosynas erogaret. Apud  Morinos et Neruios euangelizauit. Hec omnia narrantem audiuit apud Nolam Paulinus Paschasium diaconum quem cum Urso catechumeno in Italiam miserat uictricius, quique Paulini Epistolam ad uictricium retulit. Ex Morinis redux, zizania in agro suo inuenit disseminata. Contra aduersarios, pro doctrine sue puritate dimicauit, et ea forsan causa est, cur Romam peteret circa annum 403. Unde cum rediisset, Paulino scripsit litteras, quibus ueniam precabatur eo quod ad illum iter non direxisset. Candidianum ad eum misit ex suis alumnis unum, qui cum Pontifice Romano de aliquo negotio ageret. A Candidiano didicit Paulinus quecumque uictricium spectabant, eique secundam ad episcopum Rothomagensem dedit Epistolam. In chartis quas  ad Papam mittebat uictricius, significabat se aliquibus teneri scrupulis propter regulas quas obseruat Ecclesia Romana circa mores, ad cercendos Canonum uiolatores. Innocentius librum Regularem illi dedit, id est librum in quo Canones Ecclesie Romane continebantur. Hec tantum de S. uictricii uita tenentur, quibus adiungende sunt circumstantie quas hoc opus suppeditat.

Corpus eius sequentibus seculis ad Castrum Branam pagi Suessionensis delatum fuit. Existimarunt Socii Bollandiani a Caluinistis in fauillas redactum fuisse cum pagum illum depredati sunt. At rumor iste, qui et de reliquiis aliquorum sanctorum Gallie circumfertur, falso nititur fundamento quoad S. uictricii corpus integrum. Quinque nimirum inter  grandiora ossa corporis sancti Presulis apud Branam sub altari ecclesie parochialis S. Nicolai etiam a bellorum istorum temporibus asseruata sunt in sarcophago ligneo, scilicet os femoris, os tibie, os illud quod peroné uocant, item omoplate et coxis. Quedam etiam de eodem sacro corpore in ecclesia abbatiali S. Euodii ipsius oppidi conseruabantur; non uero totum corpus ut putauerat Balletius. His adde brachium quod iam ab initio duodecimi seculi ad Monasterium Charitatis supra Ligerim delatum fuerat. Ossa quinque superius dicta solemniter illata sunt die quinta Maii anni 1733 in nouam capsam manibus Reu. in Christo Patris D. Francisci Le Febure de Laubrière episcopi Suessionensis, qui, ut didici ex processu uerbali, statuit in posterum hanc  translationem ritu semiduplici in iam dicta ecclesia S. Nicolai singulis annis recolendam.

Ceterum in edendo hoc uictricii opusculo ipsam numerorum diuisionem que in codice S. Galli habetur, seruare propono, ne quidquam de tante antiquitatis manuscripto pereat, possitque lectori certum esse, omnia ad fidem uenerandi codicis religiose fuisse collata.

Scribebam Parisiis mense Sextili anni 1737.





SANCTI uICTRICII ROTHOMAGENSIS EPISCOPI LIBER DE LAUDE SANCTORUM.
Ex ms. Codice S. Galli annorum plus mille.


 I. Pertinere nos, dilectissimi fratres, ad misericordiam Dei et omnipotentiam Saluatoris etiam presentibus spiritualium bonorum cumulis admonemur. Nullum uidimus percussorem, gladium uacuum uagina nescimus, et altaria diuinarum adimus potestatum, nullus est hodie cruentus inimicus, et Sanctorum passione ditamur, nullus nunc tortor incumbit, et Martyrum tropea portamus: nullus effusus sanguinis ad presens, nec persecutor insequitur, et replemur gaudio triumphorum. Immergendum est igitur [a 1Kb] lacrymis, et grandia sunt in uberem fletum gaudia resoluenda. Ecce maxima pars celestis militie nostram dignatur uisere ciuitatem, ut iam nobis habitandum sit inter turbas Sanctorum, et inclytas celestium potestates. Haud mediocre  leuamen est delictorum tecum habere quos instruis, tecum habere quos mitiges. Equidem ex gaudio presenti metior quantum huc usque perdiderim. Rogo, date ueniam impatientie: immodica letitia uerba pensare non nouit. Doleo et quodam modo humana ratione contristor quod tam sero uenerunt habitatores pectoris nostri: minus delictorum repererant si ante uenissent. Unde, karissimi, hec nostra sit apud sanctos prima petitio, ut peccata nostra pia miseratione aduocationis excusent, non animo iudicantis inquirant. Et mee quidem, sancti uenerandique Martyres, quantum reor, apud uos ueniabilis excusatio tarditatis est. Nam quod ad Britannias profectus sum, quod ibi moratus sum, uestrorum fecit exsecutio preceptorum. Pacis [b 1Kb] me faciende consacerdotes mei salutares  antistites euocarunt. Hoc negare non poteram qui uobis militabam. Non est deesse obsequiis obedire preceptis. Merito uirtutis ubique uos esse noui: nullo enim terrarum spatio celestis claritudo fraudatur. Ignoscere ergo debetis, quod in quadragesimo tantum lapide pene tardus occurri. uobis intra  Britannias [c 1Kb] obsequebar, et oceani circumfluo separatus uestro tamen detinebar officio. Dilatio [d 1Kb] ista desiderium meum lesit, non pretermisit obsequium. Ego tamen totum uestre tribuo [e 1Kb] maiestati, quia uos estis corpus Christi, et spiritus diuinus est qui habitat in uobis; uestrum est quod abfui, uestrum est quod rediui. Superest ergo ut excusationis mee ratio digeratur. Pacis Domini estis auctores, cuius me sententie uelut interpretem delegistis. Hoc ego Domini Iesu et uestrum salutare preceptum intra Britannias exercui, si non ut debui, tamen ut potui. Sapientibus amorem pacis infudi docilibus legi, nescientibus inculcaui, ingessi nolentibus, secundum Apostolum, instans opportune, importune; atque in eorum animas doctrina et palpatione perueni. Ubi  me tamen locus et fragilitas humana tentauit, uestri spiritus presidium flagitaui. Feci quod in maxima ui tempestatis faciunt illi qui nauigant: Non gubernatoris peritiam, sed misericordiam superne maiestatis implorant. Fluctus enim consternere et uentis modum adhibere, iehsu qui in uobis est ualet, ars terrena non nouit. Nec sane mihi iam circa eos laborandum est qui absolute discipline copula exciderunt. Habeo uestrarum presentiam maiestatum: in quibus apparitor religionis excusat, compleat uestre potestatis auctoritas.

II. Qua te nunc, benedicte [f 1Kb] Ambrosi, ueneratione complexer? qua te, Theodule, deosculer caritate? quibus te interioribus brachiis Eustachi sensui meo glutinem? quo te cultu noue mentis, Cario [g 1Kb] , qua admiratione  suspiciam? nescio profecto, nescio pre tantis meritis quid rependam. Unum solum est quod potest uestris beneficiis respondere, si a sanctis Apostolis et Martyribus debita nostra poscatis, ut uobis non desint quos nobiscum esse uoluistis. Tue quoque, dilectissime frater Aeliane [h 1Kb] , consedulitati,  tum etiam exspectationi gratias ago. Sed labori tuo et officio mercedem iam Apostoli ac Martyres exsoluerunt, diu tecum fuerunt. Da igitur, da, quid moraris? Sanctorum templa porrigite. Operari libet, non libet loqui. Nam si curauit attacta leuiter fimbria Saluatoris, procul dubio curabunt amplexata, domicilia passionum. Huc accedit quod fatigationem labor iste non sentit. Apostolos ac Martyres nostros fide ante portauimus. Bis ad Rothomagensem Sancti ueniunt ciuitatem [a 1Kb] : dudum nostrum pectus intrarunt; modo celebrant Ecclesiam Ciuitatis. Ecce omnis etas in uestrum funditur famulatum, alter alterum uincere studio religionis insistit. Hinc presbyteri et diacones et omnis uobis quotidiano famulatu cognitus minister occurrit. Notorum sunt obsequia  gratiora: non enim amari incipit [Subaud. notus], sed amoris acquirit augmentum.

III. Huc accedit, quod plus Dominum meretur cognita et inueterata militia. Stipendiorum additamentum timoris est incrementum. Magis enim formidat qui habet quod in offensione deperdat. Talis igitur, talis circa officium uestrum tempore exploratus, uitiis exantlatus, labore et uigiliis approbatus miles occurrit [b 1Kb] . Talis, inquam, ministrare festinat, qui laborem in desiderium uertit, qui fortune nomen ignorat, qui hanc uitam non ex presenti breuitate, sed ex eternitatis felicitate metitur. Cui denique hic habitus mentis est, ut ingenti se ditatum fenore arbitretur, quoties manus habuerit Sanctorum reliquiis onustatas. Hinc Monachorum  limata ieiuniis caterua densatur, hinc innocentium puerorum perstrepit sonora letitia. Hinc deuotarum, inlibatarumque uirginum chorus crucis portat insigne [c 1Kb] . Hinc continentium, et uiduarum tali prorsus digna multitudo stipatur officio. Quarum tantum splendidior uita est, quanto durior exstitit humane sortis conditio. Grauis enim pugna est note resistere uoluptati. Si nescias, ipsa te inscientia natura defendit. Si scias ipsa te scientia cupiditatis oppugnat. Huius incendium defuncti mariti frigus exstinxit, et omne desiderium monumentum triste complectitur. Huius amores superstes maritus seruat, et eternitatis promissione palpatus. In disparili sorte parilis palma uirtutis est. Hec coitum manente coniugio horrore et pudore damnauit, hec mortuo  commendauit. Nec immerito tantum religionis est studium. Ubi enim nulla est cogitatio uoluptatum, ibi est domicilium castitatis. Bona conscientia sanctis libenter obsequitur. Nihil enim differt quod aut rumor laceret, aut tacita cogitationis uexet iniuria. Ostentatio pudoris, et abstinentia est assiduitas obsequentis.  Nullius hic indumentum tyrium uomit ardorem, nec crepantis serici unde ambulantis arte crispantur, nulla bacca, nullus auri circulus scitur. Sordent enim humana, ubi diuina pensantur. Docente Apostolo: Hec omnia tamquam stercora arbitratus sum, ut Christum lucrifacerem. Incedunt nitide flagrantes crapulam castitatis. Incedunt diuinis ornamentorum redimite muneribus. Pectora sunt Psalmorum referta diuitiis. Nulla nox uigiliarum est, in qua talis gemma non micet. Nullus religionis est locus in quo non splendeat tale segmentum; gaudium sanctorum est turba castorum. Irritatio potestatum est uiduarum, et continentium multitudo. Hinc senum lacryme, et gaudia mixta funduntur, hinc uota matrum, infantum quoque animos gaudia  ista pertentent, hinc denique totius populi circa maiestatem uestram unus affectus.

Iu. Miseremini igitur, miseremini; habetis, quod ignoscatis, confitemur [d 1Kb] Deum Patrem; confitemur Deum Filium, confitemur sanctum Spiritum Deum. Confitemur quia tres unum sunt. Unum dixi; quia ex uno sicut Filius de Patre, ita Pater in Filio; sanctus Spiritus uero de Patre et Filio. Ita et Pater et Filius in Spiritu sancto. Una Deitas, una substantia, quia unum principium, et una perpetuitas, siue ante omnia, siue per quem omnia, uerus Deus de Deo uero; quia ut alius de alio, ita alius in alio, uiuus a uiuo, perfectus a perfecto, lumen de lumine, et lumen in lumine. Ita huius Trinitatis Deitas ex uno et in uno permanens. Pater pater est, Filius filius  est, Spiritus spiritus est. Tres nominibus, tres uno principio, tres una perfectione, tres una Deitate, tres uno lumine, tres una uirtute, tres una operatione, tres una substantia, tres una perpetuitate, quia ut tres ex uno, ita unitas in tribus. Sic confitemur quia sic credimus indiuiduam Trinitatem, ante quam nichil potest affingi, nec mente concipi: per quam omnia uisibilia, et inuisibilia, siue Throni, siue Dominationes, siue principatus, siue potestates. Omnia per ipsum, et sine illo factum est nichil, qui pro salute generis humani de sublimi descendens, de Maria uirgine incarnatus hominem induit, passus est, crucifixus, sepultus, tertia die resurrexit a mortuis, ascendit in celum, sedet ad dexteram Dei Patris, inde uenturus est iudicare uiuos  et mortuos. Et in Spiritu sancto, quia hoc sacramentum in Apostolis ipse firmauit dicens: Cum ascendero ad patrem meum, et ad patrem uestrum, rogabo Patrem, et alium aduocatum dabit uobis, ut uobiscum sit in eternum, spiritum ueritatis; quem hic mundus non potest accipere, quia non uidet eum, nec  cognoscit eum. uos autem nostis illum, quia apud uos manet, et uobiscum est . Et alibi: Cum uos statuerint ante potestates huius mundi, nolite solliciti esse quid loquamini, Spiritus Patris uestri loquetur in uobis . In hac unitate uenerabilium passionum uestrarum lumina confitemur. In Euangelio legimus, quia uos estis lumina mundi . Hoc in periculis, hoc in letitia predicamus. Prosit peccatoribus ista confessio, quia hoc obtinuit ille, qui petiuit, sicut Dominus in Euangelio loquitur: Nam cum latro in patibulo pendens ab eo peteret ut sui meminisset, ait Saluator: Amen dico tibi, hodie mecum eris in Paradiso. Delicta nemo discutiat, ueniam postulamus.

u. Age nunc, fratres dilectissimi, sacrosanctis  reliquiis melle, lacte subacta psalmorum uerba libemus. uigiliis et ieiuniis inebriata sobrietas ablutionem postulet peccatorum. Inclinemus ad nos sanctorum fauorem, dum calet aduentus. Horum quidem domicilia superna sunt, sed nos ut hospites precemur. Prodest nonnumquam dissimulare, quod scias. Secretum suum ipsi nouerint. Facilius impetrant qui sacramenta custodiunt, et secreta non querunt. uos quoque, sacre, inuiolateque uirgines, psallite, psallite, et choreis tramites quibus ad celum ascenditur et pede pulsate [a 1Kb] . Illos, inquam, qui Paradisi uere gaudent clara luce, nullis nubibus turbidi; illos plantis terite, illos assultibus fatigate.

uI. Ne quis autem de errore queratur; addidit nobis alios duces misericordia Saluatoris. Quid est  enim aliud, karissimi, Martyr, nisi Christi imitator? domitor rabide uoluptatis? calcator ambitionis, et mortis ambitor, contemptor diuitiarum, compressor lasciuie, intemperantie persecutor? Cui numquam sceptrum prudentie auaritia preripuit, aut cupiditas uindicari. Per hos uirtutum gradus unde descenderat Saluator ascendit, docente Apostolo: Qui descendit, ipse est, qui ascendit super omnes celos. Per hos denique secum, quos predestinauit, euexit dicens: Pater, quos mihi dedisti, uolo, ut ubi sum ego, et illi sint mecum. Prudentia, iustitia, fortitudo, temperantia uia celestis est. Hanc Saluator aperuit dicens: Ego sum uia et ueritas. Hanc margaritarum celestium, et eternitatis mercator attriuit: hanc uiatoribus christianis prophete demonstrant: hanc  Apostoli frequentarunt: hanc numquam aut frigus astringit, aut calor incendit. In psalmis cautum est, per diem sol non uret te nec luna per noctem. Qua de re oremus, karissimi, oremus, ut si ascendere nos cumulus prohibet peccatorum, uel ascendentum uestigia osculis arctioribus uaporemus. Isti sunt uenerandi, isti sunt sancti, qui morti mortem intulere. Sicut legimus: Qui credit in me, licet moriatur uiuit. O quam pretiosa est in conspectu Domini mors sanctorum eius quibus minax plus prestitit persecutor; tortor horruit, risit subditus questioni, percussor  tremuit, et trementis dexteram moriturus adiuuit; fera noluit, irritauit obiectus, non quia penam corpoream natura perdiderat, sed quia Saluator tanti presul certaminis, palmam uibrans, immortalitatis uictoriam pretendebat. Hec quamquam ita sint, tamen in illa passione membrorum uobiscum certamen corpora pertulerunt. Strati ergo humi, et solum lacrymis irrigantes una uoce clamemus, ut qui semper sacratas reliquias possidetis, corpora purgetis. Nec uobis, uenerandi, nostra sordebit oblatio. Dignum domicilium est quod tot uictoribus habitetur. Hic inuenietis Ioannem Baptistam, illum, inquam, qui stadio [b 1Kb] communi cruentus stetit, sed ad celum coronatus ascendit, quem Dominus ipse inter natos mulierum autumat potiorem. Hic Andream,  hic Thomam, hic Geruasium, hic Protasium, hic Agricolam, hic Eufemiam, que quondam ustulato animo sub percussore uirgo non palluit. Denique tanta hic est celestium ciuium multitudo, ut ad aduentum uestre maiestatis locus nobis esset alius inquirendus, nisi uos iungeret secretum uestrum, et unitas potestatis.

uestra sunt hec precepta, caritatem non emulari, non querere illa, que sua sunt [c 1Kb] .Unde non ambigo quod secundum hominem uilioris loci uos tangat iniuria. Angusta nimis, homines ista perpendunt. Diuinitas gradum respuit, nec loco nec tempore definitur. Unitatis nulla subiectio est. Nec mirum, si nichil est uobis in substantia terrena difficile, quibus totum est in spiritus luce commune.  Maior tamen erit uestrarum gloria potestatum, si defendatis laboriosos, si tuemini hostibus subiacentes. Tegant arma, quos uolunt, nos uestre acies, uestra signa custodient. Nullus est hostis, si tribuatis indulgentiam peccatorum. Ex uestris manibus nostre uite retinacula detinentur. Remittite delicta, et nulla nos bella turbabunt. Sed quid ego pauper uictricius cultor uester de loci qualitate formido? A uobis ad uos uenistis, hic reperietis, quos circa Domini Iesu Christi altaria ministrantes reliquistis, porrectis brachiis uos Baptista Ioannes exspectat. uos Thomas, uos Andreas, Lucas et cetera multitudo celestis parilii uos desiderio in suum gremium uocat. Nullas uos nouus hospes excipiet. Hi sunt cum quibus militatis in celo. Peculiaris tamen erit  gratulatio, si iungantur reliquiis, qui iuncti claritudine spiritali.

uII. Siquidem unam corporulentie massam Scriptura insinuante colligimus. Quotus enim quis aut natura tam brutus, aut rationis expers inueniri queat, qui neget feminam ex uiri lateribus sumpsisse principium? Ex quo illud emergit, ut intelligamus primordia carnis ex carne esse suscepta. Ipsamque sibi fuisse naturam, ut si animum nauiter quispiam intendat, et uelut generis genus inquirat, reperiat Adam ex specie genus effectum. Non enim potest  genus non esse, ex cuius materia figmentoque diffusa per omnes humani corporis fetura succreuit. Ergo, sanctissimi fratres, primum id scire debemus, homines inter se non natura, sed loco et tempore, et opere, et cogitatione distare. Diuersitas enim unitati extranea est. Unitas late sine sui diffunditur detrimento. Quod si omnium hominum unum corpus esse rationis oculi peruiderunt, sequitur, ut in Christo, et in Ecclesia uiuentibus pari argumento unam beneficio adoptionis et carnis, et sanguinis, et spiritus credamus esse substantiam. Initium noue legis est preteritorum ablutio delictorum. Saluator autem, quamuis esset prioris, tamen melioris testamenti sponsor accessit. Necesse est ergo ut sit in his una uirtus, in quibus est sacramentorum una  perfectio. Ait enim Apostolus: uos estis corpus Christi, et membra, et Spiritus Dei habitat in uobis. Cum igitur Scriptura docente firmemur Baptismatis sacramento diuino nos spiritui posse coniungi, eademque ratione dicamus etiam corpora nostra cum membris filii glutino perseuerantis confessionis astringi, nichilque unitati perire per gratiam, que dubitatio est, etiam Apostolos Martyresque nostros perfectam absolutamque meruisse concordiam? Cum enim spiritus Dei sit, et Deus filius Christus, qui equabili potestate opinionem iniuriose subiectionis explodit, qui uenerabili triumpho membrorum, morti spatium non reliquit, qui singularitatis abnuit nomen, qui nec finem aut initium ullis sui partibus sentit, Apostoli autem, sanctique et per  spiritalis mysterii sanctionem, et per corporis uictimam, et per sanguinis censum ac sacrificium passionis ascendere solium Redemptoris, ipso in Euangelio dicente: Cum sederit filius in throno glorie sue, [a 1Kb] sedebitis et uos super duodecim tribunalia iudicantes XII tribus filiorum Isrel. Et iterum: Cui remiseritis remissa erunt, et quem ligaueritis, ligatus habebitur. Relinquitur ergo, ut toti cum toto sint Saluatore. Nam quibus nichil est in professione dissimile, his totum est in Deitatis ueritate commune. Per iustitiam etiam fiunt comites Saluatoris, per prudentiam emuli, per usum artuum concorporei, per sanguinem consanguinei, per hostie consummationem fiunt crucis eternitate consortes. Scriptum est enim: Ascendo ad Patrem meum et ad Patrem uestrum. Si  igitur communis pater, communes et filii, si communes filii, communis hereditas, si communis hereditas, communis eternitas. Sancti autem sunt per uictoriam immortalitate donati, superest, ut non diuisa, sed una sit auctoritas uoluntatum. Ipso hoc apud patrem Domino prosequente: Pater, sanctifica illos in ueritate, uerbum tuum ueritas est. Sicut tu me misisti in seculo, et ego misi eos in seculo. Et pro eis sanctifico me, ut sint et ipsi sanctificati in ueritate; non solum pro his te rogo, sed etiam pro eis qui credituri sunt in me, per uerbum ipsorum. Ut omnes unum  sint, sicut tu Pater in me et ego in te, ut et ipsi sint in nobis, ut hoc seculum credat, quia tu me misisti, et ego mitto eos. Claritatem quam dedisti mihi, dedi eis, ut sint unum sicut nos unum sumus. Ego in illis, et tu in me, ut sint consummati in unum, ut cognoscat seculum, quia tu me misisti et dilexisti illos, sicut me dilexisti. Rapitur enim a dignis imperium salutare, quisquis extulerit sacre confessionis insigne.

uIII. Alia est, dilectissimi, immortalitas, que sine conceptione fragilitatis, est sempiterna. Alia, que largitate conceditur. Nos autem Apostolis, et Martyribus donatam immortalitatem negare non possumus. Sed illud assumimus post indeptam diuinitatem, nichil esse, quod Trinitatem a sanctorum oblatione secernat; quoniam ipsa eos  ueritas edidit Trinitatis. Plenam enim perfectamque esse Dei naturam necesse est confiteri. Alioquin fit iniuria, si negemus, dicente Domino: Qui me negauerit, et meos sermones, coram hominibus, et ego eum negabo coram Patre meo et Angelis eius. Huc accedit, quod ultra nichil recipit plenitudo. Sanguis autem post Martyrium premio diuinitatis ignescit. Facessat ergo distinctionis iniuria, cum sit eadem copula claritatis. uado, ait, ad Patrem meum, et ad Patrem uestrum. uidetis itaque, amantissimi, hoc esse Patris, et Filii per nature proprietatem, quod est Sanctis per suscepti muneris unitatem. Deus longe lateque diffunditur, et suum lumen sine sui feneratur detrimento. Quacumque in parte totus est, sensus totus, uisus totus, animi totus sui. Non potest ergo non  esse perfectus in Apostolis qui est perfectus in toto. Forsitan hoc loco quispiam exclamet, et dicat, Ergo hoc martyr, quod prima uirtus, et absoluta, inenarrabilisque substantia Deitatis? dico idem esse per beneficium, non per proprietatem; per adoptionem, non per naturam. Eoque fieri ut cum dies magnus aduenerit, nec acquisisse uideatur ille qui acceperit imperium, nec minuisse ille, qui dedit. Clementis bonique disceptatoris est, predicare ante, quid caueas. Ecce nobis uelut prelato reliquiarum suarum lumine tramitem ueritatis ostendunt. Docent reuerentiam, fidem, prudentiam, iustitiam, fortitudinem, concordiam, continentiam, castitatem, dum in obsessis corporibus, his que sunt contraria puniunt, et uitiorum amouent labes. Sed hanc misericordiam,  et hunc docendi affectum, has denique reliquiarum diuitias, et hos ignitos luminis radios in se habent; etiam cum nostra ceperint delicta pensare. Boni regis est absque gratia iudicare. Ibi mera ueritas inuenitur, ubi nulla est in unam partem declinatio cognitoris. Nos autem ab ipsis, quibus nunc utimur beneficiis adiuuamur. Ergo in unum uelut aceruum omnis que nunc diffusa est Sanctorum bonitas colligetur, ut sine gratia, sine appellationis iniuria sceptrum teneant iudicantis. Peccata sunt tenebre, lux innocentia. Necesse est ergo ut carcer appareat  tenebrarum, cum ceperit de se in se redire quod lucis est.

IX. Solis lata sunt beneficia; omnia terrarum spatia, omnium domiciliorum oculos replet, et illuminat, et a se sui copia non recedit. Munus suum effundit et recipit intumque possidet quantum fuerat ante largitus; donat, et donatarum rerum dominus inuenitur. Haut aliter, karissimi, ante diem iudicii in cunctas Basilicas, in omnes ecclesias, in omnium denique fidelium pectus iustorum splendor infunditur, in se scilicet rediturus cum personam sumpserit iudicantis. Si cui uilis ista comparatio uidebitur, in hoc accipiat maiestatis esse, non erroris, quod diuinis corruptibilia, quod magnis parua collidimus. Primordia que generis sunt expertia, nesciunt definiri.  Inclinata substantia Deitatis in se sue similitudinis retinet dignitatem. Nec qualitas, nec quantitas reperitur, cui Trinitas possit equari. Celestis ratio docetur, non comparatur; insinuatur, non ornatur. Docuit ergo nos diuinitatem solis exemplum. Non tamen se miscuit unitati. Iam illud omnibus liquet, ex nichilo Deum fecisse, quod non erat, unde sepe dialecticorum uirus [a 1Kb] eliditur.

Si enim ex inani rerum auctor Deus uas hoc spiritale, et membra composuit, cur non potuit animatum corpus, et uelut sanguinis fermento globatum ad sui luminis transferre substantiam? Sed nos in tanta gratulatione librum tumultu questionum refercimus. Nec immerito, indagatio enim ueritatis, uoluptas est inquirentis. Sic Deus, sic Saluator agnoscitur, sic  triumphus porrectus salutaribus brachiis inuenitur, sic corporibus eternus splendor acquiritur. Angelos ignite maiestatis spiritum continere celesti oratione percipimus: sic enim legimus: Qui facit angelos suos spiritus, et ministros ignem urentem. Ergo si in corpore cruor est, cruor autem ipse superno miscetur ardori, nichil superest questionis, quin unam eamdemque beatorum colligamus esse cum uniuersitate concordiam. Illa nunc est, karissimi, ex animis nostris abstergenda, abolendaque suspicio, ne quis forte uulgari errore deceptus in minutiis iustorum, et in hac apostolica consecratione, non putet totius corporee passionis consistere ueritatem. Nos autem id tota fide, et auctoritate clamamus, in reliquiis nichil esse non  plenum. Nam integri artus sunt, ubi est integra medicina. Carnem dicimus glutino sanguinis contineri, spiritum quoque madentem sanguinis rore, flammeum uerbi affirmamus duxisse ardorem. Quod cum ita sit, certissimum est Apostolos, Martyresque nostros integris ad nos uenisse uirtutibus. Id ita esse, etiam presentibus beneficiis admonemur. Nam cum ius translationis ipsis uolentibus agnoscamus, illud intelligimus, non ipsos sibi inferre propria disseminatione iacturam, sed spargere beneficia  unitate ditatos. Flamma claritudinem suam effundit, et donat, nec tamen patitur dispendium largitatis. Sic Sancti sunt sine damna munifici, sine additamento pleni, sic ad nos sine peregrinationis fastidio peruenerunt. In reliquiis ergo admonitio perfectionis est, non diuisionis iniuria. Quidquid ex disparili conceptione formatur, et non primi fontis liquore perfunditur, id caducum esse necesse est. Sol et sidera, tellus, et residua nomina uanitatum recipiunt corruptibilitatem, quia non habent exordium spiritale. Sanctorum autem passio, imitatio Christi est, et Christus est Deus. Ergo non est in plenitudine inscrenda diuisio, sed in ipsa diuisione, que oculis subiacet, plenitudinis est ueritas adoranda.

 X. Cur igitur reliquias appellamus? quia rerum imagines, et signa sunt uerba, subiicitur oculis cruor et limus. Id nos reliquiarum nomine, quia aliter non possumus, uelut uiuidi sermonis impressione signamus. Sed nos nunc totum in parte dicendo, non corporalium luminum obices, sed cordis oculos aperimus. Non enim res uerbis, sed uerba seruiunt rebus. Unde amotis sermonum insidiis, res cum re, ratio cum ratione confligat. Omnis pars, que dicitur species, necesse est, ut generis in se uim definitionemque suscipiat. Nam cum animal esse substantiam animatam, substantiamque sensibilem dixero, simul dixi et homines, et boues, et ceterorum animantium definitionem, quomodo est homo qui non percipit que Dei sunt. Quod si in  generis definitione etiam specierum momenta pensantur, qui fieri potest, ut in reliquiis non sit plenitudo carnalis, [b 1Kb] cum sit eadem ratio spiritalis? Ostendimus itaque in parte totum esse posse. Unde queri iam de exiguitate non possumus; nam cum dixerimus ad instar generis, nichil sacrosanctis perire corporibus, certe illud assignauimus, non posse minui, quod diuinum est, quia totum in toto est. Et ubi est aliquid, ibi totum est. Corpus autem infectione spiritus eternari, diuina colligimus lectione. Concluditur ergo, ut nichil amplius desideretur ubi plenitudo sentitur. Docendi gratia in facili illo, peruulgatoque persistamus exemplo. Ignis iubar dicimus, colorem dicimus, et tamen idem imperante natura nec aliud ab alio, nisi sola nominis distinctione  diuiditur. Lux splendorem parturit, nec tamen lucis et splendoris fit ulla discretio. Homo ipse in eo, quod homo est, unum tenet cum omnibus nascendi communione collegium. Aes, aurum, et reliqua genera metallorum, quamuis in diuersum hamatis auaritie unguibus rapiantur, tamen habent indiuidue substantie qualitatem. Claret igitur species ad naturam referri. Claret igitur in reliquiis perfectionem membrorum esse, quia inest in spiritali sacratione consortium. Qualis enim celestis,  tales et celestes. Si diuisas esse reliquias diceremus a spiritu, merito omnis uiscerum nexus et soliditas quereretur. At uero cum unitam aduertamus esse substantiam, ab re est, totum in toto perquirere. Iniuria unitatis est, maioris inquisitio potestatis. Oculorum est ista deceptio. Clariora sunt lumina rationum. Cernimus paruas reliquias, nonnichil sanguinis. Sed has minutias clariores esse, quam sol est, ueritas intuetur, Domino in Euangelio dicente: Sancti mei fulgebunt sicut sol, in regno Patris; et tunc sol amplius quam nunc, clariusque lucebit.

XI. Huc accedit quod non minus in partibus, quam in soliditate curatio est. An aliter in Oriente, Constantinopoli, Antiochie, Thessalonice, Naiso [a 1Kb] , Rome, in Italia miseris porrigunt medicinam? An  aliter laborantia corpora defeeantur? Curat Ephesi Ioannes Euangelista, preterea et in locis plurimis; quem Christi a pectore nec ante consecrationem accepimus recessisse, et apud nos ipsa eius est medicina. Curat Bononie Proculus, Agricola, et hic quoque horum cernimus maiestatem. Curat Placentie Antoninus. Curat Saturninus, Traianus in Macedonia. Curat Nazarius Mediolano: Mutius [b 1Kb] Alexander, Datysus [c 1Kb] , Chindeus [d 1Kb] larga uirtute gratiam salutis infundunt. Curat Rogata [e 1Kb] , Leonida, Anastasia, Anatoclia, ut ait Apostolus Paulus: In uirum perfectum, in mensuram etatis plenitudinis Christi, uno, atque eodem spiritu, qui omnia in omnibus operatur. Rogo, an alia est apud nos, alia apud alios memoratorum medela sanctorum? Quod si quidquid ubique  sanctorum est, parili pietate cultores suos defendunt, purgant, tuentur, adiiciendus cultus est, non discutienda maiestas. Quod si in reliquiis non esset plenum pondus uirtutis, tamen non erat bone mentis derogare tali aliquid dignitati. Non enim scire prodest, sed timere. Quia cautum est: Timor Domini expellit peccatum. Nam qui sine timore est, nusquam poterit iustificari. Innumerabilia sunt, que occurrunt, sed nos puri liquoris meatus, et tramites aucupamur. Non me hypothetici et categorici syllogismorum modi intricant, non inania philosophorum sophismata decipiunt: ipsa faciem suam ueritas aperit, fides despuit argumenta, crimen latebras, innocentia publicum querit. Manu igitur ostendo, quod queritur, tango reduuias, affirmo in istis reliquiis perfectam  esse gratiam perfectamque uirtutem. Hoc loco si res esset sermonum collisione pandenda, dicerem et genere, et specie, et numero idem esse; de quo ambigit infida calumnia dubitantis, nec dubitantis fortasse, sed non amantis. At uero cum totam fide teneam, superuacaneis supersedendum interim reor, sed uidenda, non querenda. Ecce incumbit immundi pollutique spiritus tortor, nec uenit sub aspectu ille,  qui torquet. Nulla sunt uincula, et ligatur ille qui patitur. Equuleum eris habet ira celestis.

Nulla ungala est, et tanta sunt crimina confitentium; nullum uulnus apparet, et dentium stridor auditur, nulla interrogatio disceptantis, et sequitur permissio recedentis.

Nemo profecto, nemo tam inops mentis est ut dicat deesse plenitudini, cum examini nichil deesse uideat. Deus enim proculdubio; Deus est, quisquis est inuisibilium tortor et iudex. Imperfecta natura nescit spiritum uulnerare. Interiora non iudicat, nisi qui sanat. Non imperat elementis, nisi qui calcat sceptrum. Non tenet Trinitatem, nisi qui est in partibus integer, et totus in toto; sensus primus nullius adiectionis est indigus. Apostoli autem sanctique  non solum additamenta non querunt, sed etiam sanitatis, et salutis beneficia largiuntur.

Ergo unus sensus, unus spiritus, una est his cum ueritate permixtio. Qui curat, et uiuit; qui uiuit in reliquiis est. Apostoli autem Martyresque medentur, et diluunt. In reliquiis igitur sunt totius uinculo eternitatis astricti. Omnem sectionem nubilum mortis infuscat. Nos satis superque Sanctos declarauimus partis damna non nosse. Residet ergo ut intelligamus, misericordie esse, non questionis, quod se iusti omnibus largiuntur; qui amat, credit; qui credit, fidem in disputatore, et sacerdote, non uerba rimatur. Unde si nostra cui sordebit oratio, studium certe nentiquam displicebit. Si quidem nos uidebit, librum simplici fide exarasse, non uerbis; cultu, non  argumentis; ueneratione, non curiositate. Amator ueritatis est quisquis reuerentiam detulerit; osor est, quisquis mouerit questionem.

XII. Qua de re, Amantissimi, dum recens est turba sanctorum, incumbamus, et ex imis corporum uenis suspiria proferamus. Adsunt aduocati, delictorum nostrorum gesta oratione pandamus. Fauent iudices, possunt mitigare sententiam, quibus dictum est: Sedebitis super duodecim tribunalia, iudicabitis duodecim Tribus filiorum Isrel . Semper iudices, quia semper Apostoli. Sed me longius non tam dicendi studium, quam fidei traxit officium; immodica gratulatio tacere non nouit. Letitie detrimentum est, si desit auditor. Ergo si tacere in tanta exsultantium celebritate potuissem, crimen  meroris incurreram: Apostoli ac Martyres ueniunt, Antistitem tacere non conuenit. Eriguntur altaria, de gaudio Sacerdotis populus sumat exordium. Quis rogo, tam brutus? Quis tam profanus? quis tam legis et religionis ignarus, ut gaudia ista non sentiat? Si quis secularium principum nostram nunc uiseret ciuitatem, protinus sertis spatia omnia redimita riderent, matres tecta complerent, porte undam populi  mouerent, omnis etas in studium diuisa, adoreas [Id est laudes], et bellica facta cantaret, paludamenti flammas ac Tyrium muricem miraretur, stuperet, Rubri pretium maris, et gelatas lacrymas belluarum: et quidem miranda si uideas, contemnenda si cogites; denique lapides appellantur; hec inquam, hiantem populum detinerent. At uero beatissimi, cum Martyrum triumphus, et pompa uirtutum nostra tecta succedunt, cur non soluamur in gaudia? Nec deest quod miremur: pro regali amictu presto est eterni luminis indumentum. Hic purpura, hic toge libere sanctorum sunt, hic diademata uariis gemmarum distincta luminibus, sapientie, intellectus, scientie, ueritatis, consilii, fortitudinis, tolerantie, temperantie, iustitie, prudentie, patientie, castitatis,  iste in lapidibus singulis sunt expresse, scripteque uirtutes. Hic spiritalibus gemmis coronas Martyrum artifex Saluator ornauit. Ad has gemmas animarum uela tendamus, nichil in his fragile, nichil quod maius minuat, nichil quod sentiat detrimentum. Magis ac magis in specie florescunt; eternitatis insignia edita esse, etiam sanguis ostendit, qui ignem Spiritus sancti adhuc signat in ipsis corporibus reliquiisque membrorum. Gratulamur, carissimi, quoties uidemus tenebras luce discussas. Cur non effusius in gaudia proruamus, cum cernamus salutarium, eternorumque luminum iubar allatum? Dies mihi uidetur clarioris serenitatis sumpsisse letitiam. Nec immerito, septuplo enim, ut dixi, Martyres sole sunt clariores. Sed nunc nobis, amantissimi, orandum est,  non perorandum [Hic deest in ms. orandum], inquam, ut a nobis omnis diaboli impetus repellatur, qui clandestino lapsu nostrum pectus ingreditur. Firmate igitur, Sancti, uestros firmate cultores, ac petra angulari nostrum pectus instruite. Periculosus ac fortis est hostis, omnes aditus, omnes explorat ingressus. Sed nichil est uerendum, grandis est occurrentium multitudo Sanctorum. Cum igitur nobis e celitum castris tantus militum et regum numerus aduenerit, arripiamus arma iustitie, prudentie, nos et fidei clypeo protegamus, non lorice squamis, sed temperantie, et pudicitie laminis pectora muniamus. Dextris nostris fidei semper ac patientie tela uibremus. Mox feriamus, si quispiam pulsauerit inimicus. Talia dudum, talia Apostoli arma portarunt. His instructi,  intemperantie, lasciuie, cupiditatis, ambitionis, ire quoque et superbie colla fregerunt.

Nihil itaque nobis misericordia Saluatoris, non arma, non presidia denegauit. Unde etiam atque etiam prouidendum est ne nos uelut oscitantes uitiorum torpor inuadat, ne aut incredulitas fidei inimica subripiat, aut ira differat, aut cupiditas uexet, aut luctet ambitio. Libenter nobiscum nostri Martyres uersabuntur, si ad eorum famulatum puram conscientiam deferamus. Si cui forte dura et ineluctabilis uidetur ista militia, non abiiciat hastam, antequam classicum crepet, nec eum ante pugnam frigus mortis inuadat. Nemo signa deserat  Saluatoris. Dedit exemplum, mittit auxilia. Certa uictoria est cum talibus commilitonibus, et cum Christo imperatore pugnare; tunc profecto in me splendebit galea Sacerdotis, si me in acie caritas uestra perspexerit; incendium glorie est, uobis spectantibus, uobis sequentibus dimicare. Tuta statio, et salutis munitissimus portus est fides inconcussa et constantia spiritalis. Bona uita nichil prodest, si nescias cui uiuas. In altum rapiet turbo uentorum leuem et incredulam mentem. Fides est que Sanctos uexit ad celum; fides est que flammas uertit in rorem, et in incendii globos salutare frigus immisit; fides est que fluctuantium undarum liquores sub ambulantum uestigiis solidauit; fides est que Martyres in exemplum mortis exhibet consecratos; fides est  que Confessorum animas muniuit in certamine passionis; fides est que ieiunas, et seras, et aridas escas in humilitate depascit; fides est que uirginitatem, uiduitatem, continentiam modesta integritate custodit; fides est que sustulit concupiscentiam corporalem et amorem imperii celestis ingessit; fides est que Domino per mortem crucis immortalitatem coniungit. Hec per odia seculi exhibet Domino coodibiles; hec in carceribus confouet Confessores, teterrimo tenebrarum horrore conclusos, dumque in squalore sordibusque iactantur, ipsisque terrarum cubilibus transpunguntur, non somno liberi, quietem uel modici temporis capiunt. Dum ita per singulos dies omni tormentorum genere laniuntur; dum denique suppliciis multimodis urgentur, uirtus proficit  ad coronam. Fides est que in his tot conflictationibus caram unitatem exhibet Deo, reddit uicem Christo, moriendo pro ipso. Sicut caput corporis mortuum est pro membris, ita pro capite membra moriuntur, ut sicut caput uiuit, ita cum capite uiuificentur membra. Hec confirmat beatissimus Paulus: Si commorimur Christo, et conuiuimus; si toleramus, et conregnamus. Superest, amantissimi, ut et peccatorum nostrorum confessio subsequatur. Non quod diuine potestates secessus animorum, et secreta non norint; sed facile elicit misericordiam iudicantis non extorta confessio. Nullus sit, karissimi fratres, dies, quo non his fabulis moremur, ille Martyr sub tortore non impalluit, ille percussoris moras festinatione precessit, ille flammas auidus bibit; ille sectus  est, sed integer stetit, ille felicem se dixit, cui contigit cruciari; ille inter manus carnificum, ne qua mora fieret properanti iussit redire fluminibus. Illa patris lacrymas doluit, ut filia, contempsit ut Martyr; illa irritatione iram leonis mortis auida concitauit; illa ieiunante filio feris ubera plena porrexit: illa uirgo monilia eternitatis ornamenta percussori colla subiecit. Millia sunt, karissimi fratres, exempla uirtutum, que pagina sancta commemorat. Sed nos hortandi magis, quam docendi gratia carpsimus pauca de multis. Fidelibus enim pauca sufficiunt, infidelibus multa non prosunt. Non sunt sanctorum desideria differenda. Cur moramur? Diuinis,  pateat aula Martyribus y [a 1Kb] , iungantur reliquie; iungantur et gratie, in unum conueniant, prime resurrectionis exordia. Interea confessio nostra subripiat. Indulgentia criminum est gratulatio potestatum. Haud immerito, karissimi fratres, basilice spatium cupidus edificator arripui. Appetentiam meam sanctorum excusat aduentus. Ipsi sibi aulam parari occulta desiderii mei ratione iusserunt. Sic est profecto, sic est. Nam fundamenta iecimus, parietes  in longum duximus, et hodie discimus, quibus operis nostri crescebat intentio. Qua de re omnes sunt more castigatione pulsate, nichil me pigrum tardumque delectat. Iuuat manibus uoluere, et grandia humeris saxa portare. Sudorem meum bibat terra; atque utinam sanguinem biberet pro nomine Saluatoris! Sudorem interim bibat terra altaria susceptura. Si nos fideles Apostoli et Martyres nostri perspexerint, alios inuitabunt.






ANNO DOMINI CCCCXuII.
PAMMACHIUS ET OCEANUS. ALIQUOT EPISTOLAE.

 




ANNO DOMINI CCCCXuII.
INNOCENTIUS I PAPA.





PROLEGOMENA.



NOTITIAE BIOGRAPHICAE. I.


Innocentius, natione Albanensis, ex patre Innocentio, sedit annis quindecim, mensibus duodus, diebus uiginti uno. Hic constitutum fecit de omni Ecclesia, et de regulis monasteriorum, et de Iudeis, et de paganis. Et multos Cataphrygas inuenit, quos in exsilio monasterii relegauit. Hic inuenit Pelagium et Celestium hereticos, et damnauit eos. Et hoc constituit, ut qui natus fuerit de Christiana, denuo nasci debeat per baptismum, hoc est, baptizari, quod Pelagius damnabat. Eodem tempore dedicauit basilicam sanctorum Geruasii et Protasii ex deuotione testamenti cuiusdam illustris femine uestine, laborantibus  presbyteris Ursicino et Lopardo, ac diacono Libyano. Que femina suprascripta testamenti paginam sic ordinauit, ut basilica sanctorum martyrum, ex ornamentis et margaritis, uenditis iustis existimationibus, construeretur. Et constructa est usque ad perfectum. In quo loco beatissimus Innocentius ex delegatione illustris femine uestine titulum Romanum constituit. Et in eadem domo obtulit patenas argenteas duas, pensantes singulas libras 20;  amas argenteas duas, pensantes singulas libras 20; coronas argenteas 12, pensantes singulas libras 14; pharum cantharum unum, pensans libras 22; cerostrota argentea 4, pensantia singula libras 25; turrim argenteam cum patena, et columbam deauratam, pensantem libras 30. Ad ornatum baptisterii, ceruum argenteum, fundentem aquam, pensantem libras 15; uas ad oleum chrismatis argenteum, pensans libras quinque; uas aliud ad oleum exorcizatum, pensans libras quinque; patenas duas ad chrisma, pensantes singulas libras tres; scyphum argenteum anaglyphum, pensantem libras decem; scyphum alium argenteum, pensantem libras decem; calices argenteos quinque, pensantes libras tres; calices argenteos baptismi numero tres, pensantes singulos I. 2;  aquamaniles argenteos, pensantes libras 16; phara canthara erea 16, pensantia singula libras decem; phara canthara erea cerostrota in gremio basilice numero 20, pensantia singula libras 40; domos iuxta basilicam Libyanam, prestantes solidos octoginta quinque et tremissem; balneum in eodem iuxta templum Mamuri, prestans solidos 32; domos in cliuum salutis balneate, prestantes solidos septem et tremissem; possessionem Sarras in Clusino territorio,  prestantem solidos 71 et tremissem; possessionem Corbianam in territorio Clusino, prestantem solidos 79; possessionem Fundanensem in territorio Fundano cum adiacentibus attiguis 15, prestantem solidos 181 et tremissem; possessionem Figlinam in territorio Casinate, prestantem solidos 58 et tremissem; possessionem Amandini, quam donauit illustris femina uestina consobrine sue in territorio ueientano, prestantem solidos 46 et tremissem; possessionem Antonianam in territorio Clodiano, prestantem solidos 62; domos Emeriti in cliuo Mamuri, inter urbem Romam iuxta basilicam, prestantes solidos 62; domos in cliuum Patricii arbitrata. Domos iuxta basilicam in uico longo, qui cognominatur ad lacum, prestantes solidos 82; domos ad  cathedram lapideam Florianam, prestantes solidos 58; pistrinum in uico longo, qui cognominatur Castoriani, prestans solidos 61. Balneum in uico longo, qui cognominatur Templum, prestans solidos 40 . . . . siliquas . . . 3 . . . . uncias . . . porte Nomentane, prestans solidos 22 et tremissem. Hic constituit sabbato ieiunium celebrari, quia sabbato Dominus in sepulcro positus est, et discipuli ieiunarunt. Hic constituit basilicam sancte Agnetis martyris, a presbyteris Leopardo et Paulino, sollicite ac digne gubernari et tegi et ornari. Et ex dispositione uestine, tituli supradicti presbyteris est concessa potestas. Hic fecit ordinationes quatuor in urbe Roma per mensem Decembrem, presbyteros triginta, diacones quindecim, episcopos per diuersa loca 54. Qui etiam sepultus  est in cemeterio Priscille, ad ursum pileatum, u Kalendas Augusti. Et cessauit episcopatus die 22.





NOTAE SEuERINI BINII.

Innocentius. Cum post obitum Anastasii sedes pontificia dies uiginti et unum uacasset, Innocentius Albanus creatus est Romanus pontifex Xu kalend. Iunii, anno Christi 402, Arcadii et Honorii 8. Cuius initio Martinus Turonensium episcopus ex hac uita migrauit in celum: Chrysostomus a conciliabulo apud Quercum habito, opera et conatu Theophili relegatus, ab imperatore Arcadio uix reuocatus, secundo exsulare iubetur, ideo quod contra ludos seculares permissu Honorii imperatoris editos, ritusque gentilitios in dedicatione statue argentee Eudoxie imperatricis declamasset. Hanc enim ob rem Eudoxia, rursum acerrime irritata, per Theophilium Alexandrinum procurat, ut restitutus sedi, per imperatorem  Arcadium denuo deponatur et relegatur; ut pote qui a synodo depositus, synodali dumtaxat sententia, iuxta canonem Antiocheni conciliabuli duodecimum, restituti debuisset. Tertio anno exsilii iussu Arcadii ad uotum aduersariorum longius ablegatus, febri correptus, migrauit ad Dominum anno 407, qui est Innocentii 6, Arcadius imperator, et Eudoxia imperatrix, aliiue Chrysostomi persecutores, indignationem offensi numinis experti, paucis mensibus post obitum Chrysostomi premature e uita tolluntur. Quando contigit magna illa urbis irruptio, indignatione Dei per Alaricum facta, pontifex, tamquam iustus Lot e Sodomis subtractus, occulta Dei prouidentia Rauenne detinebatur, ne uir beatissimus, inquit Orosius lib. uII, c. 39, peccatoris populi excidium uideret. Huius tempore in Africa celebrata est Famosissima illa collatio inter catholicos et Donatistas diu expetita, sepe tentata, numquam autem, resilientibus illis,  effectu consummata, quam ad longum describit sanctus Augustinus in Breui. Pelagius et uigilantius heresiarche sub hoc pontifice exorti, eiusdem iudicio iustam damnationis sententiam retulerunt. Filios parentibus fidelibus prognatos, non minore salutis necessitate baptizandos esse, quam ii qui infidelibus parentibus procreati sunt, contra dictum Pelagium recte quidem sustinuit, uerum illud argumento eucaristie ab infantibus omnibus pari salutis necessitate sumende, non satis bene probauit. uide notas epist. 25, infra.

Sedit annis quindecim, mensibus duobus. Annis quindecim, mense uno et diebus decem pontificatum tenuisse, initium et finis eiusdem demonstrant. Anno 417, qui est Honorii 23, et Theodosii 10, eum ex hac uita migrasse, ex uigesima sexta Innocentii, et quibusdam Zosimi epistolis, consulatu Honorii XI et Constantii II consignatis, euidenter colligitur. Cum ergo prefati anno Christi 417 consules fuerint, natalis autem dies Innocentii u kalend. Augusti notatus  esse reperiatur, ab exordio sedis hucusque computatione facta, predictorum annorum mensium et dierum tempora inuenientur. Baron. an. 417, num. 4.

Hic constitutum de omni Ecclesia. Id est decretum ad uniuersalem Ecclesiam pertinens: illudque esse puto, quod Gennadius de uiris illustribus, cap. 43, describit his uerbis: Innocentius urbis Romane episcopus, scripsit decretum occidentalium ecclesiarum et orientalium aduersus Pelagianos datum: quod postea successor eius papa Zosimus Latinis promulgauit. Cetera eius decreta, de regulis monachorum, Iudeis atque paganis, desiderantur. Baronius numero 5.

Pelagium et Celestium, etc. De qua condemnatione S. Prosper aduersus Collatorem, ex uerbis Zosimi pape, hec refert: Constituimus in Pelagium et Celestium per uenerabilem Innocentium de beatissimi apostoli sede prolatam manere sententiam, donec apertissima confessione fateantur gratiam Dei, etc.

Baptizari, quod Pelagius damnabat. Pelagius epistola  sua ad Innocentium scripta, ut habet August. de Peccato orig., cap. 17, conquestus est se calumniose hac in re infamari: Dicit, inquit Augustinus predicto loco, se ab hominibus infamari, quod negaret paruulis baptismi sacramentum, et absque redemptione Christi aliquibus regna celorum promittat. Unde quod hic dicitur, Pelagium baptismum infantulorum negasse, sic accipiendum est, quod si non uerbis, reipsa tamen damnasse uideri poterat, dum peccatum originale, cuius gratia baptismus necessarius est infantibus, negaret. Hoc est quod ibidem subdit S. Augustinus: Sed non sic illis hec obiiciuntur, ut posuit; nam neque paruulis negant baptismi sacramentum, neque absque redemptione Christi aliquibis regna celorum promittunt. Itaque unde se queritur infamari, eo modo proposuit, ut facile possit crimini obiecto, saluo suo dogmate, respondere. Obiicitur autem illis, quod non baptizatos paruulos nolunt damnationi primi hominis obnoxios confiteri, et in eos transisse originale peccatum regeneratione purgandum. Baron. an. 417, num. 5.

Constituit sabbato ieiunium celebari. Hec sic intellige, non quod Innocentius auctoritate huius decreti primus ieiunium sabbati instituerit, sed quod de his ad Decentium episcopum Eugubinum rescripserit, qui datis ad eum litteris causam huius ieiunii edoceri expetierat. Baron. ann. 417, num. 6. uide notas can. apost. 65.



II.


Statim post Anastasii obitum, in eius locum unanimi episcoporum, cleri, populique consensu suffectus est Innocentius. Istud anno 401, mensis Decembris 21 die, contigisse Anton. Pagius censet. Tam Grecorum quam Latinorum elogiis iure is papa exornatus fuit. Hunc primum persequi Nouatianos cepisse,  ac multas eis ecclesias ademisse Socrates, lib. uII, c. 9, auctor est. Singularem autem gloriam adeptus est constanti Ioannis Chrysostomi defensione. Hanc deinde Antiochene aliarumque Orientalium ecclesiarum reconciliatione et pace non mediocriter auxit; ac postremo solemni Pelagianorum damnatione cumulauit. Quod eum anno 417, Ianuario exeunte, prestitisse cum litterarum ipsius auctoritate constet, cumque Zozimum ante mensem Aprilem eiusdem anni 417 Romanam Ecclesiam administrasse ex huius pape litteris non minus indubitatum sit; restat ut Innocentii mors anno 417 consignanda sit, et eo quidem interuallo, quod Ianuarium inter et Aprilem mensem interiicitur. Neque igitur hec uel cum Iulii 28 die, ut Baronius priscos pontificales  libros secutus existimauit, uel cum die 21 Decembris, ut Bollando ex nonnullorum martyrologiorum fide placuit, componi potest. Illam in Martii 12 diem conuenire erudite Norisius cardinalis Hist. Pelag. pag. 71 approbauit, atque confirmauit Anton. Pagius ad annum 417, n. 5 et 6. Perspicua est ea de re martyrologiorum Bede, Adonis, Usuardi aliorumque auctoritas. Sed nichil aduersus Baronii ac Bollandi opiniones desiderari euidentius aut certius potest testimonio Paschasini Lilibei in Sicilia episcopi, qui quidem ad Leonem papam epist. 3 scribens, Zosimum anno 417, dum Pascha celebraretur, Romane ecclesie pontificatum gessisse diserte docet.



III.



1. Anno 401 exeunte, Anastasio suffectus est Innocentius, apostolice cathedre et eiusdem Anastasii successor et filius, inquit sanctus Hieronymus  . Prospero dicitur Petri sede dignissimus  : ac Theodorito iure appellatur  , uir insigni solertia ac prudentia preditus: mira sunt enim que in Ecclesie uniuersalis regimine, siue pro fidei catholice defensione, siue pro ecclesiastica disciplina restituenda, siue pro Ecclesiarum unitate seruanda, strenue ac uiriliter gessit. Preclara eius gesta pre ceteris solerti studio pro more contexuit Tillemontius  . Ea uero summatim sic refert Coutantius  : Innocentium persequi Nouatianos primum cepisse, ac multas eis Ecclesias ademisse,  Socrates auctor est  . Singularem autem gloriam adeptus est constanti Ioannis Chrysostomi defensione. Hanc deinde Antiochene aliarumque orientalium Ecclesiarum reconciliatione et pace non mediocriter auxit; ac postremo solemni Pelagianorum  damnatione cumulauit: quem propterea, ut cum Pagio concludamus  , paulo post adeo egregium facinus, ex quo tantam nominis celebritatem consecutus est ut nulla ei accessio in posterum fieri posse uideretur, Deus celo uindicauit, ne quid post illud diuinum immortale factum mortale faceret: que sunt uerba Plinii  ab eodem Pagio usurpata. Ceterum ipsius Innocentii elogium de sancti Augustini doctrina in Pelagianos a sinistris recentiorum interpretationibus uindicat doctissimus Norisius  .

2. Neque illud pretereundum memoria dignum, quod Innocentio contigisse tradit Orosius  : anno uidelicet 409 a Romanis ad Honorium imperatorem missum fuisse legatum summum antistitem, quo pacem cum Alarico sanciret: sed cum legatio in  irritum cesserit, dum adhuc Rauenne ageret sanctus pontifex, illum Gothorum regem insequente anno 410 Romam obsedisse eamque fuisse depopulatum. Qua de re ita laudatus Orosius: Accidit quoque, ait, quo magis illa Urbis irruptio indignatione Dei acta, quam hostis fortitudine, probaretur, ut beatus Innocentius Romane Ecclesie episcopus, tamquam iustus Lot subtractus a Sodomis, occulta prouidentia Dei apud Rauennam tunc positus, peccatoris populi non uideret excidium. Porro de eadem Urbis obsidione agens Zosimus Christianorum hostis infensissimus, narrat  permisisse Innocentium ut gentiles, imminente iam Rome Alarico, per nuncupata diis suis uota barbarum hostem abigerent. uerum in Romanum pontificem a Zosimo illatam calumniam,  ex Sozomeno  refellit magnus Baronius  . De tempore autem huius Innocentiane legationis plura erudite obseruata uideas apud Ballerinios  .

3. Quod superest, Innocentius pontifex damnatis Pelagianis anno 417 exeunte Ianuario, ut ex ipsius epistolarum auctoritate comprobatur, mox eodem anno Iu Idus Martii ad superos euocatur. Dies emortualis ex martyrologiorum Bede, Adonis, Usuardi aliorumque fide statuitur: mensis uero et ann s extra controuersiam ponitur testimonio Paschasini Lilibei in Sicilia episcopi, Zosimi pape qui successit Innocentio, quondam clientis. Is enim hunc ipsum pontificem sedisse anno 417 tempore paschatis, diserte docet in epistola quam scripsit ad Sanctum Leonem, sic inquiens  : Tempore beate recordationis domini mei,  predecessoris apostolatus uestri Zosimi, anno consulatus Honorii augusti XI et Constantii II, tunc enim, cum declinaretur, ne decimo Kalendas Maii dies pasche teneretur, celebratum est octauo die Kalendas Aprilis. Huiuscemodi autem notationem chronicam,  primus obseruauit illustrauitque uir siue dignitate, siue doctrina eminentissimus  , quem alii deinceps sunt secuti. Illud demum singulare haud est pretermittendum, quod in Fastis ueteris marmorei ecclesie Neapolitane Kalendarii, sancti Innocentii memoria recolitur cum martyris elogio, et preter morem consignatur die 24 Aprilis, cum in aliis liturgicis libris siue 12 Martii, siue 28 Iulii, siue 21 Decembris inscribatur. Utramque uero difficultatem erudite, ut assolet, discutit cl. Mazochius  , ad quem lectores remittimus.

4. Porro tanti pontificis epistolas 42 quibus intexuntur alie 7 ad ipsum scripte siue ad ipsius gesta pertinentes, studiose recensuit eruditisque notis edisseruit Coutantius u. c., cuius proinde  exemplar, ut sepe alias, typis expressimus. Quandoquidem uero de Innocentii scriptis mentio recurrit, prestat in medium adducere quod refert Gennadius his uerbis  : Innocentius, urbis Rome episcopus, scripsit decretum occidentalium Ecclesiarum et orientalium aduersus Pelagianos datum, quod postea successor eius papa Zosimus latius, promulgauit. Ad quem locum hec obseruat Norisius  : »Nescio, inquit, quid orientalis Ecclesia ante Innocentii decretum statuerit contra Pelagianos. In sola synodo Diospolitana eorum causa agitata est: in quo iudicio Pelagius absolutus fuit, licet reapse coactus fuerit ad errores obiectos anathematizandos: quod sexcenties Pelagianis Augustinus exprobrat. Sane Innocentius noluit approbare acta synodi Palestine:  Unde, inquit  , non possumus illorum nec culpare, nec approbare iudicium; cum nesciamus, utrum uera sint gesta, aut, si uera sunt, illum   constet magis subterfugisse, quam se tota ueritate purgasse. Photius scribit  , Pelagianos in Oriente ab Alexandrina ecclesia fuisse damnatos: Eiecti sunt, inquit, qui ita senserunt ex ecclesia uelut heretici temporibus Theophili Alexandrini et Innocentii Romani episcopi. Errat Photius: nam Theophilus lethargo correptus obiit consulatu Honorii IX et Theodosii u, die 15 Octobris ex Socrate  anno scilicet 441. At eo anno adhuc Pelagiana heresis latebat, neque usquam preterquam Carthagine, insonuerat. Preterea cum ualerianus seruus Pelagianus Alexandriam se recepisset, Eusebius Cyrillum Theophili nepotem monuit, ne heretico locum daret, cum a ceteris orientalibus Pelagiani expellerentur: Quomodo nunc, inquit, cum beate memorie Innocentius Pelagium Celestiumque  cum suis capitibus condemnarit, cunctis eos abiicientibus orientalibus Alexandrina Ecclesia in communionem receperit; que sola et prima inter comprouinciales suos tales refutare debuerat. Nihil hic de lata a Theophilo in Pelagianos sententia dicit: quod tamen nepoti auunculi decretorum ad reprehensionem usque in causa Chrysostomi tenacissimo inculcandum fuerat. Hinc patet, ecclesiam Orientalem tempore Theophili nichil statuisse contra Pelagianos: unde deceptus est uossius  qui Theophilum inter Pelagii damnatores numerat. Photii testimonio deceptus.« Hec aliaque plura in locum Gennadianum uir doctissimus. uerum in ea que hic tradit Norisius de Photii testimonio deque Eusebii epistola ad Cyrillum Alexandrinum, consulendi eruditissimi  Ballerinii  ; qui haud errasse Photium demonstrant, atque post Tillemontium illius Eusebii epistole sinceritatem in dubitationem adducunt.



[EPISTOLAE ET DECRETA.]





S. INNOCENTII I PAPAE EPISTOLAE ET DECRETA. *



[a 1Kb] EPISTOLA I, INNOCENTII PAPAE I AD ANYSIUM THESSALONICENSEM EPISCOPUM. Anysio Innocentius eam in Illyrici Ecclesias potestatem confirmat, quam Anastasius eiusque decessores ipsi concesserant.


Dilectissimo fratri ANYSIO INNOCENTIUS.

Cum Deus noster Christus sancte memorie uirum Anastasium episcopum, licet celeriter, ad se uocare  dignatus sit; computans eius merita tanta esse ac talia, ut iam excederent conuersationis humane consortium, seculumque illud, pre uite puritate et abundantia doctrine, qua populum Dei toto ecclesiastice auctoritatis rigore regebat: ne eius Ecclesia aliquantulum sine rectoris gubernaculo remaneret, statim pro sua misericordia, consentientibus sanctis sacerdotibus omnique clero ac populo cum pace, quam Deus Ecclesie sue rediens ad celum  donare dignatus est, ordinatum me in eius locum, frater carissime, par fuit recognoscere ; primitiasque meas nonnisi uiro [a 12Kb] optimo atque in Deo semper fideliter laboranti celeriter nuntiare . Cui etiam anteriores tanti ac tales uiri predecessores mei episcopi, id est, sancte memorie Damasus, Siricius atque supra memoratus uir ita detulerunt, ut omnia, que in illis partibus gererentur, sanctitati tue, que plena iustitie est, traderent cognoscenda; meam quoque paruitatem hoc tenere iudicium, eamdemque habere uoluntatem, te decet recognoscere. Neque enim fas erat, ut aut ego contra tantorum bonorum uirorum iudicium uenire tentarem, quorum in locum successisse dignoscor, aut tuo merito, cui preclari uiri  tantam gratiam auctoritatis huiusce contulisse uidentur, aliquid derogari uideretur. Pre me itaque fero, ut hoc ipsum etiam mee paruitati reseruatum recognoscam, ut pari iudicio similique forma et bonis adeque et tue caritati id tribuam quod mereris.





MONITUM IN EPISTOLAM SEQUENTEM.

1. ueritatem eius dubiam non faciunt, que in ea ex Siricio descripta sunt.---Ex epistola 4 Siricii multa in hac describuntur. uerum, ut obseruauit Tillemontius, id minime mirum uideri debet, cum Innocentius a uictricio rogatus ut regulas in Ecclesia Romana seruari solitas sibi traderet, id felicius prestare, quam decessorum decreta exscribendo, nequiuerit. Hinc itaque nulla habetur idonea ratio, cur aut predicta epistola Siricio, aut hec Innocentio abrogetur. Neque leuiora sunt momenta, que hanc  Innocentio, quam fuerunt que illam Siricio adiudicant. A concilio Turonensi II, c. 20, a Cresconio in breuiar. can. passim, a Zacaria papa apud Sirm. to. I Concil. Gall. epist. 9, c. 14 et 20, sub illius nomine laudatur. Preterea e ueteribus collectionibus, quas bene multas recognouimus, in nulla desideratur, in nulla non exhibetur Innocentio inscripta. Hanc ipsi adscribunt exemplar Corbeiense uigilii pape temporibus descriptum, Colbertinum maiusculis litteris Langobardicis exaratum, uetus canonum Codex a Quesnello uulgatus, Dionysiane collectionis Hadrianeque exemplaria, necnon collectio Hispana, Isidoriana et alie plures.

2. In annum 405 reiiciendam non esse.---In his omnibus collectionibus  idem omnino est epistole finis ac summo consensu consignatur Honorio aug. uI et Aristeneto conss. Hinc nullus relinquitur locus eruditi uiri coniecture, qua huic Innocentii epistole  notam illam consularem ab alio adiectam esse, aut certe post consulatum Honorii, etc., legendum esse suspicatur. Ut enim ei largiamur uoces post consulatum, que primis litteris P. C. ab antiquariis exprimi solent, excidere facile potuisse; eo sane casu in aliquo saltem uetere codice Honorii et Aristeneti, non Honorio et Aristeneto, fuisset retentum, nec in ullo uocabulum conss. addi debuisset. Neque magis coniecture illius concedere cogemur, si quid cause sit cur epistolam hanc anno 405, potius quam 404 scriptam putet, expendamus. Nempe unis mouetur num. 5 uerbis, quibus commemorat Innocentius que curialium causa, imperatore presente, et uictricio, secum posito pertulerit. Unde et sequi existimat, ut non modo postquam in urbem uenisset imperator,  sed et postquam uictricius Roma Rotomagum rediisset, hec epistola scripta sit. Atqui, inquit, Honorius imperator anno dumtaxat 403, mense Decembri Romam uenit, nec eo antea, ut ex Claudiani pemate colligitur, uenerat: uictricius autem tam exiguo interuallo, quod ab imperatoris in urbem aduentu ad 15 Februarii diem anni 404 excurrit, Roma Rotomagum redire, atque inde litteras ad Innocentium mittere, ita ut ei ante redderentur, non ualuit. Ex quo litteras illas non Honorio augusto consule, sed post consulatum Honorii augusti, hoc est anno 405, non 404, datas esse concludit. Sed si ob factum, cuius nulla habetur notitia certa, tot et tam diuersis tamque antiquis titulis fidem negare liceat, quid in historia erit certi? Esto igitur, Honorius exeunte anno 403 Romam uenerit, atque in urbe tunc temporis exstiterit uictricius: ut eumdem episcopum prius, quam has Innocentii litteras acciperet, Rotomagum rediisse simul assentiamus, quid cogit? Nullum Innocentius uictricii nomine ad se missum, nullas  illius litteras sibi redditas memorat. uerum, inquit uir eruditus, uerbum misi, quo in exordio utitur Innocentius, absentem innuit. At si absentem, non certe Rotomagum reuersum, non Roma egressum sonat. Quid enim prohibet quominus uictricius Roma asbcessurus, dum uale Innocentio diceret, regularum ecclesiasticarum librum ab eo postularit, atque is ad manum tum non habens librum, illum quam primum concinnari, et uictricio ante illius ex urbe discessum tradi curarit. Neque uero opus est ut procul a nobis sint, ad quos aliquid mittere dicimur. Quotidie sibi mutuo mittunt amici, etiam eiusdem urbis menibus contenti, munuscula, libros, litteras, etc. Cuius rei exemplo sint Damasus et Hieronymus, supra p. 579 et seqq.

3. Regularum liber appellatur. Capitulorum diuisio. ---Porro memoratus regularum liber non alius existimandus uidetur ab hac ipsa epistola, utpote in qua Innocentius pauca prefatus, plura discipline  capitula, quibus Ecclesie regende sint, explicat. Hec autem capitula plerisque in mss. tametsi non in omnibus, premissis titulis summatim exhibentur. Sed neque in illis hec capitulorum diuisio seu summa una et eadem est, uerum pro eorum, qui pontificias epistolas collegerunt, ingenio et arbitrio diuersa. Ceteris autem amplior est ea, quam Codicis a Quesnello uulgati exhibent exemplaria. Quocirca unam illam hic representare satis haberemus, nisi ei alteram ex Dionysii Exigui collectione, cui et Hispana, unde descripta est Isidoriana, pene in omnibus concinit, adiicere opere pretium esset. Cum enim Cresconius aliique canonum collectores Romanorum pontificum decreta secundum titulorum diuisionem a Dionysio concinnatam citare soleant, ut eorum comperiantur citationes, prenosse necesse est que illa sit diuisio. Atqui Dionysius Exiguus nouem ac uiginti titulis comprehendit omnia que ex Innocentio collegit decreta, inter que primum locum obtinet huius pape ad Decentium epistola titulis  octo distincta. Tum hanc excipit ista ad uictricium, quam in duodecim titulos partitur. Quocirca primum epistole huius decretum apud Dionysium titulus 9 et ultimum titulus 20 appellatur, ut infra uidere est.

4. Leges, que curiales a curia migrare prohibebant. ---In illis autem decretis id maxime, quod cap. 11 de curialibus dicitur, quia et in aliis aliorum pontificum epistolis eiusdem rei identidem incidet mentio, paulo hic latius, quam in annotationibus licet, opus est explicare. Curiales seu decuriones dicebantur, qui magistratibus atque officiis fungebantur municipalibus. De illis Maiorianus imp., nouelle 1 initio, ita loquitur: »Curiales neruos esse  reipublice ac uiscera ciuitatum nullus ignorat: quorum cetum recte appellauit antiquitas minorem Senatum.« Sed, ut idem imperator obseruat, iudices seu rectores prouinciarum iniquis exactionibus suis multos eo redigebant, ut patriam desererent. Ad curiales pertinebat tributorum, edificiorum, munerum seu ludorum publicorum, etc., cura. Quapropter seuere erant Imperatorum leges, quibus nemo a curia, nisi omnibus curie sue officiis esset functus, liberari permittebatur. Constantinus imperator sanxit : »Nemo iudex ciuilium munerum uacationem cuiquam prestare curiali conetur, uel aliquem suo arbitrio de curia liberet:« Ex iis etiam, qui relictis curiis ad militie presidia confugiunt, »omnes qui nondum primipilo inueniuntur obnoxii, solutos militia ad curiam reuerti« precipit . Item constituit , ut interpres Annianus loquitur, »quicumque curialis de ea, in qua natus est, ciuitate ad aliam transire uoluerit, conditionem curie debitam  nullatenus . . . nec ullo argumento necessitatis, aut seruitia ciuitatis sue, pro eo quod ciuitatem mutare uoluit, possit euadere.« Alia quoque lege  iubet, »nullum curialem, nisi omnibus curie officiis per ordinem actis , curatoris aut defensoris officium debere suscipere.« Neque maior erat Imperatorum erga eos, qui ad clerum a curia migrabant, indulgentia. Ambrosius, epist. 41, ad Theodosium imp., n. 29, hac de re cum illo sibi expostulandum duxit in hunc modum: »Quomodo excusabo apud episcopos, qui nunc, quia per triginta et innumeros annos presbyteri quidam gradu functi uel ministri Ecclesie retrahuntur a munere sacro, et curie deputantur, grauiter gemunt?« Et eo quidem equior erat illa expostulatio, quod antea  Constantinus curias admoneri uoluisset, ut eos tantum deinceps »ad curiam retrahant, quos intra uiginti stipendia in officiis deprehenderint uel originem defugisse,  uel spreta nominatione militie se inseruisse.« Immo Iulianus postea edixerat : Qui nati origine curiali militare munus adamauerunt, ubi decem annorum stipendia confecta sunt, iussionum nostrarum auctoritate erunt curia immunes.

5. Qua conditione curiales clero nomen dare permittebantur. ---Curiales non ita remouebantur a clero, ut omnis ad eum aditus ipsis intercluderetur. Illis ualentinianus ac ualens clero nomen dare quadam conditione permittunt, quam lege anno 364, Septembris 10 die, data, sic explicant : »Qui partes eligit Ecclesie, aut in propinquum bona propria conferendo, eum pro se faciat curialem, aut facultatibus curie cedat quam reliquit, ex necessitate reuocando eo, qui neutrum fecit:« hoc est, ita ut omnino ad curiam reuocandus sit, qui bona sua uel propinquo uel curie sue non cessit. Eadem de re exstat et hec Theodosii anno 384 Nouembris 7 die, consignata constitutio : »Curiales, qui ecclesiis malunt seruire quam curiis, si uolunt  esse quod simulant, contemnant illa que subtrahunt. Nec enim eos aliter, nisi contemptis patrimoniis, liberamus.« Quo respexit Ambrosius, cum epist. 18, ad ualentinianum, n. 13, scripsit: »Si priuilegium querat sacerdos, ut onus curiale declinet; patrie atque auita et omnium facultatum possessione cedendum est.« Paulo indulgentior fuerat Constantius: siquidem anno 361, Augusti 29 die, primum in episcoporum gratiam decreuit : »Episcopum solum facultates suas curie, sicut ante fuerat constitutum, nullus adigat mancipare.« Deinde illos eodem priuilegio gaudere uult, »qui ad presbyterorum gradus, diaconum etiam seu subdiaconum ceterorumque peruenerint assistente curia, atque sub obtutu iudicis promente consensum . . . maxime si totius populi uocibus expetantur.« Alioquin duas substantie sue portiones uel propinquis suis ad curialia obsequia subrogatis, uel curie ab iis tradi  precipit; sed tertiam ipsis reseruat. De iis autem, qui premissis conditionibus defuissent, uidetur dictum quod in eiusdem constitutionis fine adiicitur: »Si prepositi horreorum, iique qui suscepturi sunt magistratum, prepositi etiam pacis seu susceptores diuersarum specierum ad Ecclesiam  crediderint aspirandum, postquam officia imposite sollicitudinis aut honoris aggressi sunt; ipsos primum antistites superne legis conueniet reluctari, ipsisque primum adnitentibus ad eadem munia reuocari: aut si hoc neglexerint, a curialibus, iudicio officii suffragante, retrahendi.« Immo Arcadius de patris lege derogans, constitutionem edidit anno 398, 27 Iulii die, consignatam, et Cod. Iustin., lib. I, tit. 3, leg. 12, relatam, qua curialem, si clericus fuerit ordinatus, conuentione premissa statim reddi iubet: »Clericis enim, inquit, ulterius legem prodesse non patimur, que cessione patrimonii subsecuta, decuriones clericos esse non uetabat.« Hoc tamen de solis minoribus  clericis dictum esse probat quod idem imperator anno 399 exeunte constituit : »Si qui ex secundo patris nostri consulatu curiam relinquentes, clericorum se consortio manciparunt, si iam episcopi, uel presbyteri, diaconiue esse meruerunt, in sacris quidem et secretioribus mysteriis perseuerent; sed aut substitutos curie offerre cogantur, aut iuxta legem dudum latam tradunt curie facultates. Residui omnes, lectores, subdiaconi, uel clerici quibus clericorum priuilegia non debentur, debitis mox patrie muneribus presententur.« Tot igitur tamque diuersis legibus non deerat iudicibus occasio, qua curiales in clerum adscitos importune repeterent, indeque presulibus ecclesiarum molestiam crearent.



EPISTOLA II. E ueteri exemplari Colbertino, not. 932.

I. Ut extra conscientiam metropolitani episcopi nullus  episcoporum audeat ordinare.---II. Ut post remissionem peccatorum non admittatur ad clerum qui cingulum militie habere elegerit.---III. Ut omnes contentiones uel cause inter clericos cuiuslibet ordinis exorte, coram prouincialibus, id est suis episcopis, terminentur. Ut maiores cause ad sedem apostolicam post episcopale iudicium referantur.--- Iu. Ut clericus uirginem uxorem accipiat.---u. Ut laicus siue ante baptismum, siue post baptismum, si uiduam uxorem acceperit, non admittatur ad clerum. ---uI. Ut qui secundam duxerit uxorem, clericus ordinari non debeat, etsi ante baptismum  fuerit sortitus connubium.---uII. Ut de aliena ecclesia clericum ordinare nullus usurpet.---uIII. Ut uenientes a Nouatianis uel Montensibus baptizati per  manus tantum impositionem suscipiantur.---IX. Ut sacerdotes et leuite cum uxoribus suis non ceant. ---X. Ut monachus si ad clericatus ordinem niti uoluerit, a priori proposito, quod monachus gessit, non debeat deuiare.---XI. Ut qui corruptus ad clericatum uenire uoluerit, spondeat se secundum ueterum regulam uxorem non ducere.---XII. Ut curiales uel quibuslibet functionibus occupati, clerici non fiant.---XIII. Ut ancille Dei uelate, si publice nubendo uel occulte se corruptioni tradiderint, non admittantur ad penitentiam, nisi cui se iunxerant de seculo recesserit.---XIu. Ut ancille Dei, necdum sacrate, si post nubere uoluerint, ad penitentiam, recipiantur.

 E ueteribus collectionis Dionysii Exigui codicibus. IX. Quod extra conscientiam metropolitani non ordinetur episcopus.---X. [a 1Kb] Qui ad clerum suscipi non possint. Et ut clericorum cause a propriis terminentur episcopis. ---XI [b 1Kb] Ut uiduam clericus non ducat uxorem.---XII. Ut si laicus uiduam duxerit, clericus non fiat.---XIII. Qui secundam habuerit uxorem, clericus non sit.--- XIu. Ut alterius clericum nullus usurpet episcopus ordinare.---Xu. Ut non rebaptizentur qui ad Ecclesiam a Nouatianis uel Montensibus ueniunt.--- XuI. Quod sacerdotes et leuite cum mulieribus coire non debeant.---XuII. Quod monachus, si clericus factus fuerit, [c 1Kb] uxorem non ducat.---XuIII. Ut ex curialibus clericus non fiat propter uoluptates quas a diabolo inuentas exhibere compellitur.---XIX. De  uirginibus [d 1Kb] uelatis, si deuiauerint.---XX. De uirginibus non uelatis, si deuiauerint.


INNOCENTIUS [e 1Kb] uICTRICIO episcopo Rotomagensi, salutem.

1. Etsi tibi, frater carissime, pro merito et honore sacerdotii quo plurimum polles, uiuendi et docendi [f 1Kb] ecclesiastice regule nota sunt omnia, neque est aliquid, quod de sacris lectionibus tibi minus collectum esse uideatur; tamen quia Romane Ecclesie normam [g 1Kb] atque auctoritatem magnopere postulasti, uoluntati tue morem admodum gerens, digestas uite et morum probabilium disciplinas annexas litteris meis misi, per quas aduertant Ecclesiarum  regionis uestre populi, quibus [h 1Kb] rebus et regulis Christianorum uita in sua cuiusque professione debeat contineri, qualisque seruetur in urbis Rome ecclesiis disciplina. Erit dilectionis tue, per plebes finitimas, et consacerdotes nostros qui in illis  regionibus propriis ecclesiis president, regularum hunc librum quasi didascalicum atque monitorem sedulo insinuare; ut et nostros cognoscere, et ad fidem confluentium mores ualeant docendi sedulitate formare. Aut enim propositum suum ex hac nostra congruenti lectione cognoscent, aut si quid adhuc desideratur, facile poterunt ex bona imitatione supplere.

2. Apostolatus et episcopatus exordium a Petro.---Incipiamus igitur, adiuuante [i 1Kb] sancto apostolo Petro, per quem et apostolatus et episcopatus in Christo cepit exordium, ut quoniam sepe plures emerserunt cause, que in aliquantis non erant cause, sed crimina, ut de cetero sollicitudo sit unicuique sacerdoti in sua Ecclesia curam huiusmodi habere,  sicut apostolus predicat Paulus , talem Ecclesiam Deo exhibendam, non habentem maculam aut rugam, ne alicuius morbide ouis afflatu conscientia nostra contaminata uioletur. Propter eos igitur, qui uel ignorantia uel desidia non tenent ecclesiasticam disciplinam, et multa non presumenda presumunt, recte postulasti, ut in illis partibus istiusmodi, quam tenet ecclesia Romana, forma seruetur. Non quo noua precepta aliqua imperentur, sed ea, que per desidiam aliquorum neglecta sunt, ab omnibus obseruari cupiamus, que tamen apostolica et patrum traditione sunt constituta. Scriptum est namque [i 1Kb] ad Thessalonicenses, Paulo monente : State, et tenete traditiones nostras, quas tradidi uobis siue per uerbum, siue per epistolam.  Illud certe tuam debet mentem uehementius excitare, ut ab omni labe seculi istius immunis, ante Dei conspectum securus inueniaris. Cui multum enim creditur, plus ab eo exigitur , [k 1Kb] usura penarum. Ergo quoniam non pro nobis tantum,  sed pro populo Christi [a 1Kb] cogimur prestare rationem, [b 1Kb] disciplinam deificam populum erudire debemus. [c 1Kb] Exstiterunt enim nonnulli qui, statuta maiorum non tenentes, castitatem Ecclesie sua presumptione uiolarent, populi fauorem sequentes, et Dei iudicium non timentes. Ergo ne silentio nostro existimemur his prebere consensum, dicente Domino [d 1Kb] : uidebas furem et currebas cum eo; hec sunt que deinceps, intuitu diuini iudicii, omnem catholicum episcopum expedit custodire.



CAP. I.

3. Primum, ut extra conscientiam metropolitani episcopi nullus audeat ordinare [e 1Kb] ; integrum enim est iudicium, quod plurimorum sententiis confirmatur: [f 1Kb] nec unus episcopus  ordinare presumat; ne furtiuum beneficium prestitum uideatur. Hoc enim et in synodo Nicena constitutum est, atque definitum.



CAP. II.

4. Item  si quis post remissionem peccatorum [g 1Kb] cingulum militie secularis habuerit, ad clericatum omnino admitti non debet.



CAP. III.

5. Si que autem cause uel contentiones inter clericos [h 3Kb] tam superioris ordinis, quam etiam inferioris, fuerint exorte , ut, secundum synodum Nicenam, congregatis eiusdem prouincie episcopis iurgium terminetur, nec alicui liceat , relictis his sacerdotibus qui in eadem prouincia Dei  Ecclesiam nutu diuino gubernant, ad alias conuolare prouincias. Quod si quis forte presumpserit, et ab officio clericatus submotus, et iniuriarum reus ab omnibus iudicetur.

6. Si maiores cause in medium fuerint deuolute, ad sedem apostolicam, [a 3Kb] sicut synodus statuit, et beata consuetudo exigit, post iudicium episcopale referantur.



CAP. Iu.

7. Ut [b 1Kb] mulierem clericus non ducat uxorem; quia scriptum est , Sacerdos uxorem uirginem accipiat, non uiduam, [c 1Kb] non eiectam. Utique qui ad sacerdotium labore suo et uite probitate contendit, cauere debet, ne hoc preiudicio impeditus, peruenire non possit.



CAP. u.


8. Ut is qui [d 1Kb] mulierem licet laicus duxerit uxorem siue ante baptismum, siue post baptismum, non admittatur ad clerum ; quia eodem uidetur uitio exclusus. In baptismo enim crimina dimittuntur, non accepte uxoris consortium relaxatur.



CAP. uI.

9. Ne is, qui secundam duxit uxorem, clericus fiat: quia scriptum est , Unius uxoris uirum [e 2Kb] Et iterum: Sacerdotes mei semel nubant. Et alibi : Sacerdotes mei non nubent amplius. [f 1Kb] Ac ne ab aliquibus existimetur, ante baptismum si forte quis accepit uxorem, et, ea de seculo recedente, alteram duxerit, in baptismo esse dimissum, satis errat a regula, [g 3Kb] qui in baptismo  hoc putat dimitti: remittuntur peccata, non acceptarum uxorum numerus aboletur: cum utique uxor ex legis precepto ducatur in tantum, ut et in paradiso cum parentes humani generis coniungerentur, ab ipso Domino sint benedicti ; et Salomon dicat , A Deo preparabitur uiro uxor. Quam formam etiam sacerdotes omnes seruare usus ipse demonstrat Ecclesie. Satis enim absurdum est aliquem credere, uxorem ante baptismum acceptam, post baptismum non computari; cum benedictio, que per sacerdotem super nubentes imponitur, non materiam delinquendi dedisse, sed formam tenuisse legis a Deo antiquitus institute doceatur. Quod si  non putatur uxor esse computanda, que ante baptismum ducta est, ergo  nec filii, qui ante baptismum geniti sunt, pro filiis [a 1Kb] habebuntur.



CAP. uII.

10. Ut de aliena Ecclesia clericum ordinare nullus usurpet , nisi eius episcopus [b 1Kb] precibus exoratus, concedere uoluerit. Hoc etiam synodus statuit Nicena , ut abiectum ab altero clericum altera ecclesia non recipiat.



CAP. uIII.

11. Ut uenientes a Nouatianis uel Montensibus per manus tantum impositionem suscipiantur; quia quamuis ab hereticis, tamen in Christi nomine sunt baptizati: preter eos, qui si forte a nobis ad illos transeuntes [c 1Kb] rebaptizati sunt. Hi si resipiscentes, et ruinam suam cogitantes, redire maluerint, sub longa [d 1Kb] penitentie satisfactione  admittendi sunt.



CAP. IX.

12. Preterea quod dignum et pudicum et honestum est, tenere Ecclesia omni modo debet,  ut sacerdotes et leuite cum uxoribus suis [e 1Kb] non ceant; quia ministerii quotidiani necessitatibus occupantur. Scriptum est enim , Sancti estote, quoniam et ego sanctus sum Dominus Deus uester. Nam si priscis temporibus de templo Dei sacerdotes anno uicis sue non discedebant , sicut de Zacaria legimus, nec domus suas omnino tangebant, quibus utique propter sobolis successionem uxorius usus fuerat relaxatus, quia ex alia tribu et preter [f 1Kb] ex semine Aaron ad sacerdotium nulli fuerat preceptum accedere : quanto magis hi sacerdotes uel leuite pudicitiam ex die ordinationis sue seruare debebunt, quibus uel sacerdotium uel ministerium sine successione est, nec preterit dies, qua uel a sacrificiis diuinis, uel a  baptismatis officio uacent! Nam si Paulus ad Corinthios scribit , dicens, Abstinete uos ad tempus, ut uacetis orationi, et hoc utique laicis precipit: multo magis sacerdotes, quibus et orandi et sacrificandi iuge officium est, semper debebunt ab huiusmodi consortio abstinere. Qui si contaminatus fuerit carnali concupiscentia, quo pudore sacrificare usurpabit? aut qua conscientia, quoue merito exaudiri [g 1Kb] se credit, cum dictum sit : Omnia munda mundis, coinquinatis autem et infidelibus nichil mundum? Sed forte licere hoc credit, quia scriptum est , Unius uxoris uirum: [h 1Kb] non permanentem in concupiscentia generandi dixit, sed propter futuram continentiam. Neque enim integros corpore non admisit, qui ait :  uellem autem omnes sic esse, sicut et ego. Et apertius declarat, sic dicens : Qui autem  in carne sunt, Deo placere non possunt. uos autem iam nom estis in carne, sed in spiritu.



CAP. X et XI.

13. De monachis  qui diu morantes in monasteriis, si postea ad clericatus ordinem [a 1Kb] peruenerint, non debere eos a priore proposito deuiare. Aut enim sicut in monasterio fuit, et quod diu seruauit, in meliori gradu positus amittere non debet: aut si corruptus postea baptizatus, [b 1Kb] et in monasterio sedens, ad clericatus ordinem accedere uoluerit, uxorem omnino habere non poterit; quia nec benedici cum sponsa potest iam [c 2Kb] corruptus. Que forma seruatur in clericis, maxime cum uetus regula hoc habeat, ut quisquis corruptus baptizatus, clericus esse uoluisset, sponderet se uxorem omnino non ducere.



CAP. XII.

14. Preterea frequenter quidam ex fratribus  nostris curiales , uel quibuslibet  publicis functionibus [d 1Kb] occupatos clericos facere contendunt; quibus postea maior tristitia, cum de reuocandis eis aliquid ab imperatore precipitur, quam gratia de ascito nascitur. Constat enim, eos in ipsis muniis etiam uoluptates exhibere, quas a diabolo inuentas esse non dubium est, et ludorum uel munerum apparatibus aut preesse, aut interesse. Sit certe in exemplum sollicitudo et tristitia fratrum, quam sepe pertulimus imperatore presente cum pro his sepius rogaremus, quam ipse nobiscum [e 1Kb] positus agnouisti, quibus non solum inferiores clerici ex curialibus, uerum etiam iam in sacerdotio constituti ingens molestia ut redderentur [f 2Kb] imminebat.



CAP. XIII.

15. Item   que Christo spiritaliter [g 3Kb] nupserunt, et uelari a sacerdote  meruerunt, si postea uel publice nupserint uel [a 1Kb] se clanculo corruperint, non eas admittendas esse ad agendam penitentiam, nisi is, cui se [b 5Kb] iunxerant, de seculo recesserit. Si enim de omnibus hec ratio custoditur, ut quecumque uiuente uiro alteri nupserit, habeatur adultera, nec ei agende penitentie licentia concedatur, nisi unus ex eis defunctus fuerit: quanto magis de illa tenenda est, que ante immortali se sponso coniunxerat, et postea ad humanas nuptias [c 1Kb] transmigrauit!



CAP. XIu.

16. He uero , que necdum sacro uelamine [d 1Kb] tecte, tamen  in proposito uirginali se [e 1Kb] promiserant permanere, licet uelate non sint, si forte nupserint, his agenda aliquanto tempore penitentia est; quia sponsio [f 1Kb] eius a Deo tenebatur. Si enim inter homines solet bone fidei contractus nulla ratione dissolui: quanto magis ista pollicitatio, quam cum Deo pepigit, solui sine uindicta non [g 1Kb] debet! Nam si apostolus Paulus, que a proposito uiduitatis discesserunt, dixit eas habere damnationem, quia primam fidem irritam fecerunt : quanto magis uirgines, que [h 1Kb] priori promissioni fidem frangent!

 17. Hec itaque [a 2Kb] regula, frater carissime, si plena uigilantia fuerit ab omnibus Dei sacerdotibus obseruata, cessabit ambitio, dissensio conquiescet, hereses et schismata non emergent, locum non accipiet diabolus seuiendi, manebit unanimitas, iniquitas superata calcabitur, ueritas spiritali feruore flagrabit, pax predicata labiis cum uoluntate anime concordabit. Implebitur et dictum Apostoli , ut unanimes, unum sentientes, permaneamus in Christo, nichil per contentionem nobis neque per inanem gloriam uindicantes; non hominibus, sed Deo nostro saluatori placentes, cui est honor et gloria in secula seculorum. Amen. Data Xu kalendas Martii , Honorio augusto uI et [b 1Kb] Aristeneto conss.





MONITUM IN EPISTOLAM SEQUENTEM.


1. Epistola hec aliis in libris breuior, in aliis amplior. Quis eam decurtarit.---Epistolam hauc alii libri breuiorem, alii ampliorem exhibent. Sub breuiori forma primum a Iac. Merlino edita, eadem deinde ratione cum in epistolarum pontificiarum collectione, tum in uariis conciliorum editionibus recusa est, quoad Iac. Sermondus eam in ueteribus libris integram nactus, publico bono uulgandam duxit. In exemplis collectionis Hispane, qualem Ecclesiarum Laudunensis, Nouiomensis ac Bellouacensis bibliothece asseruant, sicut in omnibus Isidori Mercatoris exemplaribus, tantum mutila habetur. Hinc ab eo, qui Hispanam canonum collectionem concinnauit, primum truncatam esse suspicati sumus. Sed suspicionem illam subinde amouerunt Colbertinus codex 408, de Institutione clericorum ante annos 700 exaratus, aliusque illi similis nec recentior Coislinus, qui cum ex unis collectionis Hispane monimentis  compositi sint, ea tamen epistole huius capitula retinent, que in breuiori exemplo desiderantur. Demum ubi in Ecclesiis Urgellensi, Gerundensi, Riuipullensi etiamnum exstare didicimus sincera et genuina Hispane collectionis exempla, in quibus epistola ista integra legitur, eamdem non ab eo qui collectionem illam adornauit, sed ab aliquo alio truncatam esse nobis plane persuasum fuit. Cum autem in omnibus omnino Isidori Mercatoris exemplis mutila dumtaxat et decurtata habeatur, facinoris huius quis alium auctorem querendum censeat? Neque mirum est uirum, cui multa confingere, alia interpolare, plura uariis modis mutare religioni non fuit, etiam nonnulla supprimere non timuisse. Generalia nimirum Innocentii decreta exscripsisse contentus, cetera que ad personas causasue speciales attinent, ut a scopo suo magis aliena, subtraxit. Neque opinioni huic officiunt memorati libri Laudunensis, Nouiomensis ac Bellouacensis. Quamuis enim  ex Hispana collectione descripti sint, eum tamen, a quo scripti dictatiue sunt, etiam collectionem Isidori penes se habuisse, atque hanc Hispane interdum, etiamsi raro, anteposuisse, nominatim ex epistola uigilii pape ad Profuturum liquet. Porro ista Innocentii epistola integra non modo in genuinis collectionis Hispane exemplaribus, sed in peruetusto etiam Corbeiensi, et Fossatensi, nunc Colbertino, asseruatur. Que cum ita sint, ut lectori nichil desiderandum supersit, eam nunc e sinceriorum codicum fide sic exhibemus integram, ut et quemadmodum a Mercatore uulgata sit, ad illius calcem indicemus.

2. Toletane, non Tolosane synodi episcopis inscripta est.---In utroque exemplarium genere fallax ei prefigitur inscriptio. Et in preuio quidem Corbeiensis codicis indice hoc titulo donatur: Epistola Innocentii pape ad uniuersos episcopos ecclesie Tolosane de uniuersis herisebus  uel de ordinationibus episcoporum, et cetera in epistola requirenda:  in ipsius autem epistole fronte hec ei preponitur epigraphe: Innocentius episcopis uniuersis in Tolosana synodo constitutis. Eadem legitur et in Fossatensi, nisi quod in hoc diuersis pro uniuersis substitutum est. In plerisque etiam cum Hispane, tum Isidoriane collectionis exemplaribus pariter uniuersis episcopis in Tolosana synodo constitutis inscribitur. Neque hanc inscriptionem mutauit Merlinus. Immo et eamdem Iac. Sirmondus retinuit, eoque nomine inter ipsa Gallie concilia epistole huic locum dedit. »Qua de re, inquit in preuio Monito, etsi ambigi non iniuria posse intelligebam, satius tamen uisum est illam, cum mutila presertim hactenus fuerit, integram uel alieno loco hic exstare, quam suo fortasse desiderari.« Postmodum tamen in notis adiecit. dubium sibi non uideri, »quin scripta sit ad episcopos Hispanie post synodum quidem Toletanam, sed de rebus in ea gestis, uel postea consecutis. Quare, infit, antiquam inscriptionem epistole restituendam  censeo, ut in Toletana synodo legatur.« Porro antiquam eam uocat, quia iam a Crabbio restituta, ab iis qui uel concilia uel Romanorum pontificum epistolas recuderunt, retenta est. Antea etiam in nonnullis saltem mss. obtinebat. Ipsi inter uarios collectionis Isidori codices unum nacti sumus Nauarreum a 600 saltem annis scriptum, et alterum monasterii S. Martini Campensis, qui in Toletana synodo pre se ferunt. Nec de lectionis huius sinceritate ambigendum esse, que subiecturi sumus firmabunt. Unde uero irrepserit altera, ex uariis manuscriptis inter se collatis coniicere licet.

3. Unde contigit ut TOLOSANAE SYNODO inscriberetur. ---Quamuis in exemplari Nouiomensi uniuersis episcopis in Tolosana ciuitate constitutis inscribatur hec epistola, in generali tamen eiusdem indice ad uniuersos Tolotanos episcopos prenotatur. Ibi uero Tolotanos pro Toletanos, non pro Tolosanos scriptum esse argumento est Germanensis codex, not. 424,  canonum collectionem ante annos 800 concinnatam complectens, in quo quoties aliqua laudatur Toletana synodus. Tolotana constanter appellatur. Cum igitur etiam hic librarii Tolotana pro Toletana scripsissent, Tolosana restituendum esse eo facilius censuerunt antiquarii, quod et epistolam Innocentii ad Exsuperium Tolosanum conspicerent, et in huius epistole contextu, n. 3, Galliarum seu Galliorum, loco Galliciorum seu Gallecorum corrupte legerent. Preterea cum infra, num. 6, ubi ex Colbertini exemplaris fide legimus, Rufinum in Toletano concilio erroris tui ueniam postulasse, pro Toletano exhibeat Corbeiense Tolosano, idem mendum pari facilitate in inscriptionem irrepere potuisse nemo non assentiet.

4. Toletani I concilii patribus scripta est.---Que sit illa synodus, ad quam Innocentius modo scribit et quando habita sit, disceptatur. Baronius in priore Annalium editione duo pro certo posuerat: primum quidem, scriptam esse hanc Innocentii epistolam ad concilium Toletanum I; alterum uero, concilium  istud postremo Stilichonis consulatu, hoc est Christi anno 405, fuisse celebratum. At in editione nouissima mutauit sententiam, ac persuasum habens Toletanum I concilium primo Stilichonis consulatu, adeoque anno Christi 400 consignandum esse, hanc epistolam ad posteriorem aliquam Toletanam synodum pertinere existimauit. Cui sententie plures, nominatimque Anton. Pagius subscribunt. Et prior quidem opinio, qua Toletanum I concilium ad secundum Stilichonis consulatum differebatur, defendi prorsus nequit. Sed neque ulla uidetur causa, cur concilium, ad cuius episcopos Innocentius nunc scribit, a Toletano I distinguamus. Quod ut euidentius fiat, que Toletani I concilii nomine uulgata sunt, expendere opere pretium fuerit.

5. Toletani I concilii uulgati tres patres. ---In hoc concilio tres distinguende sunt partes. Prima constat prefatione, canonibus 20 et episcoporum subscriptionibus. Altera regulam fidei continet atque  octodecim capitula contra hereses, cum hac inscriptione: Incipit regula fidei catholice contra omnes hereses, et quam maxime contra Priscillianos, quam episcopi Tarraconenses, Carthaginenses, Lusitani et Betici fecerunt, et cum precepto pape urbis Rome Leonis ad Balconium episcopum Gallicie transmiserunt. Postrema hoc titulo insignitur: Incipiunt exemplaria professionum in concilio Toletano contra sectam Priscilliani era 438. Tum sequitur prefatio: »Post habitum concilium kalend. Septemb., III nonas Septembris, post diuersas cognitiones tunc habitas, sub die uIII iduum Septembrium excerpte sunt de plenariis gestis professiones domini Symphosii et domini Dictinii sancte memorie episcoporum, et domini sancte memorie Comasii tunc presbyteri, quas inter reliquos habuerunt in concilio Toletano de damnatione Priscilliani uel secte eius in hunc modum: Post aliquanta et inter aliquanta eodem tempore acta, Dictinius episcopus dixit,« etc., scilicet reliqua  Dictinii professio, qua descripta subiicitur Comasii professio, hac prefatione seu interlocutione premissa: »Aera qua supra sub diem III iduum Septembrium professiones sancte memorie episcoporum domini Simphosii et domini Dictinii et sancte memorie Comasii tunc presbyteri. Comasius dixit.« Demum hanc Comasii professionem excipit »exemplar definitiue sententie translate de gestis. Die qua supra episcopi dixerunt: Legatur sententia. Et legit,« etc.

6. Concilium exhibent anno 447 celebratum.---Tres autem ille partes quomodo cohereant inter se aut ad unum et idem concilium referri queant, nemo hactenus, quod sciam, explicuit. Tantum inter eruditos conuenit, mediam ad illud concilium, quod Leo anno 447 ad Turibium scribens cogi precepit, pertinere; adeoque a Toletano I concilio esse alienam. Hinc post Baronium Binius eam aliis duabus collectoris errore insertam esse notat. Sed neque postremam  commodius ad Toletanum I concilium referre licet. Qui enim in ea interloquuntur episcopi, synodum habere se indicant, cum iam defuncti essent Symphosius, Dictinius atque Comasius, quos Toletani I concilii tempore adhuc superstites, immo in ipso concilio presentes Priscillani heresim damnasse constat. uerum aptissime inter se coherebunt tres ille partes, si ad generale Hispaniarum concilium, quod Leonis pape iussu congregatum est, referantur: adeo ut in eo primum prelecti sint atque confirmati 20 canones Toletani I concilii, tum fidei regula condita, noui adiecti sint canones 18, ac postremo nonnulla e plenariis Toletane I synodi gestis excerpta recitata sint. Quod igitur uulgatum est Toletanum I concilium, aptius inscriberetur: Hispaniarum concilium, quod Leonis precepto Tarraconenses, Carthaginenses, Lusitani et Betici, anno 447, kalendis Septembris celebrarunt: cui et premittuntur Toletani I concilii anno 400 celebrati 20 canones, et eiusdem concilii quedam excerpta, de  plenariis eius gestis descripta, subiiciuntur.

7. Anno 400, Toleti habitum esse concilium.--- uerum istud concilium sic anno 447 restituimus, ut aliud anno 400 Toleti habitum non negemus, sed inde potius luculenter asseramus. De hoc Toletano concilio Idacius in Chronico, ad annum 400, ita loquitur: »In prouincia Carthaginensi, in ciuitate Toleto, synodus episcoporum contrahitur, in qua, quod gestis continetur, Symphosius et Dictinius et alii cum his Gallecie prouincie episcopi, Priscilliani sectatores, heresim eius blasphemissimam cum assertore eodem professionis sue subscriptione condemnant. Statuuntur quedam etiam seruanda de Ecclesie disciplina, communicante in eodem concilio Ortygio episcopo, qui Celenis fuerat ordinatus.« Atqui concilium anno 447 iussu Leonis habitum primo canones recenset ad disciplinam pertinentes, quos Toletana synodus Stilichone consule, hoc est anno 400 edidit: ac postmodum ex eiusdem synodi  gestis, more Hispanico era 438, pro anno 400, consignatis, non modo professiones exhibet Symphosii, Dictinii et aliorum heresim Priscilliani cum ipso auctore condemnantium, sed et eiusdem concilii sententiam, qua illis seruatur honor suus, queque in Ortygii gratiam clauditur his uerbis: »Fratri autem nostro Ortygio ecclesias, de quibus pulsus fuerat, pronuntiamus esse reddendas.« Unde gestorum illorum cum Idaciano Chronico manifesta est consensio. Preterea in mox dicta Toletane synodi sententia memoratur Simplicianus, ut qui Mediolanensem Ecclesiam tunc regeret. Anno autem dumtaxat 397, Ambrosio successit Simplicianus, atque ipse ante XuI Kalendas Iulias anni 401, ut ex Carthaginensi concilio Codici can. eccl. Afr., c. 56, inserto liquet, uenerium successorem habuit. Et hinc igitur confirmatur tempus quo Toletana synodus celebrata est.

8. Quatenus huic synodo scripta dici possit sequens  epistola.---His positis, cum exploratum sit atque indubitatum, Toletanam illam synodum, cuius canones et gesta in memorato Hispaniarum concilio referuntur, anno 400 fuisse celebratam, nulla iam restare uidetur controuersia, quin huic Toletane synodo sequens Innocentii epistola inscripta sit. Primo enim in ea, ut num. 6 et 7 legere est, synodi huius gesta et decreta non semel laudantur. Deinde Innocentius, num. 10, eos alloqui se notat episcopos, »qui secundum regulas Nicenas ordinationes faciendas esse per sententiam decreuerunt.« At uero Toletani I concilii presules »constituta primitus concilii Niceni perpetuo esse seruanda, nec ab iis esse recedendum« in ipso proemio cum decreuissent, ad ea constituenda, que in ordinationibus seruari debeant, progrediuntur. Non sic tamen ad Toletanam synodum ut adhuc congregatam, sed ad eos potius episcopos qui in illa conuenerant, scribere intelligendus est Innocentius. Nisi quis malit  hic Toletane synodi nomine episcopos ad Toletanam synodum pertinentes intelligi. Certe de Toletano I concilio ut dudum celebrato laudatus papa, num. 6, loquitur. Nec Patruinus ille uenerabilis memorie, cuius loco Gregorium suffectum esse, num. 9, memorat, alius uidetur ab eo qui Toletani I concilii canonibus primus subscripsisse legitur. Denique Innocentii hac in epistola studium eo in primis spectat, ut schisma ex Symphosio, Dictinio aliisque cum honoribus suis in Toletana synodo receptis natum, et latius in dies serpens, comprimat atque componat. Quocirca inter hanc epistolam et illam synodum interuallum aliquod interiectum esse manifestum est. Quantum uero intercesserit, definiri certo nequit. Tantum coniicere licet, epistolam istam ante scriptam esse, quam Hispania bellicis tumultibus perturbaretur, adeo que ante annum 408 quo Constantinus Honorio prouinciam illam eripuit. Sed utrum epistola superiori posterior sit, necue, licet ignoremus, ob rerum tamen de clericorum ordinationibus in  utraque definitarum affinitatem, ambas proximas habere lectori gratum atque commodum erit. Neque iam ipsius admodum interest compertum habere tempus quo hec scripta sit, cum quibus, qua occasione, et quo consilio scripta fuerit, teneat. Hic forte mirabitur nonnemo, quo pacto idem pontifex Toletane synodi erga Priscilliani asseclas indulgetiam nunc tam impense laudet ac probet, qui postea clericis a Bonoso ordinatis honores suos seruandos esse tam constanter negauit. uerum sapiens sacerdos inter lepram et lepram diiudicare, et quando discipline seueritas aut retinenda aut remittenda sit, inuestigare debet. Quamuis enim eodem spiritu animati sint sancti ecclesiarum duces, diuersis tamen temporibus diuersa de clericis ab heresi uel schismate ad Ecclesiam redeuntibus constituerunt. Niceni patres, can. 8, Nouatianos in clero uoluerunt permanere. Afris testibus transmarinum concilium, Siricii atque Ambrosii temporibus, ne clerici ab heresi uenientes  honores suos seruarent, prohibuit. Istud uero, anno 400, Priscilliani asseclis indulgendum censuit Toletanum concilium, eiusque sententiam proposito unitatis nunc Innocentius probat, qui anno 414 ecclesiastice discipline seueritatem circa Bonosiacos acriter uindicabit. Carthaginense autem concilium, anno 401 habitum, hoc temperamento utendum existimauit, ut clericis redeuntibus, ubi eorum reditu aliqua fit unitatis compensatio, seruentur honores sui, et ubi nulla est huiusmodi compensatio, negentur .



EPISTOLA III. De [a 1Kb] dissensione corruptaque disciplina Ecclesiarum Hispanie.

I. Quod episcopi nonnulli ab aliis ob receptos ab heresi conuersos perperam dissideant.---II. De episcopis  a Rufino et Minicio in alienis ecclesiis contra canones ordinatis.---III. Ut Ioannis episcopi causa examinetur, aliorumque qui communionis consortium refugiebant.---Iu. De uitiosis multorum ordinationibus, ita dissimulari que hectenus usurpata sunt, ut in posterum prohibeantur.---u. Ut Gregorii Emeritensis episcopi querela discutiatur.---uI. Quosnam ad clericatus ordinem admittere liceat: qualesque eligendi sint. Et quod bigamum faciat etiam illa que ante baptismum uxor fuit.


INNOCENTIUS uniuersis episcopis in Toletana synodo constitutis, dilectissimis fratribus, in Domino salutem.

1. In Hispania schisma. Et canonum contemptus.--- Sepe me et nimia cum teneret cura sollicitum super  [b 1Kb] dissensione et schismate Ecclesiarum, quod per Hispanias latius in dies serpere et citatiore gradu incedere fama proloquitur; necessarium tempus emersit, quo non posset emendatio tanta differri, et deberet congrua medicina prouideri. Nam fratres nostri cepiscopus [c 1Kb] Hilarius, et Elpidius presbyter, partim unitatis amore permoti, partim qua laborat prouincia pernicie, ut oportuit, excitati, ad sedem apostolicam commearunt, et in ipso sinu fidei uiolatam intra prouinciam pacem, discipline rationem esse confusam, et multa contra canones patrum, contempto ordine, regulisque neglectis, in usurpatione ecclesiarum fuisse commissa, nec concordiam, in qua fidei nostre stabilitas tota consistit, posse retineri, cum dolore et gemitu prosecuti sunt: que  in consessu [d 1Kb] presbyterii actorum confectione retinentur, et possunt uobis lectione monstrari.



CAP. I.

2. Episcopi Betici propter Gallecios receptos a ceteris se segregant.---Iam primum, quod ad ipsam fidem attinet, quod Betici uel Carthaginenses episcopi, propter Galliciorum communionem, a pace omnium [e 1Kb] discederunt, orta dissensio est: que non solum non minuitur, uerum etiam per dies singulos studio contentionis augetur, cum, obtinendi proposito unusquisque quod uoluit, eternum orbem mali et circulum quemdam de tali animositate fecerunt: cum utique bono cuique in rebus talibus uinci melius sit, quam malo more prauum  propositum quod semel placuit obtinere. Nam que alia causa, et superioribus temporibus, illius Luciferi preter pertinaciam fuit, que eum retraxit a concordia [a 1Kb] illorum, qui Arianorum heresim prudenti conuersione damnauerant? Eodem studio, [b 1Kb] Priscilliani detestabili secta omnium merito consensione damnata, receptos in catholicam fidem eos, qui consilio saniore conuersi sunt, egerrime aliquos tulisse cognouimus: quibus factum utile et ipsam ecclesiarum pacem displicuisse detegitur. Nam cum unitatis proposito ipsi quoque [c 4Kb] Symphosius atque [d 1Kb] Dictinius, damnantes prauam heresim, sint recepti, ut personis talibus amputatis exstingueretur penitus innata dissensio; inuenti sunt quibus recte facta  ipsa correctio displiceret. Et nunc  ecclesie dissident, que non modica a se animositate dissimulant . Quod si saniore consilio a sacerdotibus fuisset custodita correctio; et status catholice fidei integer  permaneret, et nullum scandalum concordiam rebus omnibus utilem corrupisset.

3. Honores illis seruatos aliqui iniquo animo ferunt. ---Quero enim, quare doluerint Symphosium atque Dictinium, aliosque, qui detestabilem heresim damnauerunt, receptos in fidem catholicam tunc fuisse? [e 1Kb] Num quod non aliquid de honoribus amiserint quos habebant? Quod si quos hoc pungit aut stimulat, legant Petrum apostolum post lacrymas hoc fuisse quod fuerat: considerent Thomam post dubitationem illam nichil de prioribus meritis amisisse: denique Dauid prophetam egregium post manifestam confessionem suam prophetie sue meritis non fuisse priuatum. Quod si emendatio conuersionis et errores ipsos amputat, et retinet dignitates; que malum ratio  est, uiam recti et iter quod dirigat ad salutem, proposito pertinacie nolle retinere?

4. Unitatis uis, et schismatis pernicies.---Quare incumbendum est dilectioni uestre, et bonis sacerdotibus  adnitendum, quatenus preeunte doctrina [a 1Kb] in unitatem catholice fidei omnes qui dispersi sunt congregentur; et esse inexpugnabile unum corpus incipiat, quod si separetur in partes, ad omnes patebit lacerationis iniurias, et ex sese pestem patietur internam, quando secum compago ipsa confligit. Sed hec generaliter de unitatis reformatione omnes, tamquam singulis scripta, sint, accipiant sacerdotes. Dehinc in partes animum super omnibus dilectio uestra que proponentur intendat.



CAP. II.

5.Rufinus et Minicius usurparunt alienis in ecclesiis ordinationes.---Non enim latere potuit, quod Rufinus atque Minicius episcopi in alienis ecclesiis, contra Nicenos canones, episcopos usurpauerunt ordinare. Hec  ne  quis sibi audeat uindicare, saltem nunc a nobis est salubriter prouidendum: ne improba [b 1Kb] usurpatione dissimulatio in deterius conualescat, et fiat de consuetudine regula, que non ueniat ab ipsa que litteris mandata est disciplina. Qua in re Hilarii fratris et consacerdotis nostri querela primitus audiatur, qui asseruit Rufinum contra ecclesiarum pacem omni oppugnatione fuisse uersatum, et dudum in concilio [c 1Kb] Toletano erroris sui ueniam postulasse, et nunc, cum metropolitano episcopo ordinandi [d 1Kb] sacerdotes pontificium deberetur, contra populi uoluntatem et discipline rationem, episcopum locis abditis ordinasse, ecclesias scandalis miscuisse. Dehinc Tarraconensium episcoporum est causa tractanda, qui pari modo Minicium in Gerundensi ecclesia episcopum  ordinasse conquesti sunt; et iuxta Nicenos [e 1Kb] canones ferenda est de tali usurpatione sententia. Illorum etiam episcoporum, qui a Rufino uel a Minicio  contra regulas ordinati sunt, habeatur plena discussio: ut quia perperam facti sunt, intelligant id, quod uitioso initio adepti sunt, se diutius obtinere non posse.



CAP. III.

6.Ut abdicetur Ioannes, si decreto de recipiendis ad Ecclesiam redeuntibus, cui subscripserat, repugnare non desinat.---De IOANNE quoque episcopo, cuius in synodo Toletana super receptis SYMPHOSIO atque DICTINIO per legatos consensus accessit, et cui probabilis uisa illa correctio, examinentur que postea sunt secuta. Et prorsus super omnibus, quorum in dubium uenit de cessatione communio, plena inquisitio uestigetur, ut secundum decretum synodi Toletane, uel communionis consortio propter abolendam suspicionem schismatis misceantur, uel  si qui fuerint deprehensi qui [f 1Kb] abnuant concordiam et constituta placitorum, a communione catholice fidei per dilectionis uestre sententias abdicentur: ut iam non internum malum, quod tacitum non desinit [g 1Kb] semper, sed schismaticorum manifesta professio contagioque uitetur.



CAP. Iu.

7. Ordinationes quedam contra canones, pacis ergo tolerande. Sed deinceps irrite sint, et earum auctores deponendi.---Nam de ordinationibus, quas praue consuetudinis uitio Hispanienses episcopos celebrare cognoscimus, fuerat aliquid secundum maiorum traditionem statuendum, nisi perpenderemus ne perturbationes [h 1Kb] quam plurimas ecclesiis moueremus. Quorum factum ita reprebendimus, ut propter numerum corrigendorum ea, que quoquo  modo facta sunt, in dubium non uocemus, sed Dei potius iudicio dimittamus. Quantos enim ex his, qui post acceptam [i 1Kb] gratiam in forensi exercitatione uersati  sunt, et obtinendi [a 1Kb] pertinaciam susceperunt, adscitos ad sacerdotium esse comperimus! e quorum numero Rufinus et Gregorius perhibentur; quantos ex aliqua militia, qui cum potestatibus obedirent, [b 1Kb] necessario precepta sunt exsecuti! quantos ex curialibus, qui dum parent potestatibus, que sibi sunt imperata fecerunt! quantos qui uoluptates et editiotiones [c 1Kb] populo celebrarunt, ad honorem summi sacerdotii peruenisse! quorum omnium neminem ne ad societatem quidem ordinis clericorum oportuerat peruenire. Que si singula discutienda mandemus, non modicos motus aut scandala Hispaniensibus prouinciis, quibus mederi cupimus, de studio emendationis inducemus. Idcirco remittenda hec potius putamus. Sed ne deinceps similia committantur,  dilectionis uestre maturitas prouidere debebit, ut tante usurpationi saltem nunc finis necessarius imponatur: eo uidelicet constituto, [d 1Kb] ut si qui post hec aduersus formas canonum uel ad ecclesiasticum ordinem, uel ad ipsum sacerdotium uenire tentauerint, una cum creatoribus suis ipso, in quo inuenti fuerint, ordine et honore priuentur.



CAP. u.

8. Gregorii Emerit. querela audiatur. ---GREGORII etiam Emeritensis episcopi, qui in locum PATRUINI [e 1Kb] uenerabilis recordationis est ordinatus, querela, si qua est, audiatur: et si contra meritum suum passus est iniuriam, in inuidos honoris alterius uindicetur: nec posthac in quemquam bonorum spiritus factionis insurgat.



CAP. uI.

9. Nicene regule in ordinationibus  seruande. Qui ab ordinibus arcendi.---Et quamuis dilectioni uestre, fratres carissimi, regule Nicene sint cognite, secundum quas ordinationes faciendas esse per sententiam [f 1Kb] decernitis; tamen aliquam partem, que de ordinationibus est prouisa, inserendam putaui, [g 1Kb] ut secundum hanc ordinationes in posterum celebrandas, ne cui interpretandi aliter liberum arbitrium relinquatur. Ac primum que sunt prohibita digeruntur. Ne quispiam, qui post baptismum militauerit, ad ordinem debeat clericatus admitti; neque qui causas post acceptum baptismum egerint; aut qui post acceptam Dei gratiam administrauerint: neque de curialibus aliquem uenire ad ecclesiasticum ordinem posse, qui post baptismum uel coronati [h 1Kb] fuerint, uel sacerdotium quod dicitur  sustinuerint, et editiones publicas celebrauerint. Nam et hoc de curialibus est cauendum, ne iidem qui ex curialibus fuerint, aliquando a suis curiis, quod frequenter uidemus accidere, reposcantur. Que omnia rationabiliter prohibita oportet modis omnibus custodiri.

10. Qui eligendi. Uxorum baptismum non aboleri. ---Quales uero elegendi sint in ordine clericorum, euidens forma declarat: id est, qui ab ineunte etate baptizati fuerint, et [i 1Kb] lectorum officio sociati; uel si maiores sint, cum fuerint Dei gratiam consecuti, statim se ecclesiasticis ordinibus manciparint. Et si uxores habuerint, querendum si uxorem uirginem acceperint: quia scriptum est in ueteri Testamento, Uxorem uirginem accipiat sacerdos ;  et alibi, Sacerdotes mei semel nubant. Neque qui duas uxores habuerit , quia Paulus apostolus ait, Unius uxoris uirum . Nec illud debere admitti, quod aliquanti pro defensione praui erroris opponunt et asserunt, quod ante baptismum uxor accepta non debeat imputari, quia in baptismo omnia dimittuntur; non intelligentes huiusmodi, quod sola in baptismo peccata dimittuntur, nec uxorum numerus aboletur. Nam si a Deo, ut scriptum est, preparatur uiro uxor , et quod Deus iunxit, homo non separet ; et ipsi auctores generis humani in origine a Domino benedicuntur: quomodo inter peccata, ista creduntur posse dimitti? Quod si secundum illos qui ita credunt uerum est; ergo  omnis iustitia, que a catechumenis ante baptismum fuerit operata, per baptismum auferetur. Nullus ergo contra Apostolum tale aliquid sentiat, nec admittat: sed fideliter intelligat, unius uxoris uirum siue ante baptismum siue post baptismum esse nominatum. Si enim uxor ante baptismum accepta non ducitur in numerum, nec filii ex eadem suscepti inter filios poterunt numerari. Quod quam absurdum sit atque alienum, prudentia uestra melius estimabit. Unde nemini liceat interpretari aliter diuinas Scripturas, nisi quod recta ratio permittit: ne dum [a 1Kb] remedia sibi iniqua ad excusationem preparant, et corrupisse legem, et regulas euertisse iudicentur. Sed ea tenenda sunt, que et diuinarum Scripturarum series continet, et a sacerdotibus utili ratione sunt instituta.  Et alia manu. Bene ualete, fratres karissimi.



EPISTOLA EADEM.

Cuiusmodi decurtata exstat in ueteribus Isidori Mercatoris exemplaribus, ut et in Nouiomensi, Laudunensi  et Bellouacensi collectionis Hispane, et qualis in Romana pontificiarum epistolarum editione ac priscis conciliorum uulgata est.

I. De Spaniorum reprëssione  qui inordinate constituunt clericos.---II. Ut causidici, uel curiales, uel seculari militie dediti ad clerum non admittantur.---III. Ut quicumque tales ordinati fuerint, cum ordinatoribus suis deponantur.--- Iu. Quales eligendi sunt in ordine clericorum.--- u. De eo qui ante baptismum uxorem habuerit, et post baptismum aliam, clericus non fiat.


INNOCENTIUS uniuersis episcopis in Toletana  synodo constitutis dilectissimis fratribus in Domino salutem.

Sepe me et nimium cum teneret cura sollicitum  super dissensionis schismate ecclesiarum, quod malum per Spanias latius in dies separationis gradu incedere fama prosequitur; necessarium tempus emersit, quo non possit emendatio tanta differri, et deberet congrua medicina prouideri. Nam de ordinationibus, quas praue consuetudinis uitio Spanienses, et reliqua deinceps ut in superiore exemplo a num. 8 usque ad finem, nisi quod num. 9 contenta, etiam hic pretermittuntur: adeo ut solis retentis generalibus decretis, cetera que ad causas personasue singulares attinent, suppressa sint.





EPISTOLA Iu [b 1Kb] . IOANNIS CONSTANTINOPOLITANAE URBIS EPISCOPI AD INNOCENTIUM PAPAM.


Quam iniuste urbe et ecclesia sua Theophili factione  pulsus sit, et quanta mala siue tum, siue postea patrata fuerint.






EPISTOLA u [c 1Kb] . INNOCENTII I PAPAE AD THEOPHILUM ALEXANDRINAE ECCLESIAE EPISCOPUM. Se a Ioannis communione discedere non posse, nisi legitimo iudicio damnetur. Theophilus ad canonicam synodum prouocatur. [1Kb]

Frater Theophile, nos et te et fratrem Ioannem habemus nobis communicantes, sicut et in prioribus litteris [d 1Kb] mentem nostram manifestam fecimus. Ac ne nunc quidem ab eodem proposito desistentes, rursum tibi eadem scribimus, et quotiescumque ad nos rescripseris, fieri scilicet non posse, ut nisi congruum  iudicium subsequatur super his que per ludibrium gesta sunt, sine ratione a Ioannis communione discedamus. Tu igitur, si iudicio confidis, siste te ad synodum que secundum Christum [a 29Kb] fuerit, et ibi expositis criminationibus [b 1Kb] sub testibus Niceni concilii canonibus , securitatem habebis contradictionis expertem.

, , , , , ,  . , , , , .



EPISTOLA uI [c 1Kb] .


I. [d 1Kb] De incontinentia sacerdotum uel leuitarum.--- II. [e 1Kb] De ultima penitentia.---III. [f 1Kb] De administratoribus. ---Iu. Quod uiri cum adulteris uxoribus  non conueniant.---u. Quod qui preces uel criminales dictant, habeantur immunes.---uI. Quod ii qui intercedente repudio diuortium pertulerunt, si se nuptiis aliis iunxerint, adulteri esse monstrentur. ---uII. Qui libri in canone recipiantur.


INNOCENTIUS [g 1Kb] EXSUPERIO episcopo Tolosano salutem.

1. Consulenti tibi, frater carissime, quid de proposita specie unaquaque sentirem, pro captu intelligentie mee que sunt uisa respondi, quid sequendum uel [h 1Kb] docilis ratio persuaderet, uel auctoritas lectionis ostenderet, uel custodita series temporum demonstraret. Et quidem dilectio tua, institutum secuta prudentium, ad sedem apostolicam referre maluit quid  deberet de rebus dubiis custodire, potius quam usurpatione presumpta que sibi uiderentur de singulis  obtinere. Cur enim magis pudendum putemus discere aliquid, quam omnino nescire? Mihi quoque ipsi de collatione docilitas accedit, dum [i 1Kb] perscrutatis rationibus ad proposita respondere compellor: eoque fit, ut aliquid semper addiscat, qui postulatur ut  doceat. Proponam igitur singula, subiiciamque responsum.



CAP. I.

2. Proposuisti, quid de his obseruari debeat, quos in diaconii ministeriis aut in officio presbyterii positos, incontinentes esse aut fuisse, generati filii prodiderunt . De his et diuinarum legum manifesta est disciplina, et beate recordationis uiri Siricii episcopi monita  euidentia commearunt, ut incontinentes in officiis talibus positi, omni honore ecclesiastico priuentur, nec admittantur accedere ad [i 1Kb] ministerium, quod sola continentia oportet impleri. Est enim uetus admodum sacre legis auctoritas, iam inde ab initio custodita, quod [k 1Kb] in templo anno uicis  sue habitare precepti sunt sacerdotes ; ut seruientes sacris oblationibus, puros et ab omni labe  purgatos sibi uindicent diuina [a 1Kb] ministeria : neque eos ad sacrificia fas sit admitti, qui exercent uel cum uxore carnale consortium, quia scriptum est: Sancti estote, quia et ego sanctus sum Dominus Deus uester . Quibus utique, propter sobolis successionem, [b 1Kb] propterea uxorius usus fuerat relaxatus, quia ex alia tribu ad sacerdotium nullus fuerat preceptus accedere, quanto magis  hi sacerdotes uel leuite pudicitiam ex die ordinationis sue seruare debent, quibus uel sacerdotium, uel ministerium sine successione est, nec preterit dies, qua uel a sacrificiis diuinis, uel a baptismatis officio uacent! Nam si Paulus ad Corinthios scribit dicens, Abstinete uos ad tempus, ut uacetis orationi ; et hoc utique laicis precepit; multo magis sacerdotes, quibus et orandi et sacrificandi iuge officium est, semper debebunt ab huiusmodi consortio abstinere. Qui si contaminatus fuerit carnali concupiscentia, quo pudore uel sacrificare usurpabit, aut qua conscientia quoue merito exaudiri se credit, cum dictum sit: Omnia munda mundis, coinquinatis autem et infidelibus nichil mundum ?

3. Sed fortasse hoc licere credit, quia scriptum est, unius uxoris uirum . Non [c 1Kb] permanentem in concupiscentia generandi hoc dixit, sed propter continentiam futuram. Neque enim integros corpore non admisit, qui ait, uellem autem omnes sic esse, sicut et ego : et apertius declarat,  dicens, Qui autem in carne sunt, Deo placere non possunt. uos autem iam non estis in carne, sed in  spiritu : et [d 1Kb] habentem filios , non generantem, dixit.

4. Sed ea plane dispar et [e 1Kb] diuisa sententia est. Nam si ad aliquos forma illa ecclesiastice uite pariter et discipline, que ab episcopo Siricio ad prouincias commeauit, non probabitur peruenisse, his ignorationis uenia remittetur. Ita ut de cetero penitus incipiant abstinere. Et ita gradus suos, in quibus inuenti fuerint, sic retentent, ut eis non liceat ad potiora conscendere. Quibus in beneficio esse debet, quod hunc ipsum locum, quem retinent, non amittunt. Si qui autem scisse formam uiuendi missam a Siricio detegentur, neque statim cupiditates libidinis abiecisse; illi sunt modis omnibus submouendi, [f 1Kb] qui post admonitionem cognitam, preponendam arbitrati  sunt uoluptatem.



CAP. II.

5. Et hoc quesitum est, quid de his obseruari oporteat, qui post baptismum omni tempore incontinentie uoluptatibus dediti, in extremo fine uite sue penitentiam simul et reconciliationem communionis exposcunt .

6. De his obseruatio prior, durior; posterior, interueniente misericordia, inclinatior. Nam consuetudo prior tenuit, ut concederetur penitentia, sed communio negaretur. Nam cum illis temporibus crebre persecutiones essent, ne communionis concessa facilitas homines de reconciliatione securos non reuocaret a lapsu, merito negata communio est; concessa penitentia, ne totum penitus negaretur: et duriorem remissionem fecit temporis ratio. Sed postquam Dominus  noster pacem Ecclesiis suis reddidit, iam depulso terrore, communionem dari [g 4Kb] abeuntibus placuit,  et propter Domini misericordiam, quasi uiaticum profecturis, et ne Nouatiani heretici, negantis ueniam, asperitatem et duritiam sequi uideamur. Tribuetur ergo cum penitentia extrema communio: ut homines huiusmodi uel in supremis suis, permittente Saluatore nostro, a perpetuo exitio uindicentur.



CAP. III.

7. Quesitum etiam est super his, qui post baptismum administrauerunt, et aut tormenta [a 2Kb] sola exercuerunt, aut etiam capitalem protulere sententiam.

8. De his nichil legimus a maioribus definitum. Meminerant enim a Deo potestates has fuisse concessas, et propter uindictam noxiorum, gladium fuisse permissum, et Dei esse ministrum uindicem in huiusmodi  datum . Quemadmodum igitur reprehenderent factum, quod auctore Deo uiderent esse concessum? De his ergo ita, ut hactenus seruatum est, sic habemus, ne aut disciplinam euertere, aut contra auctoritatem Domini uenire uideamur. Ipsis autem in ratione reddenda gesta sua omnia seruabuntur.



CAP. Iu.

9. Et illud desideratum est sciri, cur communicantes uiri cum adulteris uxoribus non conueniant, cum contra uxores in consortio adulterorum uirorum manere uideantur.

10. Super hoc  Christiana religio adulterium in utroque sexu pari ratione condemnat. Sed uiros suos mulieres non facile de adulterio accusant, et non habent latentia  peccata uindictam. uiri autem liberius uxores adulteras apud sacerdotes deferre consuerunt: et ideo mulieribus, prodito earum crimine, communio denegatur. uirorum autem, latente commisso, non facile aliquis ex suspicionibus abstinetur. Qui utique submouebitur, si eius flagitium detegatur. Cum ergo par causa sit, interdum, probatione cessante, uindicte ratio conquiescit.



CAP. u.

11. Illud etiam  sciscitari [b 1Kb] uoluisti, an preces dictantibus liberum concedatur, utique post baptismi regenerationem, a principibus poscere mortem alicuius, uel sanguinem de reatu. Quam rem principes numquam sine cognitione concedunt; sed ad iudices commissa ipsa uel crimina semper remittunt, ut [c 1Kb] causa  cognita uindicentur. Que cum quesitori fuerint delegata; aut absolutio, aut damnatio pro negotii qualitate profertur. Et dum legum in improbos exercetur auctoritas, erit dictator immunis.



CAP. uI.

12. De his etiam requisiuit dilectio tua, qui interueniente repudio, alii se matrimonio copularunt. Quos in utraque parte adulteros esse manifestum est. Qui uero uel uxore uiuente, quamuis dissociatum uideatur esse coniugium, ad aliam copulam festinarunt, neque possunt adulteri non uideri, intantum, ut etiam he persone, quibus tales coniuncte sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam, et duxerit aliam, [d 1Kb] mechatur; similiter et qui dimissam duxerit, mechatur  . Et ideo [a 1Kb] omnes a communione fidelium abstinendos. De parentibus autem, aut de propinquis eorum nichil tale statui potest, nisi incentores illiciti consortii fuisse detegantur.



CAP. uII.

13. Qui uero libri recipiantur in canone, [b 1Kb] breuis annexus ostendit. Hec sunt que desiderata moneri uoce uoluisti: Moysi libri quinque, id est, Genesis, Exodi, Leuitici, Numeri, Deuteronomii, et Iesu Naue, Iudicum unus, Regnorum libri quatuor, simul et Ruth, Prophetarum libri sexdecim, Salomonis libri quinque, Psalterium. Item historiarum, Iob liber unus, Tobi liber unus, Esther unus, Iudith unus, Machabeorum duo, Esdre duo,  Paralipomenon libri duo. Item noui Testamenti: Euangeliorum libri quatuor, Pauli apostoli epistole quatuordecim, epistole Ioannis tres, epistole Petri due, epistola Iude, epistola Iacobi, Actus Apostolorum, [c 1Kb] Apocalypsis Ioannis. Cetera autem, que uel sub nomine Matthie siue Iacobi minoris, uel sub nomine Petri et Ioannis, que a quodam Leucio scripta sunt [d 1Kb] [uel sub nomine Andree, que a Nexocaride et Leonida philosophis], uel sub nomine Thome, et si qua sunt alia, non solum repudianda, uerum etiam noueris esse damnanda. Data X kalendas Martias [e 1Kb] , Stilicone secundo et Anthemio uiris clarissimis consulibus.



EPISTOLA uII [f 54Kb] . AD CLERUM ET POPULUM CONSTANTINOPOLITANUM. Eos ex ipsorummel sententia consolatus Innocentius, iniquam alterius episcopi in locum Ioannis uiuentis subrogationem deplorat. Tum solos canones Nicenos recipiendos, aliosque qui eis aduersentur, repudiandos esse declarat. Demum significat sibi cure esse ut ecumenica synodus congregetur. [1Kb]


 INNOCENTIUS episcopus presbyteris et diaconis, et uniuerso clero ac populo ecclesie Constantinopolitane, qui sunt sub Ioanne episcopo, dilectis fratribus salutem.

1. Ad ea que patiuntur una est patientie consolatio. Ex litteris caritatis uestre, quas per [g 1Kb] Germanum presbyterum et Cassianum diaconum misistis, scenam malorum, quam ob oculos posuistis, anxia sollicitudine cognoui: quantisque calamitatibus et erumnis fides laboret, repetita sepius lectione perspexi. Quam quidem rem sola patientie consolatio sanare potest. Dabit enim breui Deus noster finem tantis tribulationibus, et hec iuuabit tolerasse.  Enimuero hanc ipsam necessariam consolationem in exordio litterarum caritatis uestre positam, propositum uestrum laudantes, agnouimus multis testimoniis ad patientiam hortantibus confirmatam. Nam consolationem, quam uobis per litteras nostras debebamus, litteris uestris ipsi preuenistis. Hanc enim Dominus noster patientiam laborantibus prestare solet: ut famuli Christi etiam in tribulationibus semetipsos consolentur, apud se reputantes, sanctis ea iam antea contigisse, que ipsi patiuntur. Sed et nos ex ipsis litteris uestris consolationem nobis mutuari possumus. Neque enim a doloris uestri consortio sumus alieni; quippe qui affligimur in uobis.

2. Quam iniuste uiuenti Ioanni episcopus est subrogatus.  ---Quis enim ferre possit ea que ab illis [a 1Kb] delinquuntur, quos pre ceteris decebat tranquillitatis ac pacis et concordie esse studiosos? Nunc autem prepostero more sacerdotes innoxii e sedibus ecclesiarum suarum exturbantur. Quod quidem primus iniuste perpessus est frater et consacerdos noster Ioannes episcopus uester, cum nulla ratione fuisset auditus. Nullum crimen offertur, nec auditur. Et quodnam est hoc perditum consilium? Ut non sit, aut queratur ulla species iudicii, in locum uiuentium sacerdotum alii substituuntur: quasi qui ab huiusmodi facinore auspicati sunt, aliquid recti aut habere, aut egisse, iudicari possint. Neque enim talia umquam a patribus nostris gesta esse comperimus, sed potius [b 1Kb] prohibita; cum nemini licentia  data sit in locum uiuentis alium ordinandi. Nam reproba ordinatio honorem sacerdotis auferre non potest: si quidem is episcopus omnino esse nequit, qui iniuste substituitur.

3. Qui canones recipiendi aut repudiandi.---Quod autem ad canonum [c 156Kb] obseruationem attinet, solis  illis parendum esse dicimus, qui Nicee definiti sunt; quos solos [a 2Kb] sectari et agnoscere debet Ecclesia catholica. Sin autem a quibusdam alii proferantur, qui a Nicenis canonibus dissentiant, et ab hereticis compositi esse arguantur, hi ab episcopis catholicis reiiciuntur. Nam que ab hereticis sunt excogitata, ea catholicis regulis adiungere non licet. Quippe illi per contraria et illicita placita perpetuo id agunt, ut Nicenorum patrum sententiam labefactent. Hos igitur canones non solum non sequendos, uerum etiam una cum hereticis et schismaticis dogmatibus condemnandos esse dicimus, quemadmodum etiam in Sardicensi synodo iam condemnati sunt [b 1Kb] ab episcopis qui nos precesserunt. Satius enim fuerit ea que [c 13Kb] recte facta sunt condemnari,  quam ea que contra canones acta sunt ullam firmitatem obtinere, fratres karissimi.

4. Una ecumenica synodo mala sanari posse.---Sed quid aduersus ista in presenti faciamus? Necessaria est cognitio synodi, quam et iam pridem congregandam esse diximus. Ea enim sola est, que huiusmodi tempestatum motus sedare possit. Quam ut consequamur, utile fuerit interim horum malorum medicinam a uoluntate Dei magni et Christi ipsius Domini nostri exspectare. Omnia, que nunc per inuidiam diaboli ad fidelium probationem conturbata sunt, pacabuntur. Nihil non debemus per firmitatem fidei a Domino sperare. Nam et nos diu multumque cogitamus, quonam modo ecumenica synodus congreganda sit, ut turbulenti motus Dei  nutu tandem conquiescant. Sustineamus igitur aliquantisper; et uallo patientie communiti, cuncta auxilio Dei nostri restituenda speremus. Omnia porro, que uos perferre dixistis, iam antea a cepiscopis nostris, qui Romam licet diuersis [d 1Kb] temporibus  confugerunt, id est Demetrio, Cyriaco, Eulysio et Palladio, qui nobiscum sunt, accurata interrogatione didicimus.


 , , , .

 , , , , , , . . , .  , , . , , . , , , . . , .

2.  , , , . , . , , , , , . , , .  , , .

3. , , ,  , . , , , . , . , . , , . , , .

 4. , . . , . [Lab. ]. . ,  . , . , , , , ,  , , ,





EPISTOLA uIII. SEU EXEMPLUM [a 2Kb] SACRAE HONORII AUGUSTI MISSAE AD PRINCIPEM ORIENTIS ARCADIUM. Dolet Honorius de iis, que in die Pasche Constantinopoli perpetrata sunt. Templi augusti et senatus incendium primum esse diuine iracundie indicium. Alia metuenda esse nisi Deus placetur. Hac de re tacere se non posse, ne silentium pro assensu habeatur. Quam prepropere, dum episcopale iudicium exspectabatur, in exsilium pulsi sint sacri antistites. Hinc religionis perturbationem inductam, et latum heresibus atque schismatibus campum apertum esse.

 1. Quamuis super [b 1Kb] imagine muliebri, nouo exemplo, per prouincias circumlata [c 1Kb] et diffusa per uniuersum mundum obtrectantium fama, litteris aliis commonuerim, ut talis facti penitentia et intermissione propositi, rumor emulus consenescat, et quod in moribus temporum carpat publica lingua non habeat: quamuis etiam super excidio pereuntis Illyrici pio apud uos prodiderimus affectu esse nobis dolori, cur ista [d 1Kb] uos detrimenta reipublice nolueritis agnoscere, et aliis potius indicibus, quam pietatis uestre litteris, fuerint nuntiata: tamen ne illud quidem apud serenitatem uestram dissimulare nos fas est, quod in rebus diuinis, non sine publici discriminis metu, nuperrime contigisse, cita semper malorum enuntiatrix fama non tacuit; et ut natura fert hominum,  que ad obtrectandum nouis semper casibus excitatur, oblata occasione carpendi, malitiam suam  in tempora studio seue loquacitatis exercet. Est enim nuper proditum , apud Constantinopolim sacratissimo Pasche uenerabilis die, cum omnes pene in eumdem locum uicinarum urbium populos religio, castigatiore sub presentia principum ritu celebranda, collegerat, clausas subito catholicas ecclesias, trusos in custodiam sacerdotes, scilicet ut eo potissimum tempore, quo indulgentia principali [e 1Kb] tristia noxiorum claustra reserantur, pie legis et pacis ministros seuus carcer includeret, omniaque bellicum in modum turbata mysteria, nonnullos in ipsis ecclesie sacrariis interemptos, tantamque circa altaria uim seuisse, ut et  uenerabiles episcopi in exsilium truderentur, et sanguis humanus, quod dictu nefas est, celestia sacramenta perfunderet. His repente compertis, turbatos esse nos fateor. Quis enim in facinore tam cruento Dei omnipotentis non timeret offensam? aut quo pacto extra summum Romani orbis omniumque mortalium [Supple, quis] putaret esse discrimen? cum ipse auctor nostri Imperii, et reipublice, quam nobis credidit, gubernator omnipotens Deus, funestis admodum exsecrabilibusque commissis crederetur irasci, domini sancti frater neposque augusti uenerabiles; cum si quid de causa religionis inter antistites ageretur, episcopale [f 1Kb] oportuerit esse iudicium. Ad illos enim diuinarum rerum interpretatio, ad nos religionis exspectat [Antiquo more pro spectat] obsequium.  Sed esto, sibi de mysticis et catholicis questionibus amplius aliquid principalis cura presumpserit:  itane usque ad exsilia sacerdotum, usque ad hominum cedes debuit indignatio concitata procedere; ut ubi caste preces, ubi uota sincera, ubi sacrificia illibata soluuntur, illic se gladius, haud facile etiam in iugulum noxiorum distringendus, exsereret?

2. Rebus denique ipsis docetur, quid super his senserit diuina maiestas. Primum quidem hoc presentis commotionis [a 1Kb] iudicium fuit, atque utinam solum! facit enim humana trepidatio, tanti sibi conscia perpetrati, ut grauius aliquid, quod auertat omnipotens Deus, post terribilis ultionis experimenta metuamus. Audio  ecclesiam sacrosanctam, tot imperatorum opibus expositam [Forte expolitam], pretiosis cultibus nobilem, tanta  supplicantium principum oratione augustissimam, flagrasse, et illud Constantinopolitane urbis [Baron. addit. ecclesie] unicum lumen in fauillas dilapsum Deo non uetante fumasse ; edificia quoque [b 1Kb] diuina non minore splendore nobilia, ex concitatione seuientis incendii, flamma se latius effundente consumpta, et que publicam faciem elaborata a maioribus nostris ornamenta decorabant, uelut quodam urbis funere concremata.

3. Hec ego quamuis crebris iniuriis lacessitus tacere debuerim, nec coniunctissimum fratrem regnique consortes [Baron. consortem] tam fideliter admonere,  tamen necessitudinem sanguinis stimulo taciti doloris anteferens, hortor atque suadeo, ut hec, si fieri potest, emendatis in posterum moribus corrigantur, ac diuina iracundia, quantum re proditur excitata, uotorum sedulitate placetur. Accipite a me summum simplicitatis [c 1Kb] indicium. Idcirco hoc clementie uestre insinuandum putaui, ne me uelut gratulatione occulta faceret apud quemquam taciturnitas ipsa suspectum, neue quis crederet me talibus factis prebere  consensum, et qui sepe ne acciderent commonuerim, posteaquam commissa sunt non dolerem.

4. Nam quis esse posset expers doloris, qui se meminit Christianum, tantam subito perturbationem religionis inductam, ut omnem catholice fidei statum necesse sit fluctuare? Erat inter episcopos causa que collato [d 1Kb] tractatoque consilio deberet absolui. Missi [e 2Kb] ad sacerdotes urbis eterne atque Italie utraque ex parte legati: exspectabatur ex omnium auctoritate sententia, informatura regulam discipline , cum interea mirum quoddam precipitium festinationis exarsit, ut non exspectatis litteris sacerdotum, qui fuerant mutua partium legatione consulti, non examinatis  rebus, in exsilium truderentur antistites, animaduersioni prius addicti, quam sententiam iudicii episcopalis experti. Denique quam immatura illa damnatio fuerit, res probauit. Namque hi [f 1Kb] quorum exspectabatur auctoritas, pacifica Ioanni episcopo communione permissa [Baron. premissa], sanciendam concordiam censuerunt, nec quemquam putarunt ante iudicium consortio repellendum.

5. Quid nunc aliud superest, quam ut catholicam fidem schismata in diuersum dissociata dilacerent, quam ut hereses communioni semper inimice ex tanta gestarum rerum uarietate nascantur, ut iam populo pene non debeat imputari, si forte in dissonas partes sectarum diuersitate discedat; cum ex auctoritate publica discordiarum materies sit premissa,  et fomes quidam nutriende seditionis animatus. Quod ne in magnam aliquam generis humani perniciem recrudescat, uota facienda sunt, ut ad humanas prolapsiones patiens Deus rem male gestam prosperet ac secundet. Nam quantum in nobis est, possumus timere quod gestum est; quantum ad pietatem semper placabilis Dei, non erit meriti impunitas indulta, sed uenie.





EPISTOLA [a 1Kb] IX. [1Kb]


HONORII IMPERATORIS AD ARCADIUM AUGUSTUM.


Ut synodum Thessalonice cogi, eoque Theophilum se conferre iubeat.


 Tertio iam scribo ad mansuetudinem tuam, rogans ut que ex compacto contra Ioannem Constantinopolitanum episcopum gesta sunt, emendentur: et, ut uidetur, nondum est perfectum. Quare denuo scripsi per hosce episcopos et presbyteros, de pace ecclesiastica, per quam et nostrum imperium pacem obtinet, ualde sollicitus; ut iubere digneris Orientis episcopos Thessalonice conuenire. Etenim nostri Occidentis episcopi, cum elegissent uiros qui ad malum et mendacium declinare nesciant, miserunt episcopos quinque, presbyteros duos, et diaconum unum magne ecclesie Romane, quos omni honore digneris uelim; ut si Ioannem iure expulsum esse persuasum eis fuerit, doceant me ab eius communione recedere; aut si coarguerint Orientis episcopos  [b 14Kb] praua animi uoluntate agi, ab eorum te communione auertant. Quenam enim sit Occidentalium de Ioanne episcopo sententia [ut compertum habeas], ex omnibus epistolis, que ad me scripte [c 35Kb] sunt, duas [d 1Kb] subieci id quod cetere continentes, unam Romani, alteram Aquileiensis episcopi. Porro hoc ante omnia obsecro clementiam tuam, Theophilum Alexandrie episcopum, qui omnium malorum auctor esse dicitur, uel nolentem se sistere iubeas: ut nichil obstet, quominus episcoporum qui adfuerint synodus conuenientem temporibus nostris pacem sanciat.


.
 

, . , , , . , , , , , , , ,  . , , . , .



EPISTOLA [e 2Kb] X. INNOCENTII I PAPAE AD AURELIUM GARTHAGINIENSIUM ET AUGUSTINUM HIPPONENSIUM EPISCOPOS, Salutatoria et plena caritate.


 INNOCENTIUS AURELIO et AUGUSTINO, episcopis.

Acceptissimi mihi Germani compresbyteri illo recursus uacuus officio nostro esse non debuit. Per caros enim salutare carissimos, naturale quodam modo nobis uidetur et consequens. Gaudere igitur in Domino uestram germanitatem, amantissimi,  cupimus, et pro nobis paria ad Deum uota [a 1Kb] rependere precamur: quia, ut bene nostis, communibus et alternis plus agimus orationibus, quam singularibus aut priuatis.





EPISTOLA [b 1Kb] XI. IOANNIS CHRYSOSTOMI EPISCOPI AD INNOCENTIUM PAPAM. Illius erga se paternum affectum et summam in rebus afflictis uigilantiam laudat, et ut hoc studium non remittat, iterum atque iterum obtestatur.





EPISTOLA XII [c 2Kb] . INNOCENTII PAPAE AD IOANNEM CHRYSOSTOMUM CONSTANTINOPOLITANUM EPISCOPUM. Ioannem ob oculos posita patientie commendatione consolatur. [1Kb]


Dilecto fratri IOANNI INNOCENTIUS.

Etsi innocens prospera omnia exspectare et a Deo misericordiam petere debet, tamen etiam a nobis, qui patientiam suademus, competentes littere per [d 1Kb] Cyriacum diaconum sunt transmisse, ne  contumelia plus ualeat ad opprimendum, quam bona conscientia ad spem releuandam. Neque enim tu docendus es, tot populorum doctor et pastor, optimos quosque semper et assidue probari, utrum in uigore patientie permaneant, nec ulli labori ac molestie succumbant. Et uero conscientia firmum est presidium aduersus omnia que iniuste accidunt: que nisi quis patientia superauerit, male suspicionis de se argumentum prebet. Cuncta enim tolerare debet, qui Dei primum, ac deinde conscientie fiducia nititur. Quippe uir bonus ac probus exerceri quidem potest ad patientiam, superari uero non potest; cum diuine Scripture mentem eius muniant atque custodiant. Abundant enim exemplis lectiones sacre, quas populis tradimus, que uniuersos fere  sanctos uariis modis uexatos, et tamquam examine quodam probatos esse testantur, atque ita ad patientie coronam peruenisse. Consoletur ergo caritatem tuam, frater admodum uenerande, ipsa conscientia, [e 1Kb] que in calamitatibus habet consolationem uirtutis. Inspectante enim Domino Christo, in portu pacis conscientia pura consistit.



.



, , ,  , [Add. ] . , , , . , , . , , . , . , ,  , , . , , . , .



EPISTOLA [a 3Kb] XIII. RUFO THESSALONICENSI EPISCOPO. uariarum ei committitur cura prouinciarum, in quibus uicarius Innocentii et inter primates primus constituitur.


Dilectissimo fratri RUFO INNOCENTIUS.

1. Lectissimo et gloriosissimo Moysi ita in Isrel liberando regendoque Dominus cuncta commisit, ut consilium soceri Iothor sequendum ei manifesta sub relatione mandaret : uidelicet ut constitueret uiros gradu dignitatis iudiciarie suppares, qui causarum multitudines pro loco sibi credito inter populos definirent, ipso maxime uel etiam diuinis [b 1Kb] consolationibus uacaturo. Nec aliter Apostolorum forma promulgata est , quam  ut ipsi principes Euangelii constituti, ceterarum rerum causas necessitudinesque suis discipulis curandas obeundasque mandarent. Ita denique tota miseratione mirabilis Paulus Tito que curet apud Cretam , Timotheo que per Asiam disponat , commisit, ut sacrarum epistolarum lectione cognoscimus.

2. Diuinitus ergo hec procurrens gratia ita longis interuallis disterminatis a me ecclesiis discat consulendum, ut prudentie grauitatique tue [c 1Kb] committendam curam causasque, si que exoriantur per Achaie, Thessalie, Epiri ueteris, Epiri noue, et Crete, Dacie Mediterranee, Dacie Ripensis, Mesie, Dardanie et Preuali ecclesias, Christo  Domino annuente, censeant . uere enim eius sacratissimis monitis lectissime sinceritatis tue prouidentie ac uirtuti hanc iniungimus sollicitudinem; non primitus hec ita statuentes, sed precessores nostros apostolicos imitati, qui beatissimis [d 1Kb] Acholio et Anysio iniungi pro eorum meritis ista uoluerunt. Iustissimum est enim ita bene meritos honoribus decorari, ut arrogantes necessarium uidetur obtundi. Placet ergo in bonis premium, et in minus bonis [e 1Kb] censio; sic enim et iste corrigitur, et ille nobilitatur.

3. Arripe itaque, dilectissime frater, nostra uice per suprascriptas Ecclesias, saluo earum primatu, curam: et inter ipsos primates primus, quidquid  eos ad nos necesse fuerit mittere, non sine tuo postulent arbitratu. Ita enim aut per tuam experientiam quidquid illud est finietur; aut tuo consilio ad nos usque perueniendum esse mandamus. Licitum autem et apostolice sedis fauore permissum tue fraternitati cognosce, ut cum aliqua ecclesiastica ratio uel in tua uel in memoratis prouinciis agitanda cognoscendaque fuerit, quos uelis episcoporum socios quibuscumque de Ecclesiis assumas tecum, quorum et fide et moderatione quidquid necessitas causaue flagitauerit, optimus dirigas arbiter, et precipuus, quippe a nobis lectus, definias intercessor. Omnem sane instructionem chartarum in causa [f 1Kb] archiuorum cum presbytero [g 1Kb] Senecione, uiro admodum  maturo, fieri iussimus. Itaque et ex priore nostra [a 1Kb] epistola, et ex his chartulis, bene recensens quid agere debeas, recognosce. Nam uoluntatem hanc nostram per unamquamque prouinciam satis, ut decebat, litteris manifestauimus. Data Xu kalendas Iulias  Honorio IX et Theodosio u augustis consulibus.



EPISTOLA [b 2Kb] XIu. De [c 1Kb] ratione Paschali anni 414.


INNOCENTIUS AURELIO.

Charitatis [d 1Kb] nostre officium nullo interuallo dirimitur, etiamsi charta nullos apices ferat. uiuit enim spiritalis gratia alternis in cordibus, et amorem nostrum confouet sacerdotalis ipsa societas. [e 1Kb] Curato, ut dignum est, unitatem Ecclesie custodire;  idemque omnes pariter et sentiamus et pronuntiemus, frater carissime. Has ergo litteras de ratione paschali alterius [f 1Kb]  anni prescripsi. Nam cum ante diem undecimum kalendarum Aprilium pene luna XuI colligatur , [g 1Kb] itemque cum in ante diem quartum kalendarum earumdem ueniat uicesima tertia: existimaui XI kalendarum memoratarum die festa Paschalia celebranda; quoniam in uicesima tertia luna  nullum Pascha umquam [h 1Kb] antehac factum esse cognoscimus. Sententie mee exposui atque edixi tenorem. Iam prudentie erit tue, [i 1Kb] consors mihi frater, cum unanimis et consacerdotibus nostris hanc ipsam rem in synodo religiosissima [i 1Kb] retractare: ut si nichil dispositioni nostre resultat, nobis plenissime aperteque rescribas, quo deliberatam Paschalem diem, iam litteris ante, ut [k 1Kb] moris est, seruandam, suo tempore prescribamus. Compresbyterum autem Archidamum quamuis nouerim quod libentissime ac more suscipias consueto, tamen [l 1Kb] ex abundanti postulo, ut eum inter tuos habere digneris.



EPISTOLA [m 1Kb] Xu. INNOCENTII PAPAE, AD IULIANAM NOBILEM EXHORTATORIA.

 Singulare membrum Ecclesie, tue religionis amplitudinem exsistere, et a nobis reuerentissime coli, satis est omnibus manifestum. In ipso enim apice nobilitatis multo nobiliorem Ecclesie deuotionem impendis, et magis leta Christi agnitione, preceptis eius obtemperas, et in fide potius exsultas, quam tanti generis flore iactaris. Summe uirtutis est, uicisse gloriam carnis: et magne est Christi gratie  [a 1Kb] , nobilitatem moribus superasse, domina filia merito illustris. Certa igitur exsistens, dilectissima, uite huius quecumque sunt spatia eternis diuinis que officiis illustrare contende: ut qui insignem te prestitit, reddat sibi per secula clariorem.



EPISTOLA [b 2Kb] XuI. De suscipiendis clericis, quos Bonosus, antequam damnaretur, ordinasse cognoscitur.


INNOCENTIUS MARCIANO EPISCOPO [c 1Kb] NAISSITANO.

Superiori tempore, si tamen recte [d 1Kb] recordor, memini me tam ad dilectionem tuam, quam ad fratres et cepiscopos nostros Rufum et ceteros huiusmodi litteras de clericis [e 1Kb] Naissensibus transmisisse, his uidelicet, qui se ante damnationem Bonosi assererent ab eodem tam presbyteros quam diaconos ordinatos, ut si relicto atque damnato eius errore uellent  Ecclesie copulari, libenter reciperentur, ne forte qui essent digni recuperande salutis, in eodem [f 1Kb] deperirent. uerum nunc in Rauennati urbe mihi constituto, propter Romani populi necessitates creberrimas, [g 1Kb] Germanio, qui se asserit esse presbyterum,  atque Lupentius, qui se diaconum dicit, multorum talium quasi legatione suscepta, prece fusa, dolores proprios exprimere gestiuerunt, [h 1Kb] asserentes se quidem ecclesias in dilectionis tue constitutas pareciis retinere, sed tuam communionem non potuisse se mereri, ea uidelicet ratione, quia Rusticius quidam nomine, iterata ordinatione presbyterium suscepisset. Et non leui impedimento fit, dum aut illi dolent, huiusmodi hominem in Ecclesia retineri, aut ille sic [i 1Kb] peccari debere in alios arbitretur, quemadmodum in se agnoscit esse peccatum. Et quamuis de eadem re plenius littere mee contineant, quas superius memoraui; tamen etiam nunc admonendam duximus fraternitatem tuam, ut si uere constat, aliquos ante damnationem Bonosi ab eodem  ordinatos, postea uoluisse uel nunc uelle reuerti, eos recipiendos esse censemus; maxime cum memorati asserant, se in tantum anteriori tempore ordinatos, ut sancte recordationis uirum Cornelium episcopum Sirmiensis urbis, necnon et fratrem nostrum [i 1Kb] Nicetam, aliosque nonnullos fuisse presentes,  cum honoribus, quos se habere commemorant, [a 1Kb] augerentur. Unde, frater carissime, si eorum assertio fidem recipit ueri, suscipiendos esse ambigere non debes, quos tam diu ecclesias sibi creditas passus es retinere.





MONITUM IN EPISTOLAM SEQUENTEM.

1. In exemplari Corbeiensi circa medium seculum uI scripto, Colbertino litteris Langobardicis exarato, necnon in ueteribus exemplis Codicis a Quesnello uulgati, atque collectionum Dionysii, Hadriani, Hispane, Isidori, etc., exhibetur hec epistola. Eam Dionysius in septem partitus est capitula, que inter Innocentii decreta sic collocauit, ut horum capitulorum primum ab ipso uocetur Innocentii decretum LI, et postremum LuIII. In codice autem Corbeiensi in duodecim titulos, quos in ipsius epistole fronte representandos duximus, diuiditur. Breuior eidem epistole titulus in antiquis Codicis Quesnelliani exemplis prefigitur  in hunc modum: »Rescriptum Innocentii pape ad Macedonenses episcopos super interrogationem trium titulorum. I. Ut qui uiduam accipit uxorem, non admittatur ad clerum. II. Ut qui ante baptismum uxorem habuerit, si illa defuncta post baptismum aliam duxerit, digamus habeatur, nec admittendus ad clerum. III. Ut ii, qui de Catholica recedentes ab hereticis ordinationem sacerdotii accipiunt, non reputentur usque dum reuerti uoluerint.« Et uero de triplici illa questione potissimum in ista epistola disseritur. Ad duas priores respiciens Innocentius, num. I, ait: »De quibus iam dudum scripsisse memini, nunc iterare formam argumentis euidentioribus relationis uestre geminata percontatio compellit:« quia nimirum de prima tum epist. 2 uictricio c. 5, tum epist. 3 Toletane synodo c. 6, tum epist. 6 Exsuperio c. 1, et de secunda laudatis epistolis uictricio et Toletane synodo scripsisset. Nec obstat quod minime generales sint ille epistole. Cum enim  ad singularium seu episcoporum seu ecclesiarum quesita rescribebant Romani pontifices quod aliarum ecclesiarum usui esse posset, id cum eis communicare uulgo consueuerant. Sed ad tertiam questionem ubi uenit Innocentius, eam pro sui difficultate longiorem exigere disputationem sic fatetur, ut hanc nouam ac nondum a se pertractatam esse satis indicet.

2. Noua illa questio eorum occasione oborta est, quos Bonosus post damnationem ordinauerat. Nam de iis, qui ab eodem ante damnationem ordinati fuerant, nichil erat difficultatis. Hos quippe Capuana synodus in suis honoribus recipiendos esse iudicauerat. Quod iudicium approbans Innocentius, ipsimet Rufo aliisque Macedonibus nominatim de Naissensibus clericis, »qui se ante damnationem Bonosi asserebant ab eodem tam presbyteros quam diaconos ordinatos,« scripserat, »ut si, relicto atque damnato eius errore, uellent Ecclesie copulari, libenter reciperentur« . Tantum igitur de iis disceptabatur  clericis, quos Bonosus iam damnatus ordinarat. Qua questione ad Innocentium delata, distinguendos esse obseruat alios qui in heresi baptizati ad Ecclesiam ueniunt, et alios qui e Catholica ad heresim, et inde ad ipsam Catholicam, unde exierant, redeunt. Priores enim per solam manus impositionem statim copulabantur fidelibus. Alii uero nonnisi post longam penitentiam in communionem admittebantur. »Unde, inquit , constat, quia qui de Catholica ad Bonosum transierunt damnatum, atque se passi sunt aut cupierunt ab eodem ordinari, non oportuisse ordinationis ecclesiastice accipere dignitatem:« siquidem  »nec post penitentiam clericum fieri ipsi canones sua auctoritate permittant.« Quocirca cum Macedonibus expostulat , quod »ii qui a Catholica ad heresim transierunt, apud eos non solum penitentiam non agunt, sed etiam honore  cumulantur.« De aliis uero notat Innocentius, »fuisse regulas ueteres, quas ab Apostolis uel apostolicis uiris traditas ecclesia Romana custodit, custodiendasque mandat eis qui eam audierunt,« quibus precipitur , »uenientibus ab hereticis, qui illic baptizati sunt, per manus impositionem laicam tantum tribuere communionem, nec ex his aliquem in clericatus honorem uel exiguum subrogare.«

3. uerum ab hac postrema lege ut recederetur, nonnumquam Ecclesie necessitatem suasisse ultro fatetur. Hac de causa Nicena synodus Nouatianos in suis honoribus recipiendos iudicauerat. Idem postea fuit Anysii ac sociorum de iis, qui a Bonoso ante damnationem ordinati fuerant, iudicium. Iis quoque, qui a Priscilliani asseclis ordinationem acceperant,  anno 400, Toletanum concilium I idem indulsit beneficii genus. Et Innocentius quidem non modo Nicene synodi erga Nauatianos, aut Anisii et sociorum erga eos, qui Bonosio adheserant, statuta comprobat, sed et eos quibus Toletani concilii erga Priscilliani asseclas indulgentia displicebat, uehementer arguit atque confutat . Sic tamen exceptiones illas admittit ac probat equi amantissimus pontifex, ut ubi absit huiusmodi necessitas, generalibus Ecclesie regulis herendum esse acriter contendat. Quod dum persuadere nititur, Nicenum canonem 8 profert in hunc modum: »De his, qui nominant se ipsos Catharos, id est mundos, et aliquando ueniunt ad catholicam Ecclesiam, placuit sancte et magne synodo, ut, accepta manus impositione, sic maneant in clero.« Unde circa genuinum canonis huius intellectum noua oboritur questio, quam hic explicare iuuerit.

4. Non aliis uerbis canonem istum antiquus canonum  Codex, quem Pasch. Quesnellus Romane ecclesie usui fuisse uult, cap. 22 in hac Innocentii epistola refert, licet in eiusdem Codicis capite 1, ubi simul exhibentur Niceni canones, ita exprimatur: »De his qui se ipsos Catharos, id est mundos, uocant, si qui ueniant ad Ecclesiam catholicam, placuit sancto concilio ut ordinentur, et sic maneant in clero.« Hec autem interpretatio cum propria sit codicis, iis communis esse debuerat qui illo utebantur Codice, adeoque Innocentio ipsi, si, ut obtenditur, predictus Codex illius euo Romane Ecclesie usui fuisset. In ea tamen interpretatione, quam sequitur Innocentius, cum alius sit uerborum ordo, in hoc certe maxima differentia est, quod ubi exhibet memoratus Codex ut ordinentur, ille preferat ut accepta manus impositione. Unde sequitur, ut hic papa Niceni concilii interprete usus sit, qui can. 8 legerat , non Quesnelli Codice, ubi inserta est interpretatio uiri, qui pro , offenderat . Quod sue de illo Codice  opinioni non parum aduersari sentiens uir laudatus, dissert. 12, cap. 7, predicti discriminis hanc excogitauit causam: »quod cum Innocentius papa Macedonum obiectioni responderet, canonem qui obiectus fuerat, uerbum e uerbo uel scribere uel uertere ex illorum litteris,« non ex proprio Codice, uoluerit. At ista respondens, Innocentii uerba non satis perpendisse conuincitur. Is enim papa sic antea prefatus: »Prius ille canon a patribus institutus ponendus est, ut possimus aduertere, etc.,« hunc canonem proponere se primum, non ex aliorum litteris exscribere aut interpretari satis aperte declarat. Aliunde  uero notum est, illum in proprio Niceni concilii exemplari can. 8, non , legisse atque in eodem exemplari uerbum non ordinationis, sed impositionis manus uocabulo latine fuisse conuersum. Hunc quippe Nicenum canonem epist. 2, n. 11, secundum Siricium epist. 4, c. 8, summatim exprimens, precipit, »ut uenientes a Nouatianis uel Montensibus per manus impositionem suscipiantur.« Neque hoc tantum in mox citato loco Siricius, sed et epist. 1, n. 2, confirmat, ubi Himerio, an ab Ariana heresi uenientes denuo baptizandi essent, consulenti respondet. »Quos nos cum Nouatianis aliisque hereticis, sicut est in synodo constitutum, per inuocationem solam septiformis Spiritus, episcopalis manus impositione, catholicorum conuentui sociamus.« Ibi enim synodi nomine Nicenam intelligi, eiusque canonem 8, memorari nemo prudens negauerit. In hoc igitur canone Siricium et Innocentium ut accepta manus impositione, non ut ordinentur, legisse manifestum  est. Leo quoque uestigiis eorum insistens, epist. 2. ad Rustici inquisitionem 18 similiter respondet: »Per manus impositionem, inuocata uirtute Spiritus sancti, quam ab hereticis accipere non potuerunt, Catholicis copulandi sunt.« His concinit et Corbeiensis codex medio seculo uI exaratus, in quo Nicenus canon ita refertur: »De his qui se cognominant Catharos, id est mundos, si aliquando uenerint ad Ecclesiam catholicam, placuit sancto et magno concilio, ut impositionem manus accipientes, sic in clero permaneant.« Sed manus impositio ibi requisita qua ratione intelligenda sit, explicare non leuis momenti est.

5. Hic laudatus uir in predicta Dissertatione 12, c. 7, duo pro certo ponit, que probasse opere pretium fuisset. Primum enim ait: »Ultro fatebantur Macedones ordinationem illic  significatam esse.« Ac deinde addit, de hoc Macedonas inter et Innocentium conuenisse,  si Bonosiaci permanere in clero permittendi essent, hoc eis nonnisi iterata ordinatione concedendum fuisse. Ad Macedonas quod attinet, si ex eo quod unus fecit, quamuis ab aliis factum eius improbetur, quid tota prouincia uel regio sentiat coniicere licet, eos ab illa sententia quam ipsis attribuit uir eruditus, non abfuisse largiendum est. In epistola enim superiori uidimus Rusticium quemdam, a Bonosi societate ad Ecclesiam catholicam redeuntem, »iterata ordinatione presbyterium suscepisse;« idque aliis, qui redire cupiebant, maximo esse impedimento, »dum aut illi dolent huiusmodi hominem in Ecclesia retineri, aut ille sic peccari debere in alios arbitretur, quemadmodum in se agnoscit esse peccatum.« Sed ex singulari unius peccato, quod ceteris horrori est, quid totius prouincie usu receptum sit quis iudicari uelit? Immo ex eo quod Macedonas Germanioni, Lupentio aliisque pluribus ecclesias suas sine iterata ordinatione retinere permiserant,  liquet illos in ea non fuisse opinione, ut ordinatis a Bonoso in clero permanere nisi ordinatione iterata non liceret, Innocentius quoque in allatis uerbis de Rusticio, qui se iterato ordinari passus sit, hoc se una cum clericis Macedonibus sentire significat, cum scilicet commisisse peccatum, et eiusmodi quidem peccatum, quod eumdem in Ecclesia retineri seu inter ecclesiasticos censeri non permittat. Ab ea igitur sententia tum idem papa, tum clerici Macedones, tum eiusdem prouincie episcopi procul abfuerunt, ut si permanere in clero permitterentur Bonosiaci, hoc eis iterata ordinatione prestandum foret. Sed rem altius repetamus.

6. In Ecclesia semper ea lex obtinuit, ut ab heresi ad Ecclesiam uenientes siue clerici, siue laici, per manus impositionem reciperentur. Istam consuetudinem ante Nicenam synodum, immo ante  Stephani pape Cyprianique tempora inualuisse, cum ipsius Stephani, tum conciliorum Africe sub Cypriano, necnon Eusebii aliorumque testimoniis supra pag. 240 et seqq. probauimus. Atqui manum tunc illis in penitentiam, non ut ordinarentur, impositam esse ex iisdem testimoniis patet; atque omnibus se preberet ridendum, qui laicos hac impositione ordinatos esse contenderet. Quis igitur Nicenos patres alio intellectu de manus impositione locutos esse assentiat, ubi de Nouatianis decernunt: »Placuit sancte et magne synodo, ut, accepta manus impositione, sic maneant in clero?« Nobis uero, ne illos alio sensu locutos esse censeamus, auctor est Siricius, qui quidem loco iam laudato epist. 1, ad Himer., c. 1, Arianos aliosque hereticos ea ipsa manus impositione, qua Nicena synodus Nouatianos suscipiendos esse prescripsit, Rome catholicorum conuentui sociari, idque ab Oriente simul et Occidente toto custodiri testatur. Unde sequitur, ut quod Niceno in canone de accipienda  manus impositione prescriptum est, de omnibus hereticis preceptum esse totus Oriens Occidensque, traditione persuadente, intellexerit; quod autem ibi additur, et sic maneant in clero, solis Nouatianis, ipsomet Innocentio interprete, sit concessum. Si autem erga Arianos aliosue hereticos illa manus impositio iterata ordinatio non erat, neque igitur erga Nouatianos. Ad hec, Innocentius infra  herere se professus ecclesie sue legi, que uenientibus ab heresi manum imponi uolebat, hac impositione ordinationem minime conferri aperte docet, siquidem laicam tantum communionem per illam tribui simul affirmat . Ubi igitur ait, »Anysii quondam fratris nostri, aliorumque consacerdotum summa hec deliberatio fuit, ut quos Bonosus ordinauerat, ne cum eodem remanerent, ac fieret non mediocre scandalum, ordinati reciperentur,« istud ordinati non ita intelligit, quasi essent iterum ordinandi prius quam reciperentur, sed  quia quos Bonosus ordinauerat, habendi essent ut ordinati, et in eo gradu atque ordine quem acceperant, recipiendi.

7. uerum, eodem papa premonente , distinguendus alius ordo legitimus, alia usurpatio. Nec immerito cum illo reos usurpate dignitatis dixerimus, quos Bonosus damnatus ordinauerat : quia id se putauerunt esse, quod eis nulla fuerit regulari ratione concessum. Etsi autem quod datum erat, in illis manebat, quia tamen manebat, ut cum Augustino  loquamur, ad penam usurpatoris cum eius qui illicite dedit, tum eius qui illicite accepit; uere nichil accepisse dicendi sunt, quatenus potestate sibi contra regulas facta uti legitime non ualebant. »Ceterum, inquit idem Augustinus , de iis qui ab Ecclesie unitate separati sunt, nulla iam questio est quin et habeant et dare possint, et quin perniciose habeant, pernicioseque tradant   extra uinculum pacis. Utrumque enim,« infit paulo superius , »sacramentum est, et quadam consecratione utrumque homini datur; illud cum baptizatur, istud cum ordinatur: ideoque in Catholica utrumque non licet iterari.« Et paucis interiectis. »Sicut autem habent in baptismo quod per eos dari possit, sic in ordinatione ius dandi; utrumque quidem ad perniciem suam, quam diu caritatem non habent unitatis: sed aliud est non habere, aliud perniciose habere, aliud salubriter habere.« Hec autem ad illustrandam ac probandam Innocentii sententiam eo maioris sunt ponderis, quod cum ea edissereret Augustinus circa annum 400, adeoque antequam Innocentius ad Macedonas scriberet, non id tamen quod ipse priuatim sentiebat, sed »quod in ipsa totius orbis unitate discussum atque consideratum, perfectum atque definitum est,« tueri se asserit . Sane »hoc in  ipsa totius orbis unitate definitum« non fuisset dicturus, si Romane Ecclesie in eadem doctrina consensio defuisset. Quam scrupulose enim Afri, eo presertim tempore et circa huiusmodi questiones, ne ab huius Ecclesie decretis dissiderent, cauebant, testes sunt eorum ad Siricium, ad Anastasium et ad Innocentium ipsum destinate legationes et epistole. Sed et ea definitio quam Augustinus laudat, ubinam edita fuerit, si expendamus, in primis occurret quod Afri Cod. can. Eccl. Afr., c. 48, scribunt: »Illud autem suggerimus mandatum nobis, quod etiam in Capuensi plenaria synodo uidetur statutum, ut non liceat fieri rebaptizationes, reordinationes.« Nec negare quisquam ualet, in tam celebri concilio nichil nisi ex sententia Siricii, nichil certe quod non ipse approbarit, actum esse. Quamuis igitur nouissime asserat uir doctus iam non semel memoratus : »Nec questio  erat, an Bonosiaci iterum ordinari deberent, ut in eo cleri ordine  permanerent quem apud Bonosum obtinuerant, de illo utrique conueniebant; sed utrum etiam iterata ordinatione in clero permanere permittendi essent;« ab eius sententia prouocare merito liceat ad istud Augustini : »De iis qui ab Ecclesie unitate separati sunt, nulla iam questio est quin et habeant et dare possint . Ideoque in Catholica utrumque non licet iterari.« Unde, infit, ubi »uisum est opus esse ut  eadem officia gererent que gerebant, non sunt rursum ordinati: sed sicut baptismus in eis, sic ordinatio mansit integra.«

8. Si etiam ad ipsum fontem, hoc est ad Grecum Niceni concilii textum adeamus, manifestum nobis fiet concilii huius patres ordinationem iterari noluisse nisi eorum quorum baptisma nullum, ideoque iterandum iudicabant. Certe cum can. 8 Nouatianos, quorum admittebant baptisma, ,:  hoc est accepta manus impositione, in clero manere concedant; can. 19 Paulianistarum, quorum baptismum reiiciebant, clericos admitti nolunt in clerum, nisi »prius baptizati et ordinati fuissent  a catholice Ecclesie episcopo.« Non enim sine causa duobus illis locis non eodem uerbo utuntur: sed primos , quod simpliciter manus impositionem accipere, alios , quod proprie ordinationem accipere sonat, ad clerum admittunt. Unde et Niceni canonis interpretationem, qua Innocentius in hac epistola utitur, aptiorem magisque congruentem esse liquet, quam que in Codice Quesnelli obtinet. Forte etiam huius artifex cum can. 19, de Paulianistis, dictum offenderet, inde inductus est ut can. 8, de Nouatianis, grece et Latine ut ordinentur legendum esse iudicaret. Et ex huiusmodi uitiosa interpretatione in primis ea nata uidetur opinio, que clericos ab heresi ad Ecclesiam uenientes nonnisi iterata ordinatione  in clerum receptos censet. uerum etiamsi exstiterunt identidem nonnulli, qui utrum ab episcopis damnatis efficaciter conferrentur sacramenta, dubitarent, numquam tamen ea in re anceps aut dubia Ecclesie sententia fuit. Seculo u exeunte, cum ea quorumdam esset opinio, quod »prolato a papa Felice  iudicio, postea inefficaciter in sacramentis, que Acacius usurpauit, egisset,« respondit Anastasius papa epist. I, c. 8:  »Cum sibi sacerdotis nomen uindicauerit condemnatus, in ipsius uerticem superbie tumor inflictus est; quia non populus, qui in mysteriis donum ipsius sitiebat, exclusus est, sed anima illa sola, que peceauerat, iusto iudicio proprie culpe erat obnoxia.« Quod uere de illo dicitur, qui simplici anima querit sacramenta, non de eo qui schismatis occassione abutitur, ut ambitioni sue seruiat. Seculo nono de clericis ab Ebone, postquam de episcopatu deiectus esset, ordinatis similis exstitit controuersia. Sed Suessionense III concilium anno 866 de illis sanxit, ut »in gradibus reciperentur, secundum indulgentiam Nicene synodi de his quos damnatus ordinauit Meletius, et iuxta traditionem Africani concilii« erga Donatistas. uide et concilium Nicenum II, Lab. tom. uII, a pag. 66 ad 78. Ita in suis honoribus recipiendos duxerunt Niceni patres Meletianos ac Nouatianos, Afri quosdam ex Donatistis, Capuana synodus et Innocentius a Bonoso ante damnationem ordinatos, Anastasius II, eos  quos Acacius damnatus ordinauit. Preterea Gregorius I, epist. olim 61, mense Iul. Indict. Iu, ad Quiricum, etiam Nestorianos pariter in suis honoribus recipiendos iudicauit. Aliorum similia iudicia et decreta silentio preterimus.



EPISTOLA [a 1Kb] XuII. Ex Dionysio Exiguo.

I. Ut si sacerdos uel quilibet ex clero uiduam uxorem duxerit, uel eiectam, suum perdat officium.--- II. Ut si quis catechumenus habuerit uxorem, et, defuncta ea, post baptismum sortitus fuerit alteram, clericus non sit.---III. Quod non suscipiantur in clero ab hereticis ordinati.---Iu. Quod in ordinationibus crimina uel uitia non bene credantur auferri.  ---u. Quod ii, qui a Bonoso heretico ordinati sunt, propterea sint recepti, ne scandalum remaneret Ecclesie. ---uI. Quod in Ecclesia peccatum populi inultum soleat preteriri.---uII. Quod subreptum fuerit apostolice sedi, et suam in melius sententiam commutarit.


Ex antiquo codice Corbeiensi.

I. De iis qui duas suggeruntur accepisse uxores.---II. Non dici oportere digamum eum qui catechumenus habuerit atque amiserit uxorem.---III. Qualiter crimina dimittantur in baptismum.---Iu.De filiis qui ante baptismum nati fuerint.---u. De catechumenis, qui sanctis uirtutibus studuerint.---uI. De hereticis clericis qualiter debeant reconciliari.---uII. De sacrilegis  et adulteris ad clerum admitti non debere. ---uIII. Et qualiter heretici accipiantur.---IX. De his qui se catharos atque mundos uocant.---X. De a Nouatianis atque hereticis reuertentibus.---XI. De clericis catholicis qui ad heresim transeunt.---XII. De receptione Fontini et Eustasi.


INNOCENTIUS [b 1Kb] RUFO, EUSEBIO, EUSTATHIO, CLAUDIO, MAXIMIANO, EUGENIO, GERONTIO, IOANNI; POLYCHRONIO, SOPHRONIO, FLAuIANO, HILARIO, MACEDONIO, CALICRATIO, ZOSIMO, PROFUTURO, NICETAE, [Quidam mss. NICETIO], HERMOGENI, uINCENTIO, ASIOLOGO, TERENTIANO, HERODIANO et MARCIANO, [a 2Kb] episcopis Macedonibus et diaconis in Domino salutem.


1. Magna me gratulatio habuit, cum post tot discrimina totius, ut ita dixerim, mundi, uitalis, archidiaconus, uestrarum portitor litterarum, ex illis partibus ad nos usque directus aduenit. Quem cum uidissemus, illico, ut oportebat, percontati de uestro statu sumus. uerum ubi [b 1Kb] reperimus uos ex sententia degere, Deo nostro uberes gratias retulimus, quod suos famulos suisque altaribus seruientes et in  aduersis tuetur, et in prosperis gubernare dignatur. Qui cum tradidisset epistolas, eas precepi illico recenseri: in quibus multa posita peruidi, que stuporem mentibus nostris [c 1Kb] inducerent, facerentque nos non modicum dubitare, utrum aliter putaremus, an ita illa essent posita quemadmodum personabant. Que cum sepius repeti fecissem, aduerti sedi apostolice, ad quam relatio missa quasi ad caput ecclesiarum currebat, [d 1Kb] aliquam fieri iniuriam, cuius adhuc in ambiguum sententia duceretur. Unde de quibus iam dudum scripsisse memini, nunc iterare formam argumentis euidentioribus, [e 1Kb] relationis uestre geminata percontatio compellit.



CAP. I.

2. Eos , qui uiduas  accepisse suggeruntur uxores, non solum clericos effectos agnoui, uerum etiam usque ad infulas summi sacerdotii peruenisse: quod contra legis esse precepta nullus ignorat. Nam cum Moyses legislator clamitet: Sacerdos uxorem uirginem accipiat ; ac ne in hoc precepto aliquid putaretur ambiguum, addidit, non uiduam, neque eiectam. Contra quod preceptum, diuina auctoritate [f 1Kb] submissum, nulla defensio mandati alterius opponitur, nisi consuetudo uestra: que, ut ipsi fatemini, ex ignorantia, ut uerecundius dicam, non ex apostolica traditione et integra ratione constituta est. Nos autem, omnesque per Orientem Occidentemque ecclesias, nouerit uestra dilectio hec penitus non admittere; nec ad ultimum ecclesiastici ordinis [g 1Kb] locum  tales assumere et, si reperti fuerint, remouere.



CAP. II.

3. Deinde ponitur, non dici  oportere digamum eum, qui catechumenus habuerit atque amiserit uxorem, si post baptismum fuerit aliam sortitus; eamque primam uideri, que nouo homini copulata sit: quia illud coniugium per baptismi sacramentum cum ceteris criminibus sit ablutum. Quod cum de una utique dicitur, certe si tres habuerit in uetere positus homine uxores, erit ei, que post baptismum quarta est, sic interpretantibus prima: [h 1Kb] uirginisque nomen accipiet, que quarto ducta est loco. Quis oro, istud non uideat contra Apostoli esse preceptum, qui ait  unius axoris uirum oportere fieri sacerdotem?

4. Sed obiicitur, quod in baptismo totum quidquid in uetere homine gestum est, sit solutum. Dicite mihi, cum pace uestra loquor: crimina tantum dimittuntur in baptismo, an et illa que secundum [a 1Kb] Legis precepta ac Dei instituta complentur? Uxorem ducere crimen est, aut non est crimen. Si crimen est, ergo prefata uenia dixerim; erit auctor in culpa, qui ut crimina committerent, in paradiso, cum ipse ita eos iungeret, benedixit. Si uero non est crimen, quia quod Deus iunxit , nefas sit crimen appellari; et Salomon addidit: Etenim a Deo preparatur uiro uxor : quomodo creditur inter crimina esse dimissum, quod Deo auctore legitur consummatum?

 5. Quid de talium filiis percensetur ? numquid non erunt admittendi in hereditatis consortio, qui ex ea suscepti sunt, que ante baptismum fuit uxor? eruntque appellandi uel naturales uel spurii; quia non est legitimum matrimonium, nisi illud, ut uobis uidetur, quod post baptismum [b 1Kb] assumitur? Ipse Dominus, cum interrogaretur a Iudeis si liceret dimittere uxorem, atque exponeret fieri non debere, addidit: Quod ergo Deus iunxit, homo non separet . Ac ne de his locutus esse credatur, que [c 1Kb] post baptismum sortiuntur, meminerint hoc et a Iudeis interrogatum, et Iudeis esse responsum. Quero, et sollicitus quero, si una eademque sit uxor eius qui ante catechumenus, postea sit fidelis, filiosque ex ea, cum esset catechumenus, susceperit,  ac postea alios, cum fidelis: utrum sint fratres appellandi, an non habeant postea, defuncto patre, herciscunde hereditatis consortium, quibus filiorum nomen creditur abstulisse regeneratio spiritalis? Quod cum ita sentire atque iudicare absurdum est, que  ratio est hoc defendi, et uacua opinione magis iactari, quam aliqua auctoritate roborari,  cum non possit inter peccata deputari, quod Lex precepit, et Deus [d 1Kb] iunxit?

6. Numquid si quis catechumenus uirtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione cripuerit, adulteria exhorruerit, castitatem tenuerit; quero si hec, cum factus fuerit fidelis, amittit, quia per baptismum, totum quod uetus homo gesserit, putatur auferri? Aspiciamus gentilem hominem Cornelium, orationibus [e 1Kb] atque eleemosynis reuelationem, Petrumque ipsum uidisse: numquid per baptismum hec illi [f 1Kb] ablata sunt, propter que baptismum ei uidetur esse concessum? Si ita creditur, mihi credite, non modicum erratur: quia quidquid bene gestum fuerit, et secundum precepta legis custoditum, non potest [g 1Kb] agenti deperire, quod  quia ex Dei mandato efficitur, non potest dici peccatum: et quod peccatum non est, solui inter peccata [h 1Kb] omnino non debet. Eritque integrum estimare, aboleri non posse prioris nomen uxoris, cum non dimissum sit pro peccato, quia ex Dei sit uoluntate completum.



CAP. III.

7.  uentum est ad tertiam questionem, que pro sui difficultate longiorem exigit disputationem: cum nos dicamus, ab hereticis ordinatos, uulneratum per illam manus impositionem habere caput. [Et ubi uulnus infixum est, medicina adhibenda est, ut possit recipere sanitatem. Que sanitas post uulnus secuta, sine cicatrice esse non poterit:] atque ubi penitentie remedium necessarium est, illic ordinationis honorem  locum habere non posse [i 1Kb] . Nam si, ut legitur, quod tetigerit immundus, immundum erit: quomodo id ei tribuetur, quod munditia ac puritas consueuit accipere? Sed e contra asseritur, eum qui honorem amisit, honorem dare non posse: nec illum aliquid accepisse, quia nichil in dante [i 1Kb] erat, quod ille posset accipere. Acquiescimus, et uerum  est. Certe quia quod non habuit dare non potuit, damnationem utique, quam habuit, per prauam manus impositionem dedit: et [a 1Kb] qui comparticeps factus est damnationis, quomodo debeat honoram accipere, inuenire non possum.



CAP. Iu.

8. Sed dicitur uera ac iusta legitimi sacerdotis benedictio auferre omne uitium quod a uitioso fuerat iniectum. Ergo si ita est, applicentur ad ordinationem sacrilegi, adulteri atque omnium criminum rei, quia per benedictionem ordinationis crimina uel uitia [b 1Kb] putantur auferri. Nullus sit penitentie locus, quia id potest prestare ordinatio, quod longa satisfactio prestare consueuit. Sed NOSTRAE [c 2Kb] LEX EST ECCLESIAE, uenientibus ab hereticis, qui tamen illic baptizati sunt, per manus impositionem  laicam tantum tribuere communionem, nec ex his aliquem in clericatus honorem uel exiguum subrogare. At uero ii, qui [d 1Kb] a Catholica ad heresim transierunt, quos non aliter oportet nisi per penitentiam suscipi, apud uos non solum penitentiam non agunt, uerum etiam honore cumulantur.



CAP. u.

9. Sed [e 1Kb] Anysii quondam fratris nostri, aliorumque consacerdotum summa deliberatio hec fuit, ut quos Bonosus ordinauerat, ne cum eodem remanerent, ac fieret non mediocre scandalum, ordinati reciperentur. [f 1Kb] uicimus, ut opinor, ambigua.  Iam ergo  quod pro remedio ac necessitate temporis statutum est, constat primitus non fuisse, ac fuisse regulas ueteres, quas ab Apostolis uel apostolicis uiris traditas ecclesia Romana custodit, custodiendasque mandat eis, qui eam audire consueuerunt. Sed necessitas temporis id fieri magnopere postulabat. Ergo  quod necessitas pro remedio inuenit, cessante necessitate, debet utique cessare pariter quod urgebat: quia alius est ordo legitimus, alia usurpatio, quam tempus fieri ad presens impellit.

10. Sed canones apud Niceam constituti de Nouatianis fieri permiserunt. Prius ille canon a patribus institutus ponendus est, ut possimus aduertere uel quid, uel qualiter sensum sit ab eisdem uel preceptum.  De his, inquit, qui nominant se ipsos Catharos, id est mundos, et aliquando ueniunt ad catholicam Ecclesiam, placuit sancte et magne synodo, ut, accepta manus impositione, sic maneant in clero . Possum uero dicere, de solis hoc Nouatianis esse preceptum, nec ad aliarum heresum clericos pertinere. Nam si utique de omnibus ita definirent, addidissent, a Nouatianis aliisque hereticis reuertentes debere [g 1Kb] in suo ordine recipi. Quod ita esse, etiam illud maxime, quod de Paulianistis dictum est, poterit confirmare, a quibus uenientes etiam  baptizari precipiunt. Numquidnam, cum de Paulianistis iubent, omnes qui ab hereticis reuertuntur, erunt hoc exemplo baptizandi ? Quod cum nullus audeat facere, de ipsis tantum esse preceptum ratio ipsa demonstrat. Denique baptizatos rite ab euangelista Philippo, Petrus et Ioannes sola manus impositione consummant. Illos uero, quos apostolus Paulus Ioannis baptismate baptizatos reperit, interrogauitque an Spiritum sanctum suscepissent, fatentibusque se illud ne quidem nomen audisse, iussit eos baptizari . uidetis ergo rite baptizatos, illo dono iterari non posse: et aliter, sola aqua lotos, baptizari in nomine Patris et Filii et Spiritus sancti necessarium peruideri. Ita et de Nouatianis tantum iussum esse, lucida  manifestatione relegitur. Quod idcirco distinctum esse ipsis duabus heresibus, ratio manifesta declarat, quia Paulianiste in nomine Patris et Filii et Spiritus sancti minime baptizant ; et Nouatiani iisdem nominibus tremendis uenerandisque baptizant, nec apud istos de unitate potestatis diuine, hoc est, Patris et Filii et Spiritus sancti, questio aliquando commota est, et ideo [a 1Kb] omnibus segregatis hec sola electa est, cui istud crederent concedendum, quia nichil in Patris et Filii et Spiritus sancti sacramento peccarent.

11. Si quis uero de Catholica ad heresim transiens, aut fidelis [b 1Kb] ad apostasiam reuersus, resipiscens  redire uoluerit, numquid eadem ratione poterit ad clerum [c 2Kb] permitti, cuius commissum nonnisi longa penitentia poterit aboleri? Nec post penitentiam clericum fieri ipsi canones sua auctoritate permittunt. Unde constat, qui de Catholica ad Bonosum transierunt [d 1Kb] damnatum, atque se passi sunt, aut cupierunt ab eodem ordinari, non oportuisse ordinationis ecclesiastice suscipere dignitatem, qui commune omnium ecclesiarum iudicium deserentes, suam peculiariter in Bonoso uanitatem sequendam esse duxerunt.

12. Sed  multos constat uim passos, atque inuitos attractos, repugnantesque ab eodem ordinatos. Dicat mihi, uolo, quisquis hoc credit: si non post ordinationem [e 1Kb] Bonosi, interfuit cum conficeret  sacramenta; si communioni eius participatus non est, si statim discedens de eius pessimo conciliabulo ad Ecclesiam rediit: iste talis potest habere excusationis aliquem colorem. Ceterum qui uel post annum [f 2Kb] uel menses ad Ecclesiam redierunt, intelligitur eos, quia in Catholica nouerant se propter uitia sua non posse suscipere ordinationem, idcirco ad illum perrexisse, qui passim et sine ulla discussione ordinationes illicitas faciebat, credentes se posse per istam institutionem in Ecclesia catholica inuenire locum de quo ante desperauerant. Nunc illud quod superest, interrogo: qui post mensem aut eo amplius rediit, cum se presbyterum a Bonoso  confideret ordinatum, si non [a 1Kb] sacramenta confecit, si non populis tribuit, si Missas secundum consuetudinem non compleuit, quid de his censeatis, queso, promatis apertius. Ad summam certe qui nichil a Bonoso acceperunt, rei sunt usurpate dignitatis, qui conficiendorum sacramentorum sibi uindicauerunt [b 1Kb] aut non uindicauerunt auctoritatem, atque id se putauerunt esse, quod eis nulla fuerat regulari ratione concessum.



CAP. uI.

13. Peruideat ergo dilectio uestra hactenus talia transisse, et aduertite quod utique, ut dicitis, necessitas imperauit, in pace iam ecclesias constitutas [c 1Kb] non presumere. Sed , ut sepe accidit, quoties a populis aut a turba peccatur, quia in omnes propter multitudinem uindicari  non potest, inultum [d 2Kb] solet transire, priora dimittenda dico Dei iudicio, et de reliquo maxima sollicitudine precauendum.



CAP. uII.

14. ueniam nunc ad maximum quasi quoddam thema Photinum, et quod est mihi anxium ac difficillimum, maiorum meorum reuoluam sententias . Fuerat de illo quoque pacto,  ut etiam ipsi commeministis, aliquid utique grauius constitutum. uerum quia id per rumorem falsum, ut asseritis, subreptum huic sedi et elicitum per insidias demonstratis, quia res ad salutem rediit; [e 1Kb] et uel ueniam nos hanc in tantum, uobis annitentibus, post condemnationem [f 1Kb] ore apostolico subrogamus, tantisque uestris assertionibus, uobis tam bonis, tam caris, non dare consensum, omnibus duris rebus durius arbitramur. Pro uestra ergo approbatione, fratres karissimi, et sententia ac postulatione, Photinum episcopum habetote licitum ita constituere, ut deprecamini, et nostram in melius conuersam sententiam labore uel testimonio uestro compotes [g 1Kb] uoti suscipite.

15. Atque Eustathium a me sepissime comprobatum  nolite exspectare, ut diaconii gratia exspolietur. Sollicitos enim uos pro salute libenter audio : contra caput etiam si faciendum sit, non libenter admitto. Cui manum porrigitis, uobiscum porrigo: cui porrigo, mecum porrigite. Hec enim ad Corinthios apostolica est declarata benignitas, ut in uno spiritu [h 1Kb] dictam ac reductam sententiam boni semper indifferenter sequantur. Nam, fateor,  hec me primum res bene habet erga Eustathium diaconum, quod nec contra fidem quidquam locutus sit, nec loquentem admiserit, nec ad mortem crimen aliquod commisisse, uel iactatum umquam uel fictum recognouerim. Et qui in his saluus est, si quo pacto conuersationes amabiles non habet, habendus est ut minus pro tempore dilectus, non ut inimicus [a 1Kb] estimatur diabolo in perpetuum mancipandus. Cognosco illum inter illas simultates ac turbines contra multorum studia, non dico qualia, diuersa sensisse, et hinc cum res ac calamitates ipse emendate sint, [b 1Kb] ad hoc usque Dizoniani et Cyriaci subdiaconorum non potuisse apud uos [c 1Kb] reuiuiscere commendatione. Exstinguite, queso, ab illo predictisque quorumcumque uidetis [d 1Kb] animosas ac non iustas  emulationes, ut ipse apud nos integer, apud uos cum suis reparatus [e 1Kb] , profundam pacem, non fictam peruidens caritatem, omnibus uobis ac sigillatim occurrat, caritatis uinculis, que nullis modis a Christo soluuntur, uobiscum pariter in perpetuum connexus letetur in Domino. Data Idibus Decembris  [f 1Kb] Flauio Constantio uiro clarissimo consule.



EPISTOLA XuIII [g 1Kb] . De Bubalio et Tauriano damnatis a prouincialibus episcopis, quorum sententiam sedes apostolica retractare curauit.


 INNOCENTIUS RUFO, GERONTIO, SOPHRONIO, FLAuIANO, MACEDONIO, PROSDOCIO ET [h 1Kb] ARISTEAE episcopis per Macedoniam constitutis.

1. Mora cepiscoporum nostrorum Maximiani et [i 1Kb] Eumenii, uel potius importunitas temporum fecit, ut uos iteraretis de Bulbalio et [i 1Kb] Tauriano querimoniam, et nos iterum in homines perditissimos insurgeremus. Sed , ut possum, paucioribus uerbis tantorum malorum [k 1Kb] metabor compendium, et strictim, que in uolumine litterarum uestrarum conspexerim, retractabo. Graue [l 1Kb] non oportuit  uideri piissimis mentibus uestris, cuiuscumque retractari iudicium: quia ueritas, exagitata sepius, magis splendescit in luce: et pernicies reuocata in iudicium, grauius et  sine penitentia [m 1Kb] condemnatur. Nam fructus diuinus est, iustitiam sepius recenseri, fratres karissimi.

2. uerum illud uideo mouisse animos uestros, quod in multis Bubalius sepe fallaciis deprehensus, obiecerit exemplaria fictarum quasi a nobis litterarum, cum pro consuetudine hominis nichil quod proferret, iam fide dignissimum uideretur. Sed sileatur omne iam de tali negotio murmur, et conuicti diaboli ipsi anhelitus comprimantur. Subiunximus autem his priores [n 1Kb] litteras, quas per memoratos episcopos miseramus, quibus ita plenaria sensuum nostrorum  sententia designata est, ut dum relegeritis, nichil ambiguum, nichil requirendum in hac causa de cetero repetatis. Hanc autem paginulam nostram sollicitius [a 1Kb] Cretensibus episcopis relegendam mittite: ut sciant plenissime quid sit de Bubalio et Tauriano ceterisque pronuntiatum; ut [b 1Kb] seruent, qui digni administratione sunt, cauere a talibus, ne talia sortiantur.





MONITUM IN EPISTOLAS SEQUENTES.

1. Omnes illas epistolas Dionysius Exiguus nobis asseruauit. Ex eius collectione in Hispanam et Isidorianam fluxerunt. Eas occasione pacis Antiochene ecclesie scriptas esse in confesso est. Qua de pace Theodoretus lib. u, hist. c. 35, ut uerba eius summatim perstringamus, hec memorie mandauit.  Alexander arctioris uite instituto, studio sapientie, opum contemptu eloquentia aliisque dotibus innumeris excellens, cum Porphyrio successisset, Eustathianos, quos olim Paulinus, et post illum Euagrius coniungi reliquis haud quaquam permiserant, blanda uerborum persuasione crebrisque cohortationibus Ecclesie corpori sociauit, eaque de causa festiuitatem huiusmodi instituit, cuiusmodi nemo umquam uiderat mortalium. Quibus premissis, de Alexandro idem scriptor subdit: »Hic omnium primus prestantissimi Ioannis nomen ecclesiasticis tabulis inscripsit.« Antiochene autem ecclesie dissensio, ut idem auctor lib. III, c. 5, recenset, ad Alexandrum usque »octoginta quinque annis permansit.« Unde et tempus, quo pax illa inita, ac sequentes littere conscripte sint, dignoscere ac definire certo liceret, si de dissensionis predicte initio inter eruditos conueniret. Et Baronius quidem ad annum 308, dum illud uel ab eo die quo Meletius consubstantialis  fidem professus est, uel ab eo quo Lucifer Paulinum ordinauit, hoc est ab anno 361 aut 362, repetendum putat, Theodoreti calculum reiicere cogitur ut falsum. At Tillemontius ab Eustathii depositione, quam anno 430 aut 431 contigisse arbitratur, Antiocheni dissidii principium recensens, quinque illos supra octoginta annos in annum 413 aut 414 desinere obseruat. Computationi huic Eutychius, quamuis alias non satis accuratus, suffragatur, dum Porphyrium, quem Barchum appellat, ecclesie Antiochene decem annis prefuisse tradit. Hunc enim circa anni 403 initium Flauiano suffectum esse Palladius dial. de uita Chrys., pag. 141, auctor est. Ad hec, Theodoretus lib. u, cap. 35, Antiochene ecclesie reconciliationem tum contigisse docet, cum Cyrillus Theophili successor Alexandrine ecclesie esset episcopus. Atqui Theophilus, teste Socrate lib. uII, c. 7, anno 412 mensis Octobris 15 die uiuere desiit. Ex quo consequens est ut hec reconciliatio citius anno 413, consignari nequeat. Nullum uero est incommodum,  si in annum 414 aut etiam 415 differatur.

2. Dissidentium in Antiochena ecclesia partium reconciliationem non longo interuallo secuta est legatio, qua episcopus eius Alexander Romane sedis  communionem expelere festinauit. Hanc eum non statim meruisse Annalium parens existimauit; ideoque duplicem excogitauit legationem, unam qua Innocentii communionem petierit Alexander, et cui dande pacis conditiones Innocentius prescripserit, alteram qua Alexander conditionibus prescriptis a se satisfactum testificatus sit. Sed duplicis huius legationis nulla apparet causa. Iam enim ab obitu Ioannis Chrysost., hoc est ab anno 407, satis notas fecerat Innocentius has conditiones, quando suam Orientis episcopis communionem negauit, quoad Ioannis nomen sacris diptychis inscripsissent. Qua de re Theodoretus lib. u, c. 34, ita loquitur: »Post mortem magni Doctoris orbis terrarum Occidentales episcopi  episcoporum Aegypti et Orientis et Bosphori ac Thracie communionem non prius admiserunt, quam diuini illius uiri nomen una cum reliquis fato functis episcopis consignassent.« Neque tam rudis rerum erat Alexander, ut hoc ignoraret; nec  tam inconsideratus, ut sciens legationem inutilem mitteret. Et uero Innocentius epist. 22 pacis conditiones ab Alexandro completas memorans, et similem ab Attico exigens »professionem de completis omnibus conditionibus« non ait, quas remissa Alexandri legatione prescripsimus, sed »quas diuersis temporibus prediximus.«

3. Neque assentiri etiam possumus docto Tillemontio, qui epistolam 20 prius missam, et aliquanto post 19 datam existimat. Ambas enim, adiuncta eis 21 ad Acacium, simul datas arbitramur. Et priorem quidem, hoc est 19, synodicam atque Innocentio cum episcopis uiginti, qui ei subscripserunt, communem fuisse annotatio ad calcem adiecta prodit. Alteram uero, hoc est 20, priuatam et familiarem censemus. Gestorum synodalium, que priori subnexa erant, mentio in utraque habetur.



EPISTOLA XIX [c 1Kb] . INNOCENTII PAPAE I AD ALEXANDRUM ANTIOCHENUM EPISCOPUM. De Pace. Que Antiochie propter pacem sunt gesta recolens, summa uotorum potitus, communionem libenter concedit, eamque offert Acacio, modo et eadem prestet.

1. Apostolici fauoris gratia magno pacis usque ad nos decore resplenduit: tantumque lucis gaudiorumque infulsit fidelibus, ut dicentes Deo maximas laudes, maiores nos debere fateremur. Plusque a Deo iucundati sumus, quod, discussis omnibus lateribus  actionum tue fraternitatis, ita totum pietate ac patientia gestum cognouimus, ut in omnibus Dominum laudaremus. Successumque ipsum ideo prestitum  tuis laboribus uideamus, quod tota uirtute pacis amator existens, eam requisitam inueneris, et repertam summa caritate seruaueris, cum erga omnes, tum precipue circa illos, qui quondam Paulini atque Euagrii episcoporum censiti fuerant nomine.  Quorum etiam illos eiusdem nominis, qui in Italia merita clericatus acceperunt, censui bono quietis gratiam retinere susceptam. Et quia noster compresbyter Cassianus gratum [a 3Kb] dixit tue fore dignationi, si meo consilio in ciuitate uestra clericatus ordinem ducere censerentur; statui propter beneuolentiam tuam, promissaque memorati, ut inter ceteros sacerdotes ministrosque qui in ciuitate sunt, annumerentur, frater carissime. Libenter  preterea de episcopis [b 1Kb] Elpidio atque Pappo cognoui, quod sine questione suas ecclesias recuperauerint: et multum in gestis, ut [c 1Kb] subiecta testantur, sollicitus inquisiui, utrum omnibus esset conditionibus satisfactum in causa beati et uere Deo digni sacerdotis  Ioannis. Et cum per singula assertio legatorum ex uoto completa esse fateretur, gratias agens Domino, communionem Ecclesie uestre ita recepi, ut pre me feram, apostolice sedis condiscipulos primos dedisse ceteris uiam pacis, in qua firmatos uos nosque Domini Christi ita benignitas amplexabitur atque communiet, ut nullo de cetero [d 1Kb] titillamento, uel leui cuiusquam contentionis pudore pulsetur.

2. Scripta autem [e 2Kb] Acacii episcopi, quoniam cum uestris sunt porrecta, suscepimus, ne per uestram iniuriam ille, qui olim a nobis suspensus fuerat, repudiaretur: et tamen satis abunde [f 1Kb] in actis statuimus, sicuti dignanter relegere procurabis, quid in eius persona debeat custodiri, ut si per omnia uestris consiliis actibusque tam sanctis se rogauerit  esse communem, prestetur [g 1Kb] seni fauore uestro nostroque iudicio communionis atque litterarum a nobis gratia prerogata. Subscripserunt [h 1Kb] uiginti episcopi Italie.



EPISTOLA XX [a 1Kb] INNOCENTII PAPAE I AD ALEXANDRUM ANTIOCHIAE EPISCOPUM. De Pace. Innocentius legationem ab Alexandro Antiocheno episcopo ad se destinatam sibi gratissimam fuisse missis gestis testificatur.


INNOCENTIUS ALEXANDRO EPISCOPO.

Quam grata mihi, quam pia, quam necessaria legatio a tua sanctitate, frater carissime, ad nos directa fuerit, gestorum ipsorum replicatione cognosces. uoluit enim compresbyter noster Cassianus, hanc amicitiarum nostrarum paginulam per compresbyterum nostrum Paulum, Nicolaum diaconum,  et Petrum subdiaconum filios nostros, quasi primitias pacis nostre conscribi. Saluto itaque et tuam mihi in Christo germanitatem, et omnem illam, que tecum tam bene sentit, ecclesiam. Nosque, ut facitis, et alloquamini peto crebrius litteris, et frequentius de uestra salute letificetis. Dabit enim, ut confido, Dominus totius nos preteriti temporis dispendia amantissimo litterarum colloquio [b 1Kb] repensare.



EPISTOLA XXI [c 2Kb] INNOCENTII PAPAE I AD ACACIUM BEReAE EPISCOPUM. Qua conditione Acacio Innocentius communionem concedat.

 Adgaudere litteris fraternitatem tuam de receptis Paulini uel Euagrii episcoporum clericis populisque et de restitutis Elpidio atque Pappo cepiscopis  percensuimus, et uel sero recepte pacis gratiam te fouere, postposita omni contentione, peruidimus. Unde has ad prestantissimum fratrem et cepiscopum nostrum Alexandrum reddendas tue transmisimus unanimitati: uidelicet ut si omnes inimicitie, omnis emulatio tam de nomine sancti Ioannis mirandi episcopi, quam de omnibus eiusdem communionis participibus, a tua animositate discessit, has nostre societatis recipias litteras, frater carissime; modo ut omnia, que [d 1Kb] hic actis firmata sunt, apud mediatorem nostrum amabilem Alexandrum ore proprio, ut [e 1Kb] communicantem conuenit, fatearis. Ut enim hec nobis unanimitatis caritatisque causa uenerabilis est, sic inheret sollicita, ne quid obliquum aut subcisiuum in quoquam residere [f 1Kb] cognoscatur.



EPISTOLA XXII [g 2Kb] . DE ATTICO CONSTANTINOPOLITANO EPISCOPO. Communionem ei non reddendam esse, nisi prius eam legatione solemni rogauerit, et que Antiochie facta sunt ipse perfecerit, hoc est, in sacris diptychis Ioannis nomen restituerit.


INNOCENTIUS MAXIMIANO EPISCOPO.

Miramur, prudentiam tuam scripta ad Atticum episcopum Constantinopolitane urbis a nobis et prosecutione propria, et dato libello qui subter annexus est, postulare, a quo nec missas ullas saltem  epistolas ad nos uel ad uestram synodum utique pertulisti; idque non petenti estimes tribuendum, quod uideas deprecantibus, discussa ratione, concessum.  Communio enim suspensa [a 1Kb] restituitur demonstranti causas, quibus id acciderat, iam esse detersas, et profitenti conditiones pacis impleras. Quod neque apud uos, neque apud nos, ut predixi, Atticus missis aliquibus suorum uel dicere uoluit uel demonstrare completum, quemadmodum Antiochene ecclesie frater et cepiscopus noster Alexander digna legatione et prosecutus est et probauit. Quibus omnibus utique interesse dignatus, cognouisti quemadmodum singillatim omnia scriptorum nostrorum antehac de causa beatissimi Ioannis quondam episcopi nostri [b 1Kb] discusserim, utque illi in omnibus satis euidenter monstrarint, uniuersa, que apud Antiochiam fieri debuerint, fuisse completa. Quorum amplexati pacem, utique fidem  fecimus, et [c 1Kb] magnum tramitem omnibus eamdem [d 1Kb] postulaturis ostendimus; si modo que discussa sunt atque completa, etiam ipsi se pro suo loco fecisse uel complesse aliquando monstrauerint, communionemque, ut isti, legatione solemniter destinata, sibi rogauerint redhiberi. Exspectamus ergo et professionem memorati de completis omnibus conditionibus, quas diuersis temporibus prediximus, et petitionem communionis, ut recte et petenti, et probanti se eamdem mereri, reddamus, frater carissime. Nam de omnibus plenissimas ad sanctam fratrum  nostrorum synodum dudum [e 1Kb] litteras percepisti.



EPISTOLA [f 1Kb] XXIII. De pace Antiochene ecclesie impertita.


INNOCENTIUS BONIFACIO PRESBYTERO.

Ecclesia Antiochena, quam prius quam ad urbem perueniret Romam, beatus apostolus Petrus sua presentia illustrauit, uelut germana ecclesie Romane, diu se ab [g 1Kb] eadem alienam esse non passa est. Nam missis legatis ita pacem postulauit, et meruit, ut et Euagrianos suis ordinibus ac locis, intemerata ordinatione quam acceperant a memorato [h 1Kb] , susciperet: et Ioannis sancte memorie uel clericos uel laicos in unum colligeret atque congregaret, promittens ipsius ciuitatis episcopus frater meus  Alexander , etiam si quis forte uel a nobis, uel aliunde, posterioris ordinationis ad eosdem uenerit, se sine controuersia recepturum, ac nomen episcopi memorati  inter quiescentes episcopos recitaturum. Cui rei nos noueris tradidisse manus, frater carissime, et eos in nostra uiscera recepisse: ne diu membra, que requisiuerant sanitatem, ab unitate corporis haberentur aliena. Omnia uero, que per ordinem gesta sunt, filius meus diaconus Paulus, harum scilicet portitor litterarum, dilectioni tue poterit enarrare, ut et  gaudium commune nobiscum habeas, et eos informes, qui pro Attici partibus interuenire consueuerunt.



EPISTOLA XXIu [a 1Kb] , AD ALEXANDRUM EPISCOPUM ANTIOCHENUM.

I. Quod prima sedes beati Petri apud Antiochiam esse memoretur.---II. Quod non oporteat secundum constituta Imperatorum duos esse metropolitanos episcopos.---III. Quod Arianorum clerici non sint suscipiendi in suis officiis, quamuis [b 1Kb] baptisma, quod per eos datur, confirmet Ecclesia.


INNOCENTIUS ALEXANDRO EPISCOPO.



CAP. I.

1. Et onus et honor nobis a tua fraternitate impositus, necessarii tractatus causas induxit, quo litteris uel commonitorio uestro, ut dat  sancti Spiritus gratia, respondere possimus. Reuoluentes itaque auctoritatem Nicene synodi, que  una omnium per orbem terrarum mentem explicat sacerdotum, que censuit de Antiochena ecclesia cunctis fidelibus, ne dixerim sacerdotibus, esse necessarium custodire, qua super diecesim suam predictam ecclesiam, non super aliquam prouinciam  [c 1Kb] recognoscimus constitutam. Unde aduertimus, non tam pro ciuitatis magnificentia hoc eidem attributum, quam quod [d 1Kb] prima primi apostoli sedes esse monstretur, ubi et nomen accepit religio Christiana, et que conuentum [e 1Kb] Apostolorum apud se fieri celeberrimum meruit , queque urbis Rome sedi non cederet, nisi quod illa in transitu meruit, ista susceptum apud se consummatumque gauderet . Itaque arbitramur, [f 1Kb] frater carissime, ut sicut metropolitanos auctoritate ordinas singulari, sic et ceteros non sine permissu conscientiaque tua sinas episcopos procreari. In quibus hunc modum recte seruabis, ut longe positos litteris datis ordinari censeas ab his, qui nunc eos suo tantum ordinant arbitratu: uicinos autem, si estimas, ad manus impositionem tue gratie  statuas peruenire. Quorum enim te maxima [g 1Kb] exspectat cura, precipue tuum debent mereri iudicium.



CAP. II.

2. Nam  quod sciscitaris, utrum diuisis imperiali iudicio prouinciis, ut due metropoles fiant, sic duo metropolitani episcopi debeant nominari; non [h 1Kb] esse  uere uisum est ad mobilitatem necessitatum mundanarum Dei Ecclesiam commutari; honoresque aut diuisiones perpeti, quas pro suis causis faciendas duxerit Imperator. Ergo secundum pristinum prouinciarum morem metropolitanos episcopos conuenit [a 1Kb] numerari.

3. Cyprios sane asseris olim Ariane impietatis potentia fatigatos non tenuisse Nicenos canones  in ordinandis sibi episcopis, et usque adhuc habere presumptum, ut suo arbitratu ordinent, neminem consulentes. Quocirca persuademus eis, ut curent iuxta canonum fidem [b 2Kb] catholicam sapere, atque unum cum ceteris sentire prouinciis, ut appareat sancti Spiritus gratia ipsos quoque ut omnes Ecclesias gubernari.



4. CAP. III.

Arianos preterea ,  [c 1Kb] ceterasque huiusmodi pestes, quia eorum laicos conuersos ad Dominum, sub imagine [d 5Kb] penitentie ac sancti Spiritus sanctificatione per manus impositionem suscipimus, non uidetur clericos eorum cum sacerdotii aut ministerii cuiuspiam suscipi debere dignitate: quoniam quibus solum baptisma ratum esse [e 1Kb] permittimus, quod utique in nomine Patris et Filii et Spiritus sancti perficitur, nec sanctum Spiritum eos habere ex illo baptismate illisque mysteriis arbitramur: quoniam cum a catholica fide eorum auctores desciscerent, perfectionem Spiritus, quam acceperant, amiserunt. Nec dare eius plenitudinem possunt, que maxime in ordinationibus operatur, quam per impietatis sue perfidiam potius, quam [f 1Kb] fidem dixerim, perdiderunt. Qui fieri potest, ut eorum profanos sacerdotes dignos Christi honoribus [g 1Kb] arbitremur,  quorum laicos imperfectos, ut dixi, ad sancti Spiritus percipiendam gratiam cum penitentie imagine recipiamus? Grauitas itaque tua hec ad notitiam cepiscoporum, uel per synodum, si potest, uel per harum recitationem faciat peruenire: ut que ipse tam necessario percontatus es, et nos tam elimate respondimus, communi omnium consensu studioque seruentur.



EPISTOLA XXu [a 1Kb] . Ex Dionysio Exiguo.

I. [b 1Kb] De pacis osculo dando post confecta mysteria.--- II. De nominibus ante precem sacerdotis non recitandis. ---III. Quod non debeant baptizati nisi ab episcopo consignari.---Iu. Quod rite omni sabbato ieiunetur.---u. De fermento, quod ciuitatis tantum  presbyteris dirigatur.---uI. De energumenis baptizatis. ---uII. De penitentibus.---uIII. De epistola S. Iacobi apostoli in qua pro infirmis orare precipitur.


Ex ms. Colbertino 932.

I. Ut pacem in ecclesia peractis mysteriis communicaturi sibi inuicem tradant.---II. Ut nomina offerentium non prius, sed intra mysteria recitentur.---III. De consignandis infantibus; solis de consecrato oleo licere dare episcopis.---Iu. De fermento in die sancto Pasche, his tantum sacerdotibus, qui intra urbem sunt, tradi debere.---u. De ieiunio sabbati. ---uI. De his qui post baptismum a demonio corripiuntur. ---uII. De penitentibus qui modus circa diem sanctum Pasche teneri debeat.---uIII. Ut  oleum sanctum non solum sacerdotibus, sed et omnibus Christianis, in sua suorumque necessitate ungere liceat.---IX. Ut penitentibus oleum sanctum, sicut et alia sacramenta, penitentie tempore non concedatur.


INNOCENTIUS DECENTIO episcopo Eugubino [c 1Kb] salutem.

1. Si  instituta ecclesiastica, ut  sunt a beatis Apostolis tradita, integra uellent seruare Domini sacerdotes, nulla diuersitas, nulla uarietas in ipsis ordinibus et consecrationibus haberetur. Sed dum unusquisque non quod traditum est, sed quod sibi uisum fuerit, hoc estimat esse tenendum, inde diuersa in diuersis locis uel ecclesiis aut teneri, aut celebrari uidentur; ac fit scandalum populis, qui dum nesciunt traditiones antiquas humana presumptione corruptas, putent sibi aut ecclesias non conuenire, aut [d 1Kb] ab Apostolis uel apostolicis uiris contrarietatem inductam .

2. Quis enim nesciat aut non aduertat, id quod a principe Apostolorum Petro Romane Ecclesie traditum est, ac nunc usque custoditur, ab omnibus debere seruari; nec superduci aut introduci aliquid,  quod auctoritatem non habeat, aut aliunde accipere uideatur exemplum? presertim cum sit manifestum, in omnem Italiam, Gallias, Hispanias, Africam atque Siciliam, et insulas [e 1Kb] interiacentes, nullum instituisse ecclesias, nisi eos quos uenerabilis apostolus Petrus aut eius successores constituerint sacerdotes. Aut legant, si in his prouinciis alius Apostolorum inuenitur, aut legitur docuisse. Qui si non legunt, quia nusquam inueniunt, oportet eos hoc sequi, quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum uideantur omittere.

3. Sepe dilectionem tuam ad Urbem uenisse, ac  nobiscum in ecclesia conuenisse, non dubium est, et quem morem uel in consecrandis mysteriis, uel in ceteris agendis arcanis teneat, cognouisse. Quod sufficere [f 1Kb] ad informationem ecclesie tue, uel reformationem, si precessores tui minus aliquid aut aliter tenuerunt, satis certum haberemus, nisi de aliquibus consulendos nos esse duxisses.  Quibus idcirco respondemus, non quod te aliqua ignorare credamus, sed ut maiori auctoritate uel tuos instituas, uel si qui a Romane Ecclesie institutionibus errant, aut commoneas, aut indicare non differas, ut scire ualeamus qui sint, qui aut nouitates inducunt, aut alterius ecclesie, quam Romane, existimant consuetudinem esse seruandam.



CAP. I.

4. Pacem igitur asseris ante confecta mysteria quosdam populis imperare , uel sibi inter se sacerdotes tradere, cum post omnia, que aperire non debeo, pax sit [a 2Kb] necessario indicenda, per quam constet populum ad omnia, que in mysteriis aguntur atque in ecclesia celebrantur, prebuisse consensum, ac finita esse pacis concludentis signaculo demonstrentur.



CAP. II.


5. De nominibus uero  recitandis, antequam precem sacerdos  faciat, atque eorum oblationes, quorum nomina recitanda sunt, sua oratione commendet, quam superfluum sit, et ipse pro tua prudentia recognoscis, ut cuius hostiam necdum Deo offeras, eius ante nomen insinues, quamuis illi incognitum sit nichil. Prius [b 8Kb] ergo oblationes sunt commendande, ac tunc eorum nomina, quorum sunt, edicenda; ut inter sacra mysteria nominentur, non inter alia, que ante premittimus, ut ipsis mysteriis uiam futuris precibus aperiamus.



CAP. III.

6. De consignandis uero infantibus manifestum est, non ab alio, quam ab episcopo fieri licere . Nam presbyteri licet [c 1Kb] secundi sint sacerdotes, pontificatus tamen apicem non habent . Hoc autem  [d 5Kb] pontificium solis deberi episcopis, ut uel consignent, uel paracletum Spiritum tradant, non solum,  consuetudo ecclesiastica demonstrat, uerum et illa lectio Actuum Apostolorum, que asserit, Petrum et Ioannem esse directos, qui iam baptizatis traderent Spiritum sanctum. Nam presbyteris, siue extra episcopum siue presente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum paracletum. uerba uero dicere [a 1Kb] non possum, ne magis prodere uidear, quam ad consultationem respondere.



CAP. Iu.

7. Sabbato uero  ieiunandum esse, ratio euidentissima demonstrat. Nam  si diem Dominicum ob uenerabilem resurrectionem Domini nostri Iesu  Christi non solum in Pascha celebramus, uerum etiam per singulos circulos hebdomadarum, ipsius diei imaginem frequentamus, ac sexta feria propter passionem Domini ieiunamus, sabbatum pretermittere non debemus, [b 1Kb] quod inter tristitiam atque letitiam temporis illius uidetur inclusum. Nam utique constat, Apostolos biduo isto et in merore fuisse, et propter metum Iudeorum se occuluisse. Quod utique non dubium est, in tantum eos ieiunasse biduo memorato , ut traditio Ecclesie habeat, [c 1Kb] isto biduo  sacramenta penitus non celebrari. Que utique forma [d 2Kb] per singulas tenenda est hebdomadas propter id, quod commemoratio diei illius semper est celebranda. Quod si putant, semel atque uno sabbato ieiunandum; ergo et [e 1Kb] Dominica, et sexta feria semel in Pascha erit utique celebranda. Si autem Dominici diei ac sexte ferie per singulas hebdomadas reparanda imago est; dementis est, bidui agere consuetudinem sabbato pretermisso; cum non disparem habeat causam, a sexta uidelicet feria, in qua Dominus passus est, quando et ad inferos fuit, ut tertia die resurgens redderet letitiam post biduanam tristitiam precedentem. Non ergo nos negamus sexta feria ieiunandum; sed dicimus et sabbato hoc agendum, quia ambo dies tristitiam Apostolis, uel  his qui Christum secuti sunt, indixerunt. Qui die Dominico hilarati, non solum ipsum festiuissimum esse uoluerunt, uerum etiam per omnes hebdomadas frequentandum esse duxerunt.



CAP. u.

8. De fermento uero, quod die Dominica per titulos mittimus, superflue nos consulere uoluisti, cum omnes ecclesie nostre intra ciuitatem sint constitute. Quarum presbyteri, quia die ipsa propter plebem sibi creditam nobiscum conuenire non possunt; idcirco fermentum [f 3Kb] a nobis confectum  per acolythos accipiunt, ut se a nostra communione, maxime illa die, non iudicent separatos. Quod per [a 1Kb] parecias fieri debere non puto; quia nec longe portanda sunt sacramenta  [b 1Kb] et presbyteri eorum conficiendorum ius habeant atque licentiam.



CAP. uI.

9. De his uero baptizatis, qui postea  a demonio, uitio aliquo aut peccato interueniente, arripiuntur, [c 1Kb] est sollicita dilectio tua, si a presbytero uel diacono possint aut debeant [d 4Kb] designari. Quod hoc, nisi episcopus preceperit, non licet. Nam eis manus imponenda omnino non est, nisi episcopus anctoritatem dederit id efficiendi. Ut autem fiat, episcopi est imperare, ut manus eis uel a presbytero uel a ceteris clericis [e 3Kb] imponatur. Nam quomodo  id fieri sine magno labore poterit, ut longe constitutus energumenus ad episcopum deducatur, cum si talis casus ei in itinere acciderit, nec perferri ad episcopum, nec referri ad sua facile possit?



CAP. uII.

10. De penitentibus autem, qui siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum Romane Ecclesie consuetudo demonstrat . Ceterum de pondere estimando delictorum, sacerdotis est iudicare, ut attendat ad confessionem penitentis, et ad fletus atque lacrymas corrigentis, ac tum iubere dimitti, cum uiderit congruam [a 1Kb] satisfactionem suam. uel si quis egritudinem incurrerit, atque  usque ad desperationem deuenerit, ei est ante tempus Pasche relaxandum, ne de seculo absque communione discedat.



CAP. uIII.

11. Sane quoniam de hoc, sicuti de ceteris, consulere uoluit dilectio tua, adiecit etiam  filius meus Celestinus diaconus in epistola sua, esse a tua dilectione positum illud, quod in beati Apostoli Iacobi epistola conscriptum est: Si infirmus [b 1Kb] aliquis in uobis est; uocet presbyteros, et orent super cum, ungentes eum oleo in nomine Domini: et oratio [c 1Kb] fidei saluabit laborantem, et suscitabit illum Dominus, [d 1Kb] et si peccatum fecit, remittet ei . Quod non est dubium de fidelibus egrotantibus accipi uel intelligi debere, qui sancto oleo chrismatis perungi possunt, [e 1Kb] quod ab episcopo confectum, non solum sacerdotibus, sed et omnibus uti Christianis licet, in sua aut in suorum necessitate [f 2Kb] ungendum. Ceterum  illud superfluum esse uidemus adiectum, ut de episcopo ambigatur, quod presbyteris licere non dubium  est. Nam idcirco [g 1Kb] presbyteris dictum est, quia episcopi occupationibus aliis impediti, ad omnes languidos ire non possunt. Ceterum si episcopus aut potest, aut dignum ducit, aliquem a se uisitandum, et benedicere et [h 1Kb] tangere chrismate; sine cunctatione  potest, cuius est chrisma conficere. Nam penitentibus istud infundi non potest, quia genus est [a 1Kb] sacramenti. Nam quibus reliqua sacramenta negantur, quomodo unum genus putatur posse concedi?

12. His ergo, frater carissime, omnibus que tua dilectio uoluit a nobis exponi, prout potuimus, respondere curauimus, ut Ecclesia tua Romanam consuetudinem, a qua originem ducit, seruare ualeat atque custodire. Reliqua uero, que scribi fas non erat, cum adfueris, interrogati poterimus edicere. Erit autem Domini potentie, etiam id procurare, ut et tuam Ecclesiam et clericos nostros, qui sub tuo pontificio diuinis famulantur officiis, bene instituas, et aliis formam tribuas, quam debeant imitari.  Data XIu kalendarum Aprilium , Theodosio augusto uII et Palladio [b 1Kb] uiro clarissimo consulibus.





MONITUM IN EPISTOLAS SUBSEQUENTES.

1. Sex epistolas sequentes representant ueteres codices quam plurimi in nouissima Augustini editione recensiti. Easdem una cum subsequente 32, non solum collectionis Isidori, sed et Hispane, necnon Codicis a Quesnello uulgati exemplaria exhibent. Ipse Augustinus epist. olim 106, nunc 186, num. 2, illas singillatim commemorat in hunc modum: »Misse sunt itaque de hac re ex duobus conciliis, Carthaginensi et Mileuitano relationes ad apostolicam sedem . . . Scripsimus etiam ad beate memorie papam Innocentium, preter conciliorum relationes, litteras familiares, ubi de ipsa causa aliquanto diutius egimus. Ad omnia nobis ille rescripsit eodem modo, quo fas erat atque oportebat apostolicam  sedem.« Nominatim uero de Innocentii epistolis lib. I contra Iulianum c. 4 hec eloquitur: »Quid enim potuit uir ille sanctus Africanis respondere conciliis, nisi quod antiquitus apostolica sedes et Romana cum ceteris tenet perseueranter Ecclesia?« Tum exscriptis quibusdam sententiis, quas Innocentius in epistolis illis depromit, Iulianum sic urget: »Huic responde, immo ipsi Domino cuius ille antistes usus est testimonio.« Item lib. II contra duas epistolas Pelagian. c. 4, n. 6, ubi nonnulla protulit epistole 29 uerba, exclamat: »Quid ista sedis apostolice sententia clarius?« Rursumque num. 7 uerbis aliis ex epistola 30 in medio positis subdit: »Quid ad hec dicit ingratus?« Sic Celestium uocat, quem et ibidem n. 5 fallacie arguit, cum his Innocentii litteris consentire se postea coram Zosimo mendaciter respondit. Tot tamque euidentibus testimoniis Henricus Norisius Hist. Pelag. pag. 74 censuram refellit uossii, »an epistole iste tanto sint digne antistite,« post Erasmum in dubium uocantis,  simulque confutat sententiam recentioris cuiusdam, qui de illarum ueritate pariter uidetur ambigere. Prosperum, Celestinum papam aliosque tacemus  scriptores, qui litteras illas Innocentio conceptis uerbis ascribunt. Neque cur ille de materia tam abundanti tamque ampla nequaquam fusius edisserat, explicare pluribus opus est, cum huiusce rei rationem ipse reddiderit.

2. Que Afris ad Innocentium scribendi causa fuerit ipsi non siluerunt. Cupere se testantur, ut in graui adeo tempestate, quam Pelagius atque Celestius excitarant, de fidei ueritate certiores fiant; atque ut sua ipsorum sententia Innocentii iudicio comprobetur; eaque ratione statutis suis firma sedis apostolice accedat auctoritas. Tum demum sperare se significant, eos qui tam peruersa tamque perniciosa sentiunt, eiusdem sedis auctoritati, utpote »de sanctarum Scripturarum auctoritate deprompte ,« facilius esse cessuros.

3. Quantum apostolice sedi deferendum censeant Afri, suis in litteris luculenter probant. Hinc et eius extollende ansam Innocentius arripuit. In quo modum excessisse si cui uideatur, arguet eum Augustinus,  cuius iudicio, ut supra uidimus, »ad omnia ille rescripsit eodem modo, quo fas erat atque oportebat apostolice sedis antistitem.« An Augustinus ceterique Africani ea tantum, que Innocentius de Pelagio, Celestio eorumque consortibus iudicauit, non item que epistolis 29 et 30 de sedis sue prerogatiua preloquitur, approbasse censendi sunt? Ista etiam ab ipsis comprobata esse ex eo colligitur, quod scribunt eorum posteri in exordio epistole, que a tribus Africe conciliis ad Theodorum papam missa, postmodum in Lateranensi concilio sub Martino I recitata est. Ibi enim quidquid de Romane Ecclesie dignitate Innocentius epist 29 astruit, iisdem sententiis, tantum non iisdem omnino uerbis, suo nomine repetunt . Sed ad commendandam apostolice sedis prestantiam illustrius nichil desiderari potest, quam quod Augustinus acceptis Innocentii litteris serm. 131, n. 10, palam predicauit: »Iam enim de ea causa duo concilia missa sunt  ad sedem apostolicam, inde etiam rescripta uenerunt: causa finita est, utinam aliquando finiatur error!« Hoc est, Pelagiana causa duobus in conciliis Africanis diligenter discussa iudicataque est. Cum autem illis congruat et iudicium apostolice sedis, triplici tante auctoritatis iudicio causa decisa, merito finita iudicatur.

4. Ita concionabatur Augustinus, cum utrum rescriptis illis starent Pelagiani, necne, adhuc incertus esset; adeoque cum recens in Africam peruenissent. Atqui Sermonem illum »habitum IX kal. octobris die Dominica« in ueteri codice prenotari, atque anno 417 nonum kalendarum octobrium diem in Dominicam incidisse, in noua Augustini editione obseruatum est. Ex quo et conficitur, rescripta illa mense septembri anni 417 non esse recentiora. Sed manet certa eorum epocha in optime note mss. asseruata, que »uI kal. februarii post consulatum Theodosii uII et Iunii Iu u. C.,« hoc est 27 die mensis ianuarii anni 417 consignantur. Neque epocham  illam ancipitem facit, sed potius confirmat hec altera, quam nonnulli codices exhibent, »uI kal. februarii Honorio et Constantio u. C. conss.« Nam  re ipsa Honorius et Constantius anno 417 consulatum gesserunt. Hanc autem mutationem haud temere sentiemus contigisse tum opera antiquarii, qui consulum preteriti anni loco, ipsius anni consules, quos tunc forte ignorabat Innocentius, ad marginem annotarit, tum simplicitate librarii, qui annotationem illam, primeua lectione submota, in textum transtulerit. Porro e septem subsequentibus epistolis prior paulo ante 27 et 28 scripta, sed una cum his per eumdem Iulium episcopum Africanum anno 416 labente transmissa est. Quatuor uero subsequentes uno die date eodemque episcopo Iulio deferente perlate sunt. Has et ante mensem octobrem anni 417 Afris redditas esse, ex nota Augustini Sermoni 131 prefixa conficitur, uti premonuimus.

5. Petrus Marca lib. uII de Concord. c. 12, n. 5, et Ioannes Garnerius Dissert. de synodis in causa Pelag. habitis Innocentium ad Afros ex aliqua synodo Romana rescripsisse asserunt: sed hoc Ant. Pagius ad ann. 416, n. 19, negat, ac sententiam suam  uerbis Augustini lib. Iu ad Bonifacium confirmat. Sed duplex illa opinio haud magno negotio componatur. Nam si Pelagii Celestiique dogmata sine congregatione synodi damnata fuisse iactantibus Pelagianis Augustinus lib. Iu cont. duas epist. Pelag. c. 12, n. 31, hoc eis non negat; idem Doctor in eodem opere lib. II, c. 3, iisdem hereticis clericos Romanos preuaricationis arguentibus respondet: »Si, quod absit, ita tunc fuisset de Celestio uel Pelagio in Romana ecclesia iudicatum, ut illa eorum dogmata, que in ipsis et cum ipsis papa Innocentius damnauerat, approbanda et tenenda pronuntiarentur; ex hoc potius esset preuaricationis nota Romanis clericis inurenda.« At uero unde culparentur hi clerici, nichil esset, si citra eorum conscientiam Innocentius aduersus Pelagium ac Celestium scripsisset. Has ergo epistolas sanctus ille papa sine congregatione synodi episcoporum e diuersis prouinciis conuocatorum, sed non sine congregatione clericorum  Romanorum conscripsit: eoque pacto conciliantur in speciem pugnantes sententie; ac mos perpetuus  firmatur, quo Romanos pontifices ab Ecclesiis consultos nonnisi congregato saltem clericorum suorum cetu respondere consueuisse hactenus uidimus.





EPISTOLA XXuI. CARTHAGINENSIS CONCILII AD INNOCENTIUM. Ut sententie sue, qua Pelagii Celestiique impietates damnarunt, apostolice sedis accedat auctoritas. Ac tandem si has illi suas esse negent; quibusuis earum assertoribus anathema decernitur.

Domino beatissimo et honorandissimo sancto fratri INNOCENTIO pape, AURELIUS, NUMIDIUS, RUSTICIANUS, [a 1Kb] FIDENTINUS, EuAGRIUS, [b 1Kb] ANTONIUS, PALATINUS, ADEODATUS, uINCENTIUS, PUBLIANUS, THEASIUS, TUTUS, [c 1Kb] PANNONIUS, uICTOR, RESTITUTUS, alius RESTITUTUS, RUSTICUS, FORTUNATIANUS, AMPELIUS,  [d 1Kb] AMBIuIUS, FELIX, DONATIANUS, ADEODATUS, OCTAuIUS, SEROTINUS, [e 1Kb] MAIORINUS, POSTHUMIANUS, CRISPULUS, uICTOR, alius uICTOR, [f 1Kb] LEUCIUS, MACIANUS, FRUCTUOSUS, FAUSTINIANUS, QUODuULTDEUS, CANDORIUS, MAXIMUS, [g 1Kb] MEGASIUS, RUSTICUS, [h 1Kb] RUFINIANUS, [i 1Kb] PROCULUS, SEuERUS, THOMAS, IANUARIUS, OCTAuIANUS, PRAETEXTATUS, SIXTUS, QUODuULTDEUS, PENTADIUS, [i 1Kb] QUODuULTDEUS, CYPRIANUS, SERuILIUS, [k 1Kb] PELAGIANUS, MARCELLUS, uENANTIUS, DIDYMUS, SATURNINUS, [l 1Kb] BIZACENUS, GERMANUS, GERMANIANUS, [m 1Kb] INuENITUS, MAIORINUS, [n 1Kb] INuENITUS, CANDIDUS, CYPRIANUS, AEMILIANUS, ROMANUS, AFRICANUS, et MARCELLINUS, [o 1Kb] et ceteri qui in concilio Ecclesie Carthaginensis adfuimus.

 1. Cum ex more [p 1Kb] ad Carthaginensem Ecclesiam solemniter uenissemus, atque ex diuersis causis congregata  ex nobis synodus haberetur; compresbyter noster Orosius nobis litteras sanctorum fratrum et consacerdotum nostrorum dedit [a 1Kb] Herotis et Lazari, quarum formam his constituimus esse subdendam. His ergo lectis, Pelagium et Celestium auctores [b 1Kb] argui nefarii prorsus et ab omnibus nobis anathemandi erroris aduertimus. Unde factum est, ut recensendum peteremus, quid ante ferme quinquennium super Celestii nomine hic apud Ecclesiam Carthaginensem fuerit agitatum. Quo recitato, sicut ex [c 1Kb] subditis aduertere poterit sanctitas tua, quamuis iudicatio manifesta constaret, qua illo tempore episcopali iudicio excisum hoc tantum uulnus ab Ecclesia uideretur; nichilominus tamen id communi deliberatione censuimus, huiusmodi persuasionis auctores, quamuis  et ad presbyterium idem Celestius postea peruenisse dicatur; nisi hec apertissime anathemauerint, ipsos anathemari oportere, ut si ipsorum non potuerit, saltem eorum qui ab eis decepti sunt uel decipi possunt, cognita sententia que in eos lata est, sanitas procuretur. Hoc itaque gestum, domine frater, sancte caritati tue intimandum duximus, ut statutis nostre mediocritatis etiam apostolice sedis adhibeatur auctoritas, pro tuenda salute multorum, et quorumdam peruersitate etiam corrigenda.

2. Id enim agunt isti damnabilibus disputationibus suis, ut non defendendo, sed potius in sacrilegam superbiam extollendo liberum arbitrium, nullum relinquant locum gratie Dei, qua Christiani sumus, qua et ipsum nostre uoluntatis arbitrium uere fit liberum,  dum a carnalium concupiscentiarum dominatione liberatur, dicente Domino: Si uos Filius liberauerit, tunc uere liberi eritis . [d 1Kb] Quod auxilium fides impetrat, que est in Christo Iesu Domino nostro. Isti autem asserunt, sicut a fratribus, qui etiam eorum libros legerunt, cognouimus, in eo Dei gratiam deputandam, quod talem hominis instituit creauitque naturam, que per propriam uoluntatem legem Dei possit implere, siue  naturaliter in corde conscriptam, siue in litteris datam. Eamdem quoque legem ad gratiam pertinere, quod illam Deus in adiutorium hominibus dedit. Illam uero gratiam, qua, ut dictum est, Christiani sumus, cuius Apostolus predicator est, dicens, Condelector enim legi Dei secundum interiorem hominem; uideo autem aliam legem in membris meis repugnantem legi mentis mee, et captiuantem me [e 1Kb] sub lege peccati, que est in membris meis. Miser ego homo, quis me liberabit de corpore mortis huius? gratia Dei per Iesum Christum Dominum nostrum  nolunt omnino cognoscere, nec aperte quidem oppugnare audent .

3. Sed quid aliud agunt, cum hominibus animalibus non percipientibus que sunt spiritus Dei persuadere  non cessant, ad operandam perficiendamque iustitiam, et Dei mandata complenda, solam sibi humanam sufficere posse naturam? non attendentes quod scriptum est, Spiritus adiuuat infirmitatem nostram ; et, Non uolentis, neque currentis, sed miserentis est Dei ; et quod unum corpus sumus in Christo Iesu, singuli autem alter alterius membra, habentes dona diuersa secundum gratiam que data est nobis ; et, Gratia Dei sum id quod sum, et gratia eius in me uacua non fuit, sed plus omnibus illis laboraui: non ego autem, sed gratia Dei mecum ; et, Gratias Deo, qui dedit nobis uictoriam per Dominum nostrum Iesum Christum ; et, Non quia idonei sumus aliquid cogitare quasi ex nobismetipsis, sed sufficientia  nostra ex Deo est ; et, Habemus thesaurum istum in uasis fictilibus, ut eminentia uirtutis sit Dei, et non ex nobis ; et innumerabilia, que de Scripturis omnibus si colligere uelimus, [f 7Kb] tomus non sufficit. Et ueremur, ne apud te ista ipsa commemorando, [g 1Kb] que maiore gratia de sede apostolica predicas, inconuenienter facere uideamur. Sed ideo facimus, quia eo, quo infirmiores sumus, quaquauersus quisque nostrum uerbo Dei predicando  putatur attentior, crebrius eos patimur et audacius insurgentes.

4. Si ergo Pelagius episcopalibus gestis , que in Oriente confecta dicuntur, etiam tue uenerationi iuste uisus fuerit absolutus; error tamen ipse et impietas, que iam multos assertores habet per diuersa dispersos, etiam apostolice sedis auctoritate anathemanda est. Consideret enim sanctitas tua, et pastoralibus nobis compatiatur uisceribus, quam sit pestiferum et exitiale ouibus Christi, quod istorum sacrilegas disputationes necessario consequitur, ut nec orare debeamus ne intremus in tentationem; quod Dominus et discipulos monuit et posuit in oratione quam docuit : aut ne deficiat fides nostra, quod pro apostolo  Petro se rogasse ipse testatus est . Si enim hec possibilitate nature et arbitrio uoluntatis in potestate sunt constituta, quis non ea uideat inaniter a Domino peti, et fallaciter orari, cum orando poscuntur, que nature iam ita condite sufficientibus uiribus obtinentur: nec debuisse dicere Dominum Iesum, uigilate et orate ; sed tantummodo, uigilate, ne intretis in tentationem: nec beatissimo Petro primo Apostolorum: Rogaui pro te, sed, moneo te, uel impero ac precipio, ne deficiat fides tua ? Contradicitur etiam istorum contentione benedictionibus nostris, ut in cassum super populum dicere uideamur, quidquid eis a Domino precamur, ut recte ac pie uiuendo illi placeant, uel illa, que pro fidelibus precatur Apostolus  dicens: Flecto genua mea ad Patrem Domini nostri Iesu Christi, ex quo omnis paternitas in celo et in terra nominatur, ut det uobis secundum diuitias glorie sue, uirtute corroborari per Spiritum eius . Si ergo uoluerimus, benedicendo, super populum dicere: Da illi, Domine, uirtutem corroborari per Spiritum tuum: istorum nobis disputatio contradicit, affirmans liberum negari arbitrium, si hoc a Deo poscitur, quod in nostra est potestate. uirtute enim corroborari si uolumus, inquiunt, possumus ea possibilitate nature, quam non nunc accipimus, sed cum crearemur accepimus.

5. Paruulos etiam propter salutem, que per Saluatorem Christum datur, baptizandos negant; ac sic eos mortifera ista doctrina in eternum necant, promittentes,  etiam si non baptizentur, habituros uitam eternam, nec pertinere ad eos, de quibus Dominus ait, uenit enim filius hominis querere et saluare quod perierat : quia isti, inquiunt, non perierant, nec est quod in eis saluetur, uel tanto pretio redimatur; quia nichil est in eis uitiatum, nichil tenetur sub diaboli potestate captiuum, nec pro eis [a 1Kb] fusus est sanguis, qui fusus in remissionem legitur peccatorum. Quamquam per baptismum Christi etiam paruulorum [b 1Kb] fieri redemptionem libello suo Celestius in Carthaginensi ecclesia iam confessus est. Sed multi, qui eorum perhibentur esse uel fuisse discipuli, hec mala, quibus fundamenta Christiane fidei conantur euertere, quacumque possunt [c 1Kb] affirmare non cessant.

 6. Unde etiamsi Pelagius Celestiusque correcti sunt, uel se ista numquam sensisse dicunt, et quecumque scripta contra eos prolata fuerint, sua esse negant, nec est quemadmodum de mendacio conuincantur: generaliter tamen, quicumque dogmatizat et affirmat, humanam sibi ad [d 1Kb] uincenda peccata, et Dei mandata facienda, sufficere posse naturam, et eo modo gratie Dei, que sanctorum euidentius orationibus declaratur, aduersarius inuenitur: et quicumque negat paruulos per baptismum Christi a perditione liberari, et salutem percipere sempiternam, anathema sit. Quecumque autem alia eis obiiciuntur non dubitamus uenerationem tuam, cum gesta episcopalia  perspexerit, que in Oriente in eadem causa confecta dicuntur, id iudicaturam,  unde omnes in Dei misericordia gaudeamus. Ora pro nobis, domine beatissime papa.





EPISTOLA XXuII. MILEuITANI CONCILII AD INNOCENTIUM PAPAM.

Ut inimicorum gratie Christi perniciosam heresim quam primum auctoritate sua cerceat.


Domino beatissimo meritoque uenerabili et in Christo honorando pape INNOCENTIO, SILuANUS [e 1Kb] senex, uALENTINUS, AURELIUS, DONATUS, RESTITUTUS, LUCIANUS, ALYPIUS, AUGUSTINUS, PLACENTIUS, SEuERUS, FORTUNATUS, POSSIDIUS, NOuATUS, SECUNDUS, MAURENTIUS, LEO, FAUSTINIANUS, CRESCONIUS, MALCHUS, [f 1Kb] LITTORIUS, FORTUNATUS, DONATUS,  [a 1Kb] PONTICANUS, SATURNINUS, [b 1Kb] CRESCONIUS, HONORIUS, LUCIUS, ADEODATUS, PROCESSUS, CRESCONIUS, SECUNDUS, FELIX, ASIATICUS, [c 1Kb] RUFINIANUS, FAUSTINUS, SERuUS, TERENTIUS, CRESCONIUS, SPERANTIUS, QUADRATUS, LUCILLUS, SABINUS, [d 1Kb] FAUSTINUS, CRESCONIUS, uICTOR, [e 1Kb] GIGANTIUS, POSSIDONIUS, ANTONINUS, [f 1Kb] INNOCENTIUS, PRAESIDIUS, CRESCENTIUS, FELIX, ANTONINUS, uICTOR, HONORATUS, DONATUS, PETRUS, PRAESIDIUS, CRESCONIUS, LAMPADIUS, DELPHINUS, ex concilio Mileuitano in Domino salutem.

1. Quia te Dominus gratie sue precipuo munere in sede apostolica collocauit, talemque nostris temporibus prestitit, ut nobis potius ad culpam negligentie ualeat, si apud tuam uenerationem que pro  Ecclesia suggerenda sunt tacuerimus, quam ea tu possis uel fastidiose uel negligenter accipere; magnis periculis infirmorum membrorum Christi pastoralem diligentiam, quesumus, adhibere digneris.

2. Noua quippe heresis et nimium perniciosa [g 1Kb] tentat assurgere inimicorum gratie Christi, qui nobis Dominicam etiam orationem impiis disputationibus conantur auferre. Cum enim Dominus docuerit ut dicamus, Dimitte nobis debita nostra, sicut et nos dimittimus debitoribus nostris : isti dicunt, posse hominem in hac uita, preceptis Dei cognitis, ad tantam perfectionem iustitie sine adiutorio gratie Saluatoris per solum libere uoluntatis arbitrium peruenire, ut ei non sit iam necessarium dicere, Dimitte nobis debita nostra: illud uero  quod sequitur, Ne nos inferas in tentationem , non ita intelligendum, tamquam diuinum adiutorium poscere debeamus, ne in peccatum tentati decidamus; sed hoc in nostra esse positum potestate, et ad hoc implendum solam sufficere hominis uoluntatem: tamquam frustra Apostolus dixerit,  Non uolentis, neque currentis, sed miserentis est Dei ; et, Fidelis Deus, qui uos non permittit tentari super id, quod potestis, sed faciet cum tentatione etiam exitum, ut possitis sustinere . Frustra etiam Dominus dixerit apostolo Petro, Rogaui pro te, ne deficiat fides tua ; et omnibus suis, uigilate et orate, ne intretis in tentationem : si hoc totum est potestatis humane. Pueros quoque paruulos, [h 1Kb] etsi nullis imbuantur Christiane gratie sacramentis, habituros uitam eternam, [i 1Kb] nequaquam Christiana presumptione contendunt, euacuantes quod dicit Apostolus, Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt ; et alio loco, sicut in  Adam omnes moriuntur, sic in Christo omnes uiuificabuntur . Ut ergo alia omittamus, que contra sanctas Scripturas plurima disserunt, hec interim duo, quibus omnino totum quod Christiani sumus conantur euertere, que fidelia corda [i 1Kb] sustineant, non esse rogandum Deum ut contra peccati malum atque ad operandam iustitiam sit noster adiutor, et non opitulari paruulis ad consequendam uitam eternam Christiane gratie sacramentum.

3. Hec insinuantes apostolico pectori tuo, non opus habemus multa dicere, et tantam impietatem uerbis exaggerare; cum procul dubio te [k 1Kb] ista permoueant, ut ab eis corrigendis, ne latius serpant, multosque contaminent, uel potius interimant, dum sub nomine Christi a gratia Christi penitus alienant,  omnino dissimulare non possis. Huius autem perniciosissimi erroris auctores esse perhibentur Pelagius et Celestius, quos quidem in Ecclesia sanari malumus, quam desperata salute ab Ecclesia resecari, si necessitas nulla compellat. Quorum unus, id est Celestius, etiam ad presbyterium in Asia [l 1Kb] peruenisse  dicitur. De quo ante paucos annos quid gestum fuerit, sanctitas tua de Carthaginensi ecclesia [a 1Kb] melius instruitur. Pelagius uero, sicut a quibusdam fratribus nostris misse loquuntur epistole, Ierosolymis constitutus nonnullos fallere asseritur. uerumtamen multo plures, qui eius sensus diligentius indagare potuerunt, aduersus eum pro gratia Christi, et catholice fidei ueritate confligunt, sed precipue sanctus filius tuus, frater et compresbyter noster Hieronymus. Sed arbitramur, adiuuante misericordia Domini Dei nostri, qui te et regere consulentem, et orantem exaudire [b 1Kb] dignatur, auctoritate sanctitatis tue, [c 1Kb] de sanctarum Scripturarum auctoritate deprompte, facilius eos, qui tam peruersa et perniciosa sentiunt, esse cessuros; ut de correctione potius  eorum congratulemur, quam contristemur interitu, domine beatissime. Quodlibet autem ipsi eligant, certe uel aliis, quos plurimos possunt, si ab eis dissimuletur, suis laqueis implicare, cernit uenerabilitas tua instanter et celeriter prouidendum. Hec ad sanctitatem tuam de concilio Numidie scripta direximus, imitantes [d 1Kb] Carthaginensem ecclesiam et Carthaginensis prouincie cepiscopos nostros, quos ad sedem apostolicam, quam beatus illustras, de hac causa scripsisse comperimus.  Memor nostri in Dei gratia augearis, domine beatissime, meritoque uenerabilis et in Christo honorande, sancte papa.





EPISTOLA XXuIII [e 1Kb] . EPISCOPORUM QUINQUE AD INNOCENTIUM PAPAM.  Pelagii retegunt ac refutant heresim, qua ad cupiditates domandas, tentationesque uincendas, necnon ad perficienda Dei mandata, solam sibi naturam humanam per liberum arbitrium sufficere contendebat: ac sicubi gratiam predicaret, eum ibi uel liberum arbitrium, uel peccatorum remissionem, uel legis preceptum intelligere, aliudque proprio gratie nomine  a fidelibus intelligi ostendunt. Quod item ait, hominem posse sine peccato esse si uelit, quo sensu uere, quoue, etiamsi non sine errore, tolerabiliter tamen dicatur, explicant.


Domino beatissimo, meritoque honorandissimo fratri INNOCENTIO pape, AURELIUS, ALYPIUS, AUGUSTINUS, EuODIUS, et POSSIDIUS in Domino salutem.

1. De conciliis duobus prouincie Carthaginensis atque Numidie, ad tuam sanctitatem a non paruo episcoporum numero subscriptas litteras misimus contra inimicos gratie Christi, qui confidunt in uirtute sua et creatori nostro quodam modo dicunt: Tu nos fecisti homines, iustos autem ipsi nos fecimus; qui naturam humanam ideo dicunt liberam, ne querant liberatorem; ideo saluam, ut superfluum iudicent  saluatorem. Tantum enim dicunt ualentem, ut suis uiribus semel in origine sue creationis acceptis, possit per liberum arbitrium, nichil ulterius adiuuante illius gratia qui creauit, domare et exstinguere omnes cupiditates, tentationesque superare. Multique eorum insurgunt aduersum nos, et dicunt anime nostre: Non est salus illi in Deo eius . Familia Christi que dicit, Quando infirmor, tunc [f 1Kb] fortis sum ; et cui dicit Dominus eius, Salus tua ego sum , suspenso corde cum timore et tremore adiutorium Domini etiam per caritatem tue uenerationis exspectat.

2. Audiuimus enim esse in urbe Roma, ubi ille  diu uixit, nonnullos qui diuersis causis ei  faueant: quidam scilicet, quia [g 2Kb] eis talia persuasisse perhibetur; plures uero, qui eum talia sentire non credunt; presertim quia in Oriente, ubi degit, gesta ecclesiastica facta esse iactantur, quibus putatur esse purgatus; ubi quidem si episcopi eum catholicum pronuntiarunt, non ob aliud factum esse credendum est, nisi quia se dixit Dei gratiam confiteri,  et ita posse hominem suo labore ac uoluntate iuste uiuere, ut ad hoc adiuuari Dei gratia non negaret. His enim auditis uerbis, catholici antistites nullam aliam Dei gratiam intelligere potuerunt, nisi quam in libris Dei legere, et populis Dei predicare consueuerunt, eam utique de qua dicit Apostolus, Non irritam facio gratiam Dei; nam si per Legem iustitia, ergo Christus gratis mortuus est : sine dubio gratiam qua iustificamur ab iniquitate, et qua saluamur ab infirmitate; non qua creati sumus cum propria uoluntate. Nam si intellexissent illi episcopi eam illum dicere gratiam, quam etiam cum impiis habemus, cum quibus homines sumus; negare uero eam, qua Christiani et filii Dei sumus: quis eum patienter catholicorum sacerdotum non  dicimus audiret, sed [a 1Kb] ante oculos suos ferret? Quapropter non culpandi sunt iudices, quia ecclesiastica consuetudine nomen gratie audierunt, nescientes quid huiusmodi homines uel in sue doctrine libris, uel in suorum solent auribus spargere.

3. Non agitur de uno Pelagio, qui iam fortasse correctus est, quod utinam ita sit! sed de tam multis, quibus loquaciter contendentibus, et infirmas atque ineruditas animas uelut [b 1Kb] conuinctas trahentibus, firmas autem et in fide stabiles ipsa contentione fatigantibus, usquequaque iam plena sunt omnia. Aut ergo a tua ueneratione accersendus est Romam, et diligenter interrogandus, quam dicat gratiam, qua fateatur, si tamen iam fateatur, ad non peccandum iusteque uiuendum homines adiuuari:  aut hoc ipsum cum eo per litteras agendum. Et cum inuentus fuerit hanc dicere, quam docet ecclesiastica et apostolica ueritas, tunc sine ullo scrupulo Ecclesie, sine latibulo ambiguitatis ullius, absoluendus est, tunc est re uera de eius purgatione gaudendum.

4. Siue enim dixerit, gratiam esse liberum arbitrium, siue gratiam esse remissionem peccatorum, siue gratiam esse legis preceptum; nichil eorum dicit, quod per subministrationem Spiritus sancti pertinet ad concupiscentiam tentationesque uincendas,  quem ditissime effudit super nos qui ascendit in celum, et captiuans captiuitatem dedit dona hominibus . Hinc enim oramus ut peccatorum tentationem superare possimus , ut Spiritus Dei, unde pignus accepimus, adiuuet infirmitatem nostram . Qui autem orat et dicit, Ne nos inferas in tentationem , non utique id orat ut homo sit, quod est natura; neque id orat ut habeat liberum arbitrium, quod iam accepit cum crearetur ipsa natura; neque orat remissionem peccatorum, quia hoc superius dicitur, Dimitte nobis debita nostra ; neque orat ut accipiat mandatum; sed plane orat ut faciat mandatum. Si enim in tentationem inductus fuerit, hoc est, in tentatione defecerit, facit utique peccatum  quod est contra mandatum. Orat igitur ut non peccet, hoc est, ne quid faciat mali: quod pro Corinthiis orat Apostolus, dicens: Oramus autem ad Dominum ne quid faciatis mali . Unde satis apparet, quod ad non peccandum, id est, ad non male faciendum; quamuis esse non dubitetur [c 1Kb] arbitrium uoluntatis, tamen eius potestas non sufficiat, nisi adiuuetur infirmitas. Ipsa igitur oratio, clarissima est gratie testificatio. Hanc ille confiteatur, et eum gaudebimus siue rectum, siue correctum.

5. Distinguenda est lex et gratia. Lex iubere nouit, gratia iuuare. Nec lex iuberet, nisi esset uoluntas: nec gratia iuuaret, si sat esset uoluntas. Iubetur ut habeamus intellectum, ubi dicitur, Nolite esse sicut equus et mulus, quibus non est intellectus ; et tamen oramus ut habeamus intellectum, ubi dicitur, Da mihi intellectum, ut discam mandata tua . Iubetur ut habeamus sapientiam, ubi dicitur, Stulti aliquando sapite ; et tamen oratur ut sapientiam habeamus, ubi dicitur, Si quis autem uestrum indiget sapientia, postulet a Deo, qui dat omnibus affluenter, et non improperat; et dabitur ei . Iubetur ut habeamus continentiam, ubi dicitur, [d 2Kb] Cum scirem quia nemo potest esse continens, nisi Deus det, et  hoc ipsum erat sapientie, scire cuius esset hoc donum: adii Dominum, et deprecatus sum illum . Postremo ne nimium longum sit cuncta percurrere, iubetur ut non faciamus malum, ubi dicitur, Declina a malo ; et tamen oratur ut non faciamus malum ubi dicitur: Oramus autem ad Dominum, ne quid faciatis mali . Iubetur ut faciamus bonum, ubi dicitur, Declina a malo et fac bonum ; et tamen oratur ut faciamus bonum, ubi dicitur, Non cessamus pro uobis orantes et postulantes , atque inter cetera, que illis orat, dicit: Ut ambuletis digne Deo in omne placitum, in omni opere et sermone bono . Sicut ergo agnoscimus uoluntatem cum hec precipiuntur; sic et ipse agnoscat gratiam  cum petuntur.

6. Misimus reuerentie tue librum, quem dederunt quidam religiosi et honesti adolescentes serui Dei, quorum etiam nomina non tacemus; nam Timasius et Iacobus uocantur. Qui, sicut audiuimus, et etiam nosse dignaris, ipsius Pelagii exhortatione spem quam habebant in seculo reliquerunt, et nunc continentes Deo seruiunt. Qui cum eodem errore tandem aliquando per qualemcumque operam nostram Domino inspirante caruissent, protulerunt eumdem librum, Pelagii esse dicentes, et ut ei responderetur, impendio rogauerunt. Factum est: ad eosdem rescripta est ipsa responsio ; agentes gratias rescripserunt . Utrumque misimur,  et cui responsum est, et quod responsum est. Et ne nimium essemus onerosi, signa fecimus his locis, ubi petimus inspicere ne graueris, quemadmodum, sibi obiecta questione quod gratiam Dei negaret, ita respondit, ut eam esse non diceret, nisi naturam in qua nos condidit Deus.

7. Si autem hunc esse suum librum negat, aut eadem in libro loca, non contendimus: anathemet illa, et eam confiteatur apertissime gratiam, quam doctrina Christiana demonstrat, et predicat esse propriam Christianorum, que non est natura, sed qua saluatur natura: [a 1Kb] que naturam non auribus sonante doctrina, uel aliquo adiumento uisibili fouet sicut plantator quodam modo et irrigator extrinsecus, sed subministratione Spiritus et occulta misericordia,  sicut facit ille, qui dat incrementum Deus . Etsi enim quadam non improbanda ratione dicitur gratia Dei qua creati sumus, ut  non nichil essemus, nec ita essemus aliquid, ut cadauer quod non uiuit, aut arbor que non sentit, aut pecus quod non intelligit; sed homines, qui et essemus, et uiueremus, et sentiremus, et intelligeremus; et de hoc tanto beneficio creatori nostro gratias agere [b 1Kb] ualeamus; unde merito et ista gratia dici potest, quia non precedentium aliquorum operum meritis, sed gratuita Dei bonitate donata est: alia est tamen, qua predestinati uocamur, iustificamur, glorificamur, ut dicere possimus: Si Deus pro nobis, quis contra nos? Qui filio suo proprio non pepercit, sed pro nobis omnibus tradidit illum .

8. De hac gratia questio uertebatur, quando ab his, quos Pelagius grauiter offendebat atque turbabat, dicebatur ei, quod eam suis disputationibus oppugnaret,  quibus assereret non solum ad facienda, uerum etiam ad perficienda mandata diuina, per liberum arbitrium humanam sibi sufficere naturam. Hanc apostolica doctrina gratiam [c 1Kb] isto nomine appellat, qua saluamur et iustificamur ex fide Christi. De hac scriptum est: Non irritam facio gratiam Dei. Nam si per Legem iustitia, ergo Christus gratis mortuus est . De hac scriptum est, Euacuati estis a Christo, qui in Lege iustificamini, a gratia excidistis . De hac scriptum est, Si autem gratia, iam non ex operibus; alioquin gratia iam non est gratia . De hac scriptum est, Ei autem, qui operatur, merces non imputatur secundum gratiam, sed secundum debitum: ei autem, qui non operatur, credenti autem in eum, qui iustificat impium,  deputatur fides eius ad iustitiam . Et multa alia, que melius potes ipse meminisse, et intelligere prudentius, et illustrius predicare. Illam uero gratiam, qua creati sumus homines, etiamsi ita appellandam non immerito intelligimus, mirum est tamen si ita appellatam in ullis legitimis, propheticis, euangelicis, apostolicisque litteris legimus.

9. Cum itaque de hac gratia, Christianis fidelibus catholicisque notissima, illi obiiceretur questio, ut eam oppugnare desineret; quid est quod cum hoc sibi in libro suo uelut ab aduersante persona idem ipse obiecisset, ut se respondendo purgaret, nichil aliud respondit, nisi naturam [d 1Kb] creati hominis referre gratiam creatoris; atque ita se dicere, sine peccato impleri posse iustitiam per liberum arbitrium  cum adiutorio diuine gratie, quod Deus hoc dederit homini ipsa possibilitate nature?

10. Cui merito respondetur: Ergo euacuatum est  scandalum crucis . Ergo Christus gratis mortuus est . [a 1Kb] Num enim, si non moreretur propter delicta nostra et resurgeret propter iustificationem nostram, nec ascenderet in altum et captiuans captiuitatem daret dona hominibus, ista nature possibilitas, quam defendit, in hominibus non esset ? An forte Dei mandatum deerat, et ideo Christus mortuus est? Immo iam et hoc erat sanctum et iustum et bonum . Iam dictum fuerat, Non concupisces ; iam dictum fuerat, Diliges proximum tuum tamquam te ipsum . In quo sermone Apostolus omnem legem dicit impleri . Et quoniam nisi diligat Deum, nemo diligit se ipsum; ideo Dominus in his duobus preceptis  totam legem Prophetasque dicit pendere . Que duo precepta iam erant hominibus diuinitus data. An eternum premium iustitie promissum nondum erat? Hoc ipse non dicit, qui in suis litteris posuit, etiam in ueteri Testamento regnum celorum esse promissum. Si ergo ad faciendam perficiendamque iustitiam iam erat nature possibilitas per liberum arbitrium, iam erat legis Dei sanctum et iustum bonumque mandatum, iam erat promissum premium sempiternum: ergo Christus gratis mortuus est.

11. Ergo neque per legem iustitia, neque per nature possibilitatem; sed ex fide ac dono Dei per Iesum Christum Dominum nostrum unum mediatorem Dei et hominum. Qui nisi in plenitudine temporis  mortuus esset propter delicta nostra, et resurrexisset propter iustificationem nostram ; profecto et antiquorum fides euacuaretur, et nostra. Fide uero euacuata, que homini iustitia remaneat, cum iustus ex fide uiuat ? Ex quo enim per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt : procul dubio a corpore mortis huius, ubi lex alia repugnat legi mentis , neminem liberauit aut liberat [b 1Kb] sua possibilitas, que perdita, redemptore indiget; saucia, saluatore: sed gratia Dei per fidem unius mediatoris Dei et hominum, hominis Christi Iesu ; qui et Deus cum esset, hominem fecit, et manens  Deus, homo factus refecit ipse quod fecit.

12. Puto autem quod eum lateat, fidem Christi, que postea in reuelationem uenit, in occulto fuisse temporibus patrum nostrorum; per quam tamen etiam ipsi Dei gratia liberati sunt, quicumque omnibus generis humani temporibus liberari potuerunt, occulto iudicio Dei, non tamen uituperabili. Unde dicit Apostolus: Habentes autem eumdem spiritum  fidei  secundum quod scriptum est , Credidi propter quod locutus sum, et nos credimus, propter quod et loquimur . Inde est, quod ait ipse mediator: Abraham concupiuit uidere diem meum; et uidit, et gauisus est . Inde Melchisedech, prolato sacramento mense Dominice, nouit eternum eius sacerdotium figurare . Iam uero data in litteris Lege, quam dicit Apostolus subintrasse ut abundaret delictum , et de qua dicit: Si ergo ex Lege hereditas, iam non ex promissione. Abrahe autem per repromissionem donauit Deus. Quid igitur Lex? Transgressionis gratia [c 1Kb] posita est, donec ueniret semen cui promissum est, dispositum per Angelos in manu mediatoris. Mediator autem  unius non est, Deus autem unus est. Lex ergo aduersus promissa Dei? Absit. Si enim data esset Lex que posset uiuificare, omnino ex Lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus . Nonne satis ostenditur hoc actum esse per Legem, ut peccatum agnosceretur, et preuaricatione augeretur? Ubi enim lex non est, nec preuaricatio ; et sic aduersus uictoriam peccati ad diuinam gratiam, que in promissionibus est, confugeretur: atque ita Lex non esset aduersus promissa Dei, quia ideo per illam fit cognitio peccati, et ex preuaricatione Legis abundantia peccati, ut ad liberationem querantur promissiones Dei, quod est gratia Dei; et incipiat esse in homine iustitia,  non sua, sed Dei, hoc est, data dono Dei.

13. Quam etiam nunc quidam, ignorantes Dei iustitiam, sicut et tunc de Iudeis dictum est, et suam uolentes constituere, iustitie Dei non sunt subiecti . Per Legem quippe et illi iustificari se arbitrantur, sufficiente sibi ad eam custodiendam libero arbitrio, hoc est, iustitia sua prolata ex natura humana, non donata ex gratia diuina, propter quod iustitia Dei dicitur. Unde item scriptum est: Per Legem enim cognitio peccati. Nunc autem sine Lege iustitia Dei manifestata est, testificata per Legem et Prophetas . Cum dicit manifestata est, ostendit quia et tunc erat, sed tamquam illa pluuia, quam Gedeon impetrauit, tunc uelut in uellere occulta, nunc autem uelut in area manifesta . Cum ergo Lex sine gratia, non mors peccati potuisset esse, sed uirtus; sic enim dictum est, Aculeus mortis peccatum, uirtus autem peccati Lex : sicut confugiunt multi a facie regnantis peccati ad gratiam, uelut in area nunc patentem; ita pauci ad eam confugiebant uelut in uellere tunc latentem. Hec uero temporum distributio refertur ad altitudinem diuitiarum sapientie et scientie Dei, de  qua dictum est, Quam inscrutabilia sunt iudicia eius, et inuestigabiles uie eius !

14. Quapropter [a 1Kb] si et ante tempus Legis, et tempore ipso Legis, iustos patres ex fide uiuentes, non possibilitas nature infirme et [b 1Kb] indige ac uitiate et sub peccato uenumdate, sed Dei gratia per fidem iustificabat, et nunc eadem in apertum iam ueniens reuelata iustificat; anathemet ergo Pelagius scripta sua, ubi contra eam, etsi non per contumaciam, tamen per ignorantiam disputat, possibilitatem defendendo nature ad uincenda peccata, et implenda mandata. Aut si ea sua esse negat, aut scriptis suis ab inimicis suis dicit immissa, que sua esse negat, anathemet ea tamen et damnet paterna exhortatione et auctoritate sanctimonie tue. Si uult ergo, onerosum  sibi et perniciosum discat [c 1Kb] Ecclesie scandalum auferre: quod scandalum auditores et in peruersum dilectores eius usquequaque spargere non quiescunt. Si enim cognouerint eumdem librum, quem illius uel putant esse, uel norunt, episcoporum catholicorum auctoritate, et maxime sanctitatis tue, quam apud eum esse maioris ponderis minime dubitamus, ab eodem ipso esse anathematum atque damnatum; non eos ulterius existimamus ausuros, loquendo contra gratiam Dei que reuelata est per passionem et resurrectionem Christi, pectora fidelia et simpliciter Christiana turbare: sed potius, adiuuante misericordia Domini, concertantibus nobiscum caritate ac pietate flagrantibus orationibus tuis, non solum ut in eternum beati, uerum etiam iusti et sancti  sint, [d 1Kb] non in sua uirtute, sed in eadem gratia confisuros. Unde et ad ipsum scriptam ab uno nostrum epistolam, ad quem per quemdam Orientalem diaconum, ciuem autem Hipponensem, tamquam purgationis sue [e 2Kb] quedam scripta transmisit, tue beattiudini potius credidimus dirigendam, melius iudicantes et  petentes, ut eam [f 1Kb] ei mittere ipse digneris. Sic enim eam legere potius non dedignabitur, magis in illa eum qui misit, quam qui scripsit attendens.

15. Illud uero quod dicunt, posse hominem esse sine peccato, et mandata Dei facile custodire si uelit, quamuis cum hoc per adiutorium gratie, que tamen per incarnationem Unigeniti eius reuelata atque donata est, dicitur, tolerabilius dici uideatur: tamen quoniam non immerito [g 1Kb] mouere potest, ubi et quando per eamdem gratiam id efficiatur in nobis, ut sine ullo prorsus peccato simus, utrum in hac uita, quando caro concupiscit aduersus spiritum; an uero in illa, cum fiet sermo qui scriptus est : Ubi est, mors, uictoria tua? ubi est, mors, aculeus tuus? aculeus enim mortis peccatum est  ; diligentius pertractandum propter alios quosdam, qui senserunt, atque in suis litteris memorie mandauerunt, etiam in hac uita esse posse hominem sine peccato, non ab initio natiuitatis sue, sed conuersione a peccatis ad iustitiam, et a [h 1Kb] uia reproba ad bonam uitam . Sic enim intellexerunt quod de Zacaria et Elisabeth scriptum est, ambulasse eos in omnibus iustificationibus Domini sine querela . Hoc quod dictum est sine querela, sine peccato dictum acceperunt, non quidem negantes, immo etiam, quod aliis locis in litteris eorum inuenitur, pie confitentes adiutorium gratie Domini nostri, non per naturalem spiritum hominis, sed per principalem Spiritum Dei. Qui parum uidentur considerasse, ipsum Zacariam  fuisse utique sacerdotem. Omnes autem tunc sacerdotes necesse habebant ex lege Dei, primitus pro peccatis suis offerre sacrificium, deinde pro populi . Sicut ergo nunc [i 1Kb] per orationis sacrificium conuincimur non esse sine peccato, quoniam iussi sumus dicere, Dimitte  nobis debita nostra : ita et tunc per sacrificia uictimarum animalium conuincebantur sacerdotes sine peccato non esse, qui pro suis peccatis iubebantur offerre. Quod si res ita se habet, ut per gratiam Saluatoris proficiamus quidem in hac uita, deficiente cupiditate, caritate crescente; perficiamur autem illa in uita, cupiditate exstincta, caritate completa: profecto illud quod scriptum est, [a 1Kb] Qui natus est ex Deo, non peccat , secundum ipsam caritatem dictum est, que sola non peccat. Ad natiuitatem quippe, que ex Deo est, augenda et perficienda caritas pertinet, non ea que minuenda est et consumenda cupiditas: que tamen, quamdiu est in membris nostris, lege quadam sua repugnat legi mentis . Sed natus ex  Deo, nec obediens desideriis eius, nec exhibens membra sua arma iniquitatis peccato , potest dicere, Iam non ego operor illud, sed illud quod habitat in me peccatum .

16. Sed quoquo modo se habeat ista questio, quia etsi non inuenitur homo in hac uita sine peccato, id tamen dicitur posse fieri per adiutorium gratie et Spiritus Dei, quod ut fiat, conandum atque poscendum est; tolerabiliter in eo quisque fallitur; nec diabolica impietas, sed error humanus est elaboranda et optanda affirmare, etiamsi quod affirmat non possit ostendere. Id enim credit fieri posse, quod certe laudabile est uelle. Nobis autem sufficit, quod nullus in Ecclesia Dei fidelium reperitur in quolibet [b 1Kb] prouectu excellentiaque iustitie, qui sibi audeat  dicere, non necessariam precationem orationis Dominice, Dimitte nobis debita nostra ; et dicat se non habere peccatum, ne seipsum decipiat, et in eo ueritas non sit, quamuis iam sine querela uiuat . Non enim [c 1Kb] qualecumque etiam tentationis humane, sed graue peccatum est, quod in querelam uenit.

 17. Cetera que illi obiecta sunt, sicut gestis defensa peruiderit, ita de his procul dubio tua beatitudo iudicabit. Dabit sane nobis ueniam suauitas mitissima cordis tui, quod prolixiorem epistolam fortassis, quam uelles, tue misimus sanctitati. Non enim riuulum nostrum tuo largo fonti augendo refundimus; sed in hac [d 1Kb] non parua tentatione temporis, unde nos liberet cui dicimus, Ne nos inferas in tentationem, utrum etiam noster licet exiguus ex eodem, quo etiam tuus abundans, emanet capite fluentorum, hoc a te probari uolumus, tuisque rescriptis de communi participatione unius gratie consolari.



EPISTOLA [e 1Kb] XXIX. Innocentius episcopis Carthaginensis concilii rescribens  eorum aduersus Pelagianos hereticos doctrinam atque sententiam laudet et confirmat.


INNOCENTIUS [f 1Kb] AURELIO, NUMIDIO, RUSTICIANO, FIDENTIANO, EuAGRIO, ANTONIO, PALATINO, ADEODATO, uINCENTIO, PUBLIANO, THEASIO, TUTO, PANNONIO, uICTORI, RESTITUTO, [g 1Kb] alteri RESTITUTO, RUSTICO, FORTUNATIANO, AMPELIO, AMBIuIO, FELICI, DONATIANO, ADEODATO, OCTAuIO, SEROTINO, MAIORINO, POSTHUMIANO, CRISPULO, uICTORI, alteri uICTORI, LEUCIO, MARIANO, FRUCTUOSO, PROCULO, FAUSTINIANO, QUODuULTDEO, CANDORIO, MAXIMO, MEGASIO, RUSTICO, RUFINIANO, PROCULO, SEuERO, THOMAE, IANUARIO, OCTAuIANO, PRAETENTATO, SIXTO, QUODuULTDEO, PENTADIO, QUODuULTDEO, CYPRIANO, SERuILIO, PELAGIANO, MARCELLO, uENANTIO, DIDYMO,  SATURNINO, BIZACENO, GERMANO, GERMANIANO, INuENITO, MAIORINO, INuENITO, CANDIDO, CYPRIANO, ROMANIANO, AEMILIANO, AFRICANO, MARCELLINO, et ceteris, qui in Carthaginensi concilio adfuerunt, dilectissimis fratribus in Domino salutem.

1. In [h 2Kb] requirendis Dei rebus quas omni cum sollicitudine decet a sacerdotibus, maxime a uero iustoque  et catholico tractari concilio, antique traditionis exempla seruantes, et ecclesiastice memores discipline, uestre religionis uigorem non minus nunc in consulendo, quam antea cum pronuntiaretis, uera ratione firmastis, qui ad nostrum referendum approbastis esse iudicium, scientes quid apostolice sedi, cum omnes hoc loco positi ipsum sequi desideremus Apostolum, debeatur, a quo ipse episcopatus et tota auctoritas nominis huius emersit. Quem sequentes, tam mala damnare nouimus, quam probare laudanda. uel id uero, quod patrum instituta sacerdotali officio custodientes non censetis esse calcanda, quod illi non humana, sed diuina decreuere sententia, ut quidquid quamuis de disiunctis remotisque prouinciis ageretur, non prius ducerent finiendum, nisi ad huius sedis  notitiam perueniret: ut tota huius auctoritate iusta que fuerit pronuntiatio firmaretur; indeque sumerent cetere ecclesie  quid precipere [b 2Kb] [Forte leg. preciperent] quos abluere, quos ueluti ceno inemundabili sordidatos, mundis digna corporibus unda uitaret.

2. Gratulor igitur, karissimi fratres, quod per fratrem et cepiscopum nostrum Iulium litteras ad nos destinastis: et cum illis curam geritis quibus presidetis Ecclesiis, sollicitudinem uestram pro omnium utilitate monstratis: et per cunctas totius orbis ecclesias omnibus una quod prosit, decernendum esse deposcitis: ut suis constabilita regulis.  Ecclesia, [c 1Kb] et hoc, quo illos caueat, pronuntiationis iuste firmata decreto, talibus patere non possit, qui peruersis instructi, immo destructi, uerborum  argutiis, sub imagine catholice fidei disputantes, uelut pestiferum exhalantes uirus, ut hominum recte sentientium in deteriorem partem corda corrumpant, totam ueri dogmatis querunt euertere disciplinam. Sanandum ergo celerius, ne longius [d 1Kb] exsecrandus animis morbus irrepat: sicut medicus, cum uiderit huius terreni corporis aliquem esse languorem, magnum sue artis estimat documentum, si cito quis illius interuentu desperatus euadat; uel cum putre uulnus aspexerit, adhibet fomenta, uel cetera quibus illud possit quod natum fuerat uulnus obduci; ac si id manens sanari non poterit, ne corpus reliquum sua tabe corrumpat, ferro amputat quod nocebat, quo reliquum integrum seruet et intactum. Precidendum id ergo  est, quod uelut puro sanoque nimium corpori uulnus obrepsit; ne cum tardius abstergitur, in ipsis pene uisceribus huius mali non exhaurienda post sentina considat.

3. Nam quid nos de his posthac rectum mentibus estimemus, qui sibi se putant debere quod boni sunt, nec illum considerant, cuius quotidie gratiam consequuntur? Sed iam isti, qui tales sunt, nullam Dei gratiam consequuntur; [e 1Kb] qui sine illo tantum assequi se posse confidunt, quantum uix illi, qui ab illo postulant, [f 1Kb] et accipere promerentur. Quid enim tam iniquum potest esse, tam barbarum, tam totius religionis ignarum, tam Christianis mentibus inimicum, quam huic te negare debere quidquid in quotidiana gratia consequeris, cui te ipse confiteris  debere quod natus es? Ergo eris tibi in prouidendo prestantior, quam [g 1Kb] potest in eo esse, qui te ut esses effecit? [h 1Kb] Et cui putes debere quod uiuis,  quomodo non putas illi debere quod quotidianam eius consequendo gratiam taliter uiuis? et qui nos adiutorio negas indigere diuino, quasi ex nostra [a 1Kb] simus in totum possibilitate perfecti, quomodo non adiutorium [b 1Kb] eius in nos, cum tales a nobis etiam esse possumus, prouocamus?

4. Qui enim adiutorium Dei negat, uellem interrogare quid dicat: nos non mereri, an illum hoc non posse prestare, an nichil esse propter quod unusquisque hoc debeat [c 1Kb] postulare? Posse hoc Deum, opera ipsa testantur. Et adiutorio quotidiano nos egere, negare non possumus. Hoc enim seu bene uiuimus [d 1Kb] prouocamus, ut melius sanctiusque uiuamus; seu praue sentientes a bonis auertimur, ut ad rectam redeamus uiam, eius auxilio plus egemus.  Nam quid tam mortiferum, tam preceps uideatur ad casum, tam expositum ad omnia pericula, si hoc solum nobis putantes posse sufficere, quod liberum arbitrium cum nasceremur accepimus, ultra iam a Domino nichil queramus, id est, auctoris nostri obliti, eius potentiam, ut nos ostendamus liberos, abiuremus; quasi iam amplius quod possit dare non habeat, qui te in tuo ortu liberum fecit: nescientes, quod nisi magnis precibus gratia in nos implorata descendat, [e 1Kb] nequaquam terrene labis et mundani corporis uincere conemur errores, cum pares nos ad resistendum non liberum arbitrium, sed Dei solum facere possit auxilium?

5. Nam si ille clamat adiutorio sibi opus esse diuino, qui digne hoc non quereret, si cui liberum  arbitrium plus prodesset; quippe cum uir beatus et iam electus a Domino nichil egeret, tamen ita Deum deprecatur, postulans: Adiutor meus esto, ne derelinquas me, neque despicias me, Deus salutaris meus : nos nobis liberum arbitrium, ille  sibi Deum postulat adiutorem; quod nati sumus posse sufficere nos dicimus, ille Deum ne derelinquatur exorat. [f 1Kb] Non, rogo, manifeste discimus quid oremus, cum ille tantopere beatus, ut supra diximus, uir ne despiciatur exoptat? Illi enim necesse est ista arguant, qui illa confirmant. Dauid enim orationis ignarus, et sue nature nescius accusetur, qui cum sciat tantum in [g 1Kb] sua inesse natura; adiutorem sibi Deum, et assiduum adiutorem, nec illi sufficit assiduum, sed ne aliquando illum despiciat, orationibus pronus exoptat; et per corpus omne psalterii hoc et predicat et clamat. Si ergo hoc ille ita [h 1Kb] magnus scit ut assidue dicere, ita necessarium confessus est, ut doceret: quemadmodum Pelagius Celestiusque seposita omni responsione  psalmorum, talique abdicata doctrina, suasuros se aliquibus esse confidunt, nos adiutorium Dei nec debere querere, nec egere; cum omnes sancti nichil se sine hoc agere posse testentur?

6. Liberum [i 1Kb] enim arbitrium olim ille perpessus, dum suis inconsultius utitur bonis, cadens in preuaricationis profunda demersus est, et nichil quemadmodum exinde surgere posset inuenit; suaque in eternum libertate deceptus, huius ruine [i 1Kb] iacuisset oppressu, nisi eum post Christi [k 1Kb] pro sua gratia releuasset aduentus: qui per noue regenerationis purificationem, omne preteritum uitium sui baptismatis lauacro purgauit; et eius firmans statum, quo rectius stabiliusque procederet, tamen suam gratiam in posterum non negauit. Nam quamuis redemisset  hominem a preteritis ille peccatis, tamen sciens iterum posse peccare, ad reparationem sibi, quemadmodum posset illum et post ista corrigere, multa seruauit: quotidiana prestat ille remedia, quibus nisi freti confisique nitamur, nullatenus uincere  humanos poterimus errores. Necesse est enim, ut quo auxiliante uincimus, eo iterum non adiuuante uincamur.

7. Sed possem plura dicere, nisi uos constaret cuncta dixisse. Quisquis ergo huic assentiens uidetur esse sententie, qua dicat adiutorio nobis non opus esse diuino, inimicum se catholice fidei, et Dei beneficiis profitetur ingratum. [a 2Kb] Nam nec nostra communione sunt digni, quam predicando taliter polluerunt. Ipsi enim sua sponte, dum sequuntur illa que dicunt, longius a uera religione refugerunt. Cum enim hoc totum in nostra professione consistat, quotidianisque precibus nichil agamus, nisi quemadmodum Dei misericordiam consequamur; quemadmodum ferre possumus ista iactantes? Quis,  rogo, tantus illorum pectora error obcecat, ut si ipsi nullam Dei gratiam sentiunt, quia nec digni sunt, nec merentur; nec de aliis considerent quid quotidie singulis gratia diuina largiatur? Sunt quidem isti [b 1Kb] omni cecitate dignissimi, qui nec hoc sibi reliquerunt, ut se auxilio credant reuocari ab erroribus posse diuino. Negantes enim adiutorium, non aliis, sed sibi hoc penitus abstulerunt: qui auellendi sunt longius et ab Ecclesie procul remouendi uisceribus; ne [c 1Kb] diu inultus multa occupans, insanabilis post error increscat. Si enim diu fuerint sub hac impunitate uersati, necesse est multos in hanc sue prauitatem mentis inducant decipiantque innocentes, uel potius imprudentes, qui fidem catholicam [d 1Kb] nunc sequuntur. Putabunt enim eos recte  sentire, quos adhuc uident in Ecclesia perdurare. Separetur ergo a sano corpore uulnus insanum, remotoque morbi seuientis afflatu, cautius que sunt sincera perdurent, et grex purior ab hac mali pecoris contagione purgetur. Sit totius corporis illibata perfectio, quam uos sequi et tenere hac in illos pronuntiatione cognouimus, et una uobiscum pari assensione seruamus.

 8. Qui si tamen [e 1Kb] aliquod in se Dei adiutorium, quod huc usque negauerunt, prouocarint, et opus sibi eius auxilio esse cognouerint, ut hac labe, in quam sui cordis incuruatione corruerant, liberentur, et quasi in lucem de feda tracti caligine, remotis abdicatisque omnibus, quibus totus, ne uerum [f 1Kb] aspiceret, fedabatur et caligabat aspectus, damnent hec que huc usque senserunt; et aliquando animum rectis disputationibus commodantes, ab hac aliquantulum labe correcti, ueris se sanandos [g 1Kb] consiliis tribuant atque submittant. Quod si fecerint, erit in potestate pontificum istis aliquatenus subuenire, et talibus aliquam curam prestare uulneribus, quam solet lapsis, cum resipuerint, Ecclesia non negare: ut a suis [h 1Kb] reuocati  precipitiis, intra ouile Domini redigantur: ne foris positi, et tanto presidio [i 1Kb] a fide munitionis exclusi, periculis omnibus exponantur, deuorandi luporum dentibus atque uexandi, quibus obsistere hac, qua illos in se irritauerant, doctrine peruersitate non possint.

9. Sed satis uestris monitis, sic abundantibus nostre legis exemplis probatur esse responsum. Nec quidquam superesse duximus quod dicamus, cum nichil pretermissum a uobis, nichil constet esse suppressum, quo illi refutati et penitus cognoscantur esse conuicti. Ideoque a nobis testimonia nulla ponuntur, quia in his plena relatio est, et satis constat tot doctissimos sacerdotes cuncta dixisse: nec decet credere uos aliquid, quod ad causam possit  proficere, preterisse. Et alia manu: Bene ualete, fratres, Et ad latus: Data uI kal. Febr.  post consulatum [i 1Kb] Theodosii augusti uII et Iunii Quarti, u. C.



EPISTOLA [k 1Kb] XXX. INNOCENTII PAPAE AD CONCILIUM MILEuITANUM. Patres concilii Mileuitani laudat, tum quod hereticos pertinaces segregandos, et correctos censuerint recipiendos,  tum quod canones ubique receptos secuti, apostolice sedis de rebus anxiis sententiam petierint. Inde probat heresim, que hominem sibi sine Dei gratia posse sufficere uult, ac baptismum paruulis ad uitam eternam necessarium negat, contra Scripturas pugnare. Huius auctores, eorumque sectatores ab Ecclesia abscidi iubet, sed si errores damnent, suscipi.


INNOCENTIUS SILuANO seni, uALENTINO, [a 1Kb] et ceteris qui in Mileuitana synodo interfuerunt, dilectissimis fratribus in Domino salutem.

I. Inter ceteras Romane ecclesie curas, et apostolice sedis occupationes, quibus diuersorum consulta fideli ac [b 1Kb] medica disceptatione tractamus, frater et cepiscopus noster Iulius dilectionis uestre  litteras, quas ex Mileuitano [c 1Kb] concilio cura fidei propensiore misistis, mihi inopinanter ingessit, Carthaginensis etiam synodi querele parilis scripta subiungens. Nimirum exsultat Ecclesia, tantam sollicitudinem commissis gregibus exhibere pastores, ut non solum neminem ex his patiantur errare; sed si quas magis ouium [d 1Kb] sceue delectationis herba seduxit, ac si in errore permanserint, aut segregari penitus uelint, aut illicenter dudum petita uitantes, custodie pristine circumspectione tutari: in utraque parte uidelicet consulentes, ne uel suscipiendo tales, simili cetere [e 1Kb] ducantur exemplo; uel spernendo redeuntes, luporum morsibus uideantur ingeste. Prudens admodum, et catholice fidei plena [f 1Kb] consultio. Quis enim aut tolerare possit  errantem, aut non recipere [g 1Kb] corrigentem? Nam ut  durum arbitror, conniuentiam prebere peccantibus; ita impium iudico manum negare conuersis.

2. Diligenter ergo et congrue [h 1Kb] apostolici consulitis honoris arcana  super anxiis rebus que sit tenenda sententia : antique scilicet regule formam secuti, quam toto semper ab orbe mecum nostis esse seruatam. uerum hec missa facio: neque enim hoc uestram credo latere prudentiam. [i 1Kb] Quid id etiam actione firmastis, nisi scientes quod per omnes prouincias de apostolico fonte petentibus responsa semper emanent? Presertim  quoties fidei ratio uentilatur, arbitror omnes fratres et cepiscopos nostros nonnisi  ad Petrum, id est, sui nominis et honoris [i 1Kb] auctorem referre debere, uelut nunc retulit uestra dilectio, quod per totum mundum possit ecclesiis omnibus in commune prodesse. Fiant enim necesse est cautiores, cum inuentores malorum, ad duplicis relationem synodi, sententie nostre statutis uiderint [k 1Kb] ab ecclesiastica communione seiunctos. Gemino igitur bono caritas uestra fungetur. Nam et canonum potiemini gratia seruatorum, et beneficio uestro totus orbis [l 1Kb] utetur. Quis enim catholicorum uirorum cum aduersariis Christi uelit ulterius miscere sermonem? quis saltem ipsam lucem uite communione partiri? [m 1Kb] Noue hereseos nimirum fugiantur auctores.

3. Quid enim acerbius in Dominum fingere potuerunt,  quam cum adiutoria diuina cassarent, causamque  quotidiane precationis auferrent? Hoc est dicere, Quid mihi opus Deo? Merito in hos dicat hymnidicus: Ecce homines, qui non posuerunt Deum adiutorem sibi . Negantes ergo auxilium Dei, inquiunt hominem sibi posse sufficere, nec gratia hunc egere diuina: qua priuatus, necesse est diaboli laqueis irretitus occumbat, dum ad omnia uite perficienda mandata, sola tantummodo libertate contendat. O prauissimarum mentium peruersa doctrina! [a 1Kb] Aduertens tandem, quod primum hominem ita libertas ipsa decepit, ut dum indulgentius frenis eius utitur, in preuaricationem [b 1Kb] presumptione conciderit, nec ex hac potuit erui, nisi ei prouidentia regenerationis statum pristine libertatis Christi Domini reformasset [c 1Kb] aduentus: audiat Dauid dicentem:  Adiutorium nostrum in nomine Domini ; et, Adiutor meus esto, ne derelinquas me, neque despicias me, Deus salutaris meus . Que in cassum dixerit, si [d 1Kb] tantum in eius erat positum uoluntate, quod a Domino flebili sermone poscebat.

4. Que cum ita sint, cumque in omnibus diuinis paginis uoluntati libere nonnisi adiutorium Dei legamus esse nectendum, eamque nichil posse celestibus presidiis destitutam; quonam modo huic soli possibilitatem hanc pertinaciter, ut asseritis, defendentes, sibimet, immo, quod est [e 1Kb] dignius dolore communi, iam plurimis Pelagius Celestiusque persuadent? Multifariis equidem, [f 1Kb] ad destruendum tale magisterium, uti possemus exemplis, nisi sciremus  sanctitatem uestram ad plenum scripturas omnes callere diuinas; presertim cum uestra relatio tantis ac talibus testimoniis sit referta, ut his solis ualeat presens dogma rescindi; opusque non esse reconditis, cum et iis, que facile uobis occurrentia posuistis, nec audeant obuiare, nec possint. Ergo [g 1Kb] Dei gratiam conantur auferre, quam necesse est etiam restituta nobis status pristini libertate queramus; quippe [h 1Kb] qui nec alias diaboli machinas nisi  eadem possumus iuuante uitare .

5. Illud uero, quod eos uestra fraternitas asserit predicare, paruulos eterne uite premiis etiam sine baptismatis gratia posse donari, perfatuum est. Nisi enim manducauerint carnem filii hominis, et biberint sanguinem eius, non habebunt uitam in semetipsis . Qui autem hanc eis sine regeneratione defendunt, uidentur mihi ipsum baptismum uelle cassare, cum predicant hos habere, quod in eos creditur nonnisi baptismate conferendum. Si ergo nichil uolunt officere non renasci: fateantur necesse est, nec regenerationis sacra fluenta prodesse. uerum, ut superfluorum hominum praua doctrina ceferi ueritatis possit ratione [i 1Kb] discingi, proclamat  hoc Dominus in Euangelio dicens: Sinite infantes, et nolite eos [i 1Kb] prohibere uenire ad me: talium est enim regnum celorum .

6. Quare Pelagium Celestiumque, id est, inuentores uocum nouarum, que, sicut dixit Apostolus, edificationis nichil, sed magis uanissimas consueuerunt parere questiones , ecclesiastica communione priuari apostolici uigoris auctoritate censemus, donec resipiscant de diaboli laqueis, a quo [k 1Kb] captiui tenentur secundum ipsius uoluntatem; eosque interim Dominico ouili non recipi, [l 1Kb] quod ipsi, peruerse uie secuti tramitem, deserere uoluerunt. Abscidendi sunt enim, qui [m 1Kb] uos conturbant, et uolunt conuertere Euangelium Christi . Simul autem precipimus, ut quicumque  id pertinacia simili defensare nituntur, par eos uindicta constringat; non solum enim qui faciunt, sed etiam qui consentiunt facientibus  [n 1Kb] : quia non multum interesse arbitror inter committentis animum, et consentientis fauorem. Addo et amplius: plerumque dediscit errare, cui nemo consentit. Hec igitur, fratres karissimi, in supradictos maneat fixa sententia: absint atriis Domini, careant [o 1Kb] dumtaxat custodia pastorali, ne duarum ouium dira contagia  serpant forsitan per uulgus incautum, rapacique lupus corde letetur intra ouile Dominicum tantas ouium fusas cateruas, dum a custodibus dissimulanter habetur uulnus duarum. Prospiciendum est ergo, ne permittendo lupos, mercenarii magis uideamur esse, quam pastores. Iubemus sane (quoniam Christus Dominus noster propria [a 1Kb] uoce signauit, nolle se mortem morientis , si umquam ad [b 1Kb] sanum deposito praui dogmatis errore resipuerint, damnarintque ea quorum se ipsi preuaricatione damnarunt, eis medicinam solitam, id est, receptaculum suum ab Ecclesia non negari: ne dum eos redeuntes forsitan prohibemus, [c 1Kb] uere extra ouile remanentes, exspectantis hostis rabidis faucibus  glutiantur, [d 1Kb] quas in semetipsos spiculis male disputationis armarunt. Bene ualete fratres. Data sexto kalendas Februarii , Honorio et [e 2Kb] Constantio uiris clarissimis consulibus.



EPISTOLA [f 1Kb] XXXI. Rescribit Innocentius quinque episcopis, quid de eorum sententia, quid de Pelagii perfidia sentiret, se iam satis notum fecisse: heretici huius fautores, si Rome sint, latere; sed ubiuis degant damnandos esse, eorumque saluti prospiciendum: Pelagii in Palestina purgationem sibi ualde esse suspectam; sed iudices eius nec culpare se, nec approbare; nichil opus esse ut eum Romam accersat, certe librum illius blasphemiis refertum esse: si ipse errores anathemet,  facilius reuocatum iri quos seduxit; sed his saltem consulendum.


INNOCENTIUS [g 1Kb] , AURELIO, ALYPIO, AUGUSTINO, EuODIO, POSSIDIO episcopis salutem.


1. Fraternitatis uestre litteras, plenas fidei, totoque religionis catholice uigore firmatas, a duobus missas conciliis per fratrem et cepiscopum nostrum Iulium pergrato suscepimus animo, quod earum tenor omnisque contextio [h 1Kb] in consideratione quotidiane gratie Dei, et in eorum correctione qui contra sentiunt, integra ratione consistit: ut et illis omnem tollere [i 1Kb] possit errorem, et idoneum, dato quouis nostre legis exemplo, quem sequi debeant, dignum possint prebere doctorem. Sed de his iam satis, ut opinor, supra diximus, cum uestris relationibus respondentes, rescripsimus quid uel de illorum perfidia, uel de uestra sententia sentiremus. Sed  subinde contra eos subuenit et suppeditat quod dicatur: nec potest aliquando [i 1Kb] esse quod uincat, cum tam miserum impiumque sit, quod nostre fidei uirtute et ipsa plenius ueritate uincatur. Qui enim omnem uite spem respuit atque contempsit, inimica damnabilique cor suum disputatione confundens, cum credit nichil esse quod a Deo accipiat, nec aliquid superesse quod petat ad sanandum se; qui sibi hoc abstulit, ulterius [k 1Kb] quid reliquit?

2. Si ergo sunt aliqui, quos in sui defensionem peruersitas tanta [l 1Kb] deuinxit, qui huic se dogmati dedant atque coniungant, sperantes hoc ad catholicam pertinere doctrinam, quod abhorrens longius et penitus approbatur aduersum, [m 1Kb] affectu illorum et monitis et uerbis ut laberentur inducti, quatenus ad  rectum uie tramitem redeant, festinabunt, [n 1Kb] ne diutius mentem obsidens uelut eorum sensibus pastus  error inuadat. Nam si Pelagius, quocumque restitit loco, eorum animos, qui facile uel simpliciter crederent disputanti, hac affirmatione decepit, [a 1Kb] seu hac illi in urbe sint, quod nescientes nec manifestare possumus nec negare, cum et si sunt lateant, nec aliquando audeant uel illum predicantem ista defendere, uel talia [b 1Kb] aliquo nostrorum presente iactare, et in tanta populi multitudine deprehendi aliquis facile, [c 1Kb] nec alicubi possit agnosci: siue in quouis terrarum loco degant, Dei nostri misericordia gratiaque credimus, quod facile corrigantur, audita eius damnatione, qui fuerit pertinax et resistens huius dogmatis auctor inuentus. Nec interest ubi isti fuerint, dum ubicumque inueniri potuerint, sint sanandi.

 3. Nobis tamen [d 1Kb] nec persuaderi potest eum esse purgatum, quamuis ad nos [e 1Kb] a nescio quibus laicis sint gesta perlata; quibus ille et auditum se crederet, et absolutum. Que utrum uera sint, dubitamus, quod sub nulla illius concilii [f 1Kb] prosecutione uenerunt, nec eorum aliquas accepimus de hac re litteras, apud quos istius rei iste prestitit causas. Quod si de sua ille potuisset purgatione confidere, hoc magis credimus quod egisset, quod multo uerius esse potuerat, ut illos cogeret epistolis suis [g 1Kb] quid iudicauerant indicare. uerum cum sint aliqua in ipsis posita gestis, que obiecta partim ille uitando suppressit, partim multa in se uerba retorquendo tota obscuritate confudit, aliqua magis falsis argumentis, quam uera ratione [h 2Kb] ut ad tempus uideri poterat,  purgauit, negando alia, alia falsa interpretatione uertendo.

 4. Sed utinam, quod optandum est magis, iam se ille ad ueram catholice fidei uiam ab illo sui tramitis errore conuertat, ut cupiat uelitque purgari, considerans quotidianam Dei gratiam, adiutoriumque cognoscens, ut uideatur [i 1Kb] uere et approbetur ab omnibus manifesta ratione correctus, non gestorum indicio, sed ad catholicam fidem corde conuerso! Unde non possumus illorum nec approbare nec culpare iudicium, cum nesciamus utrum uera sint gesta; aut si uera sint, illum constet magis subterfugisse, quam se tota ueritate purgasse. Qui si confidit, nouitque non nostra dignum esse damnatione [i 2Kb] quod dicat aut iam hoc totum se refutasse quod dixerat; non a nobis accersiri, sed ipse debet potius festinare, ut possit absolui. Nam si adhuc taliter sentit; quando se nostro iudicio, quibusuis [k 1Kb] accitus  litteris, cum sciat damnandum se esse, committet? Quod si accersiendus esset, ab iis melius fieret, qui magis proximi et non longo terrarum spatio uidentur esse disiuncti. Sed non deerit cura, si medicine prebeat ille materiam. Potest enim damnare que senserat, ac datis litteris, erroris sui, ut regressum ad nos decet, ueniam postulare, fratres karissimi.

5. Librum sane, qui eius esse diceretur, nobis a uestra caritate transmissum euoluimus: in quo multa contra Dei gratiam legimus esse conscripta, multa blasphema, nichil quod placeret, nichil [l 1Kb] pene quod non penitus displiceret, a quouis damnandum atque calcandum, cuius similia, nisi qui ista scripserat, nemo alter in mentem reciperet atque sentiret.  Nam hoc loco de lege latius disputare, uelut coram posito repugnanteque Pelagio necessarium esse non  duximus; cum uobiscum [a 1Kb] totam scientibus, parique nobiscum assensione gaudentibus colloquamur. Tunc enim melius hec exempla ponuntur, quando cum iis, quos harum constat rerum [b 1Kb] imprudentes esse, tractamus. Nam de nature possibilitate, de libero arbitrio, et de omni Dei gratia, et quotidiana gratia, cui non sit recte sentienti uberrimum disputare? Anathemet ergo iste que sensit: ut illi, qui eius sermonibus fuerant preceptisque collapsi, quid tandem habeat fides uera cognoscant. Facilius enim reuocari poterunt, cum ista a suo senserint auctore damnari. Quod si ille pertinaciter in hac uoluerit impietate persistere, agendum est [c 1Kb] quatenus uel iis possit subueniri, quos non suus, sed huius magis error induxit; ne et illis hec medicina pereat, cuius iste talem non admittit nec postulat curam.  Deus uos incolumes custodiat, fratres karissimi. Data sexto kalendas Februarias  [d 2Kb] post consulatum gloriosissimi Theodosii augusti uII et Iunii Quarti Palladii u. C.



EPISTOLA [e 1Kb] XXXII. Aurelium Innocentius familiarite resalutat.


INNOCENTIUS AURELIO episcopo Carthaginensi.

In familiaribus scriptis dilectio uera consistit. Etenim ius firmius caritatis officia melius [f 1Kb] seorsum mercantur. Quamobrem per fratrem nostrum Iulium epistole extrinsecus misse respondere [g 1Kb] gestiui, ne apud me forsitan remaneret peculiaris negate salutationis  offensa, frater carissime. Supradictum igitur fratrem nostrum tue dilectioni restituo cum apostolice sedis [h 1Kb] ad relationem duplicis synodi iudicatis. Superest, ut oratus a nobis Dominus prestare dignetur, quatenus omnis Ecclesie sue macula, continuis laboribus nostris possit abstergi. Deus te  incolumem custodiat, fratrer carissime. Data sexto kalendas Februarias [i 1Kb] .





MONITUM IN EPISTOLAS TRES SEQUENTES.

1. Tres epistole sequentes inter pontificias litteras e ueteri uaticane bibliothece libro Rome primum edite, postea et a Baronio collatione earum facta cum altero codice ad annum 416 recuse sunt. Unde uero iis scribendis occasionem datam existimarit primus illarum editor, sic explicat: »Cum Ioannes Hierosolymorum episcopus Origenis errores sequeretur, Hieronymus apud Bethleem degens, aliique permulti ab eius commmunione abstinebant. Quam ob rem Ioannis opera multis affecti sunt malis.« ueriorem autem illarum causam comperimus ex iis, que Augustinus ad calcem libri de Gestis Pelagii narrat in hunc modum: »De his autem, que post hoc iudicium  ibi a nescio quo cuneo perditorum, qui ualde in  peruersum perhibentur Pelagio suffragari, incredibili audacia perpetrata dicuntur, ut Dei serui et ancille ad curam sancti Hieronymi pertinentes, sceleratissima cede afflicerentur, diaconus occideretur, edificia monasteriorum incenderentur, uix ipsum ab hoc impetu atque incursu impiorum in Dei misericordia turris munitior tueretur, tacendum nobis potius uideo, et exspectandum quid illic fratres nostri episcopi de his tantis malis agendum existiment, a quibus eos dissimulare posse quis credat?« Ea enim que in subiectis epistolis describuntur mala, Hieronymum minime ab Origenistis, sed a Pelagianis perpessum esse liquet.

2. Ex eadem narratione discimus, horum hereticorum in monasterium Hieronymi cure commissum irruptionem post Diospolitanam synodum contigisse. Unde illud consequens est, ut nequaquam tunc euenerit, cum Hieronymus a Ioannis communione abstinebat. Anno enim 415, mense Decembri labente, celebrata est Palestina seu Diospolitana  synodus. Ab anno autem 397, Ioannem Theophili Alexandrini opera cum Hieronymo reconciliatum esse eruditi probant.  Indidem quoque manifestum est, epistolas sequentes minime ante annum 416 fuisse scriptas. Sed neque hoc anno illas multo posteriores esse Ioannis mors anno 417 consignata persuadet. A Baronio ad finem  anni 416 referuntur. uerum eas in annum 417 differendas esse ipsi ex epistola 33 colligendum fuit. Aurelium enim, cui inscribitur hec epistola, et per quem Hieronymus litteras suas Innocentio tradi, ac uicissim Innocentius eas quibus Hieronymo rescribebat, ipsi reddi uoluit; non alium esse censet ab episcopo Cathaginensi; nec ei hac in re ullus refragatur. At uero dum Aurelius iste cum collegis anno 417 ineunte ad Innocentium contra Pelagium atque Celestium scriberet, Hieronymum ab horum hereticorum satellitibus quidquam passum esse ignorabat. Tunc tantum in Africa peruulgatum erat, Pelagium Hierosolymis constitutum multos ibi fallere, sed multo plures, ex quibus in epistola Mileuitane synodi Hieronymus unus appellatur, »aduersus eum pro gratia Christi et catholice fidei ueritate confligere.« Certe postulabat hic locus, ut et id, quod nouus gratie Christi defensor ab impiis pertulerat, adiiceretur, si facinoris tam atrocis notitia in Africam peruenisset. Non ambigendum tamen, quin  acerrimus ille Hieronymi aduersus Pelagium conflictus uera exstiterit causa, cur cum eo tam crudeliter actum sit. Quamuis igitur Eustochium et Paula uiolentie monasterio suo illate causam et auctorem reticuissent, Innocentio tamen de iis, que Pelagius Hierosolymis actitabat, premonito hoc subodorari difficile non fuit.

3. Ioannem Hierosolymitanum minacibus adeo litteris corripuit is papa, non solum, quia eius erat tanta flagitia uel cercere uel uindicare; sed et quia eum illis fauisse suspicio forte non deerat. Non latebant ueteres inter illum et Hieronymum Origenis causa etsi iam pridem sopite simultates. Fama quoque nuntiante audierat, quantum a Ioanne Pelagius diligeretur. Quocirca ipsum Ioannem Augustinus epist. 179, n. 1, sic alloquitur: »Pelagium uero fratrem nostrum, filium tuum, quem audio quod multum diligis;« et num. 5: »Si diligitis Pelagium, diligat uos etiam ipse, immo magis se ipsum,  et non uos fallat.«

4. Demum obseruamus, epistolam Innocentii ad hunc Ioannem Grecam phrasim sapere: adeoque hunc papam uel Grece scripsisse, uel certe ut quod Grece scripserat in latinum conuerteretur, curasse, ac solam huius Greci textus interpretationem Latinam littere ualde tenacem ad nos peruenisse. Sane unus et alter locus, qui prima specie obscuri uel etiam manci apparent, ad Grecam phrasim exacti, statim perspicui et integri euadunt.



EPISTOLA [a 1Kb] XXXIII. Litteras Aurelio mittit Innocentius Hieronymo reddendas.


Dilectissimo fratri AURELIO INNOCENTIUS.

Piissimam etiam ad nos perueniendi [b 1Kb] tuam affectionem bene compresbyter noster credidit Hieronymus. Compatimur gregis nostri membro, et quod faciendum duximus, uel facere potuimus, sumus uelociter exsecuti. Germanitas tua, frater carissime, citius litteras memorato  reddere festinet.



EPISTOLA [c 1Kb] XXXIu. Innocentius Hieronymum, ob ea que passus est consolatur, et quid pro tempore faciendum duxerit, ac iam fecerit, declarat.


Dilectissimo filio HIERONYMO presbytero INNOCENTIUS.


Numquam boni aliquid contentionem fecisse in Ecclesia testatur Apostolus; et ideo hereticorum correptiones primum fieri iubet [d 1Kb] magis, quam diuturna duci collatione. Que regula dum negligenter [e 1Kb] aspicitur, malum non uitatur quod cauendum est, sed augetur. Tamen quoniam dolor gemitusque tuus ita quatit uiscera nostra, ut [f 1Kb] ratio non tractandi consulendique sit: primum constantie tue alloquor fidem. Pro ueritate quisque iniuria, aut, ut dicis, periculo percelletur, [g 1Kb] quia exspectet beatitudinem, multis sepe narrastis, et [h 1Kb] tuarum te predicationum bene memorem commonemus. Itaque excitati tanta malorum scena, arripere auctoritatem sedis apostolice ad omne comprimendum nefas festinauimus;  sed in quem insurgeremus nec nomine appellatum legimus, nec criminis aliqua ratione taxatum. Quod ergo possumus, condolemus. Si deposueris autem apertam manifestamque in homines aliquos accusationem, aut iudices competentes tribuam, aut si aliquid urgentius sollicitiusque a nobis fieri potest, non retardabo, fili dilectissime. Tamen episcopo fratri meo Ioanni scripsi, ut circumspectius agat: ne [i 2Kb] quid circa ecclesiam sibi creditam adhuc tale  aliquid fiat, quale prouidere et propellere, ne accideret, uel ne accidat, etiam ipsi sit et postea molestissimum.



EPISTOLA [a 1Kb] XXXu. Ioannem Hieronymum Hierosolymitanum prospicere debuisse, ne tot ac tantis malis, quibus afflicte sunt Paula et Eustochium, opprimerentur, ac nisi hec deinceps aut corrigantur, aut retundantur, rationem inde redditurum.


Dilectissimo fratri IOANNI INNOCENTIUS.

Direptiones, cedes, incendia, omne facinus, extreme [b 1Kb] clementie generosissime sancte uirgines Eustochium et Paula deplorauerunt in locis Ecclesie tue perpetrasse diabolum: nomen enim hominis causamque reticuerunt. Quod etsi ambiguum non  sit [c 1Kb] a quo commissum, oportuit tamen custodire germanitatem tuam, et [d 21Kb] gregi illius sollicitius prouidere, ne quid huiusmodi oriretur, quod cum aliorum periculo tua lacessit negligentia [e 1Kb] admittere in gregem Domini; et tales agnas incendio, armis et persecutionibus, nudas, debiles, post suorum cedes et mortes, uix uiuere audiuimus. Nihil mouet pietatem [f 15Kb] illam sacerdotii tui de tanta diaboli in te atque in tuos potestate admissa? in te, inquam; prorsus enim [g 1Kb] sacerdotis grauitatem condemnat tantum nefas in Ecclesia fuisse completum. Ubi prouisiones tue? ubi certe, si casus euenerant, auxilia uel consolationes,  cum plus se adhuc metuere dicant, quam conqueruntur esse perpessas? Altius censerem, si essent aliquid de hac re mecum apertius collocute. uide, frater, antiqui hostis insidias, et spiritu boni rectoris peruigila, ut hec, que ad nos opinione magis, quam accusatione manifesta, delata sunt, uel corrigantur, uel retundantur: ne ius ecclesiasticum de labefactatis [h 1Kb] causas eum, qui non defenderit, prestare compellat.



EPISTOLA [i 1Kb] XXXuI. Si maritus cuius uxor in captiuitatem fuerat abducta, alteram acceperit, reuertente prima, secunda mulier debet excludi.


INNOCENTIUS [i 1Kb] PROBO.

 Conturbatio procelle barbarice facultati [k 1Kb] legum intulit casum. Nam bene constituto matrimonio inter Fortunium et Ursam captiuitatis incursus fecerat neuum, nisi sancta religionis statuta prouiderent. Cum enim in captiuitate predicta Ursa mulier teneretur; aliud coniugium cum Restituta Fortunius memoratus inisse cognoscitur . Sed fauore Domini reuersa Ursa nos adiit, et nullo diffitente, uxorem se memorati perdocuit. Quare, domine fili merito illustris, statuimus, fide catholica suffragante, illud esse coniugium, quod erat primitus [l 1Kb] gratia diuina fundatum;  conuentumque secunde mulieris, priore superstite, nec diuortio eiecta, nullo pacto posse esse legitimum.



EPISTOLA [a 1Kb] XXXuII. 1. Si quis uolens partem sibi corporis amputauit, clericus esse non potest; nolens autem potest.---II. Quod digami admitti ad clerum non possint.---III. Qui de laicis ad clerum non debeant promoueri.--- Iu. Qui de laicis possint clerici fieri. Hic aperte concuba prohibetur.---u. De temporibus in cleri ordinibus immorandis.


INNOCENTIUS FELICI episcopo [b 1Kb] Nucerino.

1 Mirari non possumus, dilectionem tuam sequi instituta maiorum, omniaque, que possunt aliquam recipere dubitationem, ad nos quasi ad caput atque ad  apicem episcopatus referre, ut consulta uidelicet se des apostolica ex ipsis rebus dubiis certum aliquid [c 1Kb] faciendumque pronuntiet. Quod nos et libenter accipimus, et dilectionem tuam memorem canonum comprobamus.

2. Scripsisti ergo, quod feruore fidei, quo polles, et amore sancte plebis, uel reparaueris ecclesias Dei, uel nouas quasque construxeris: sed in his clericos, quos constituas, non habere, aliquos uero mutilos, aliquos digamos esse. Ad quod stupuimus, prudentem uirum de his uoluisse consulere, que omnibus sunt certa ratione comperta. Ergo non quasi ignorantibus dicimus; sed in aliis forsitan occupatos, istud oblitos uos esse dicimus.



CAP. I.

3. Qui igitur partem cuiuslibet digiti  sibi ipse uolens abscidit, hunc ad clerum canones non admittunt  Cui uero [d 1Kb] casu aliquo contigit, dum aut operi rustico curam impendit, aut aliquid faciens, se non sponte percussit, hos canones precipiunt et clericos fieri, et si in clero fuerint reperti, non abiici. In illis enim uoluntas [e 1Kb] iudicata est, que sibi ausa fuerit ferrum iniicere, quod scilicet et alii  id facere dubitare non possit: in istis uero casus ueniam meruit.



CAP. II.

4. De [f 1Kb] digamis autem nec consuli debuit, quod manifesta sit lectio Apostoli, unius uxoris uirum ad sacerdotium siue ad clericatum admitti debere, et hanc ipsam tamen si uirginem accepit . Nam ea, que habuerit ante uirum, licet defunctus sit, tamen si clerico postea fuerit copulata, clericus, qui eam acciperit, esse non poterit, quia in lege cautum est, non uiduam, non abiectam habere posse coniugem sacerdotem .



CAP. III.

5. De laicis uero religio tua consuluit, quos canones ordinare prohibeant . Certum est quidem, hoc regulas ecclesiasticas continere: sed non ita definitum est, ut de  omnibus sit laicis constitutum. Neque enim clerici nasci, et non fieri possunt: sed  designata sunt genera, de quibus ad clericatum peruenire non possunt, id est, si quis fidelis militauerit, si quis fidelis causas egerit, hoc est, [g 1Kb] postulauerit, si quis fidelis administrauerit. De curialibus autem manifesta ratio est; quoniam etsi inueniantur huiusmodi uiri, qui debeant clerici fieri, tamen quoniam sepius ad curiam repetuntur, cauendum ab his est  propter tribulationem, que sepe de his Ecclesie prouenit.



CAP. Iu.

6. Laici uero, qui habentes uxores baptizati sunt, ac sic se instituerunt, ut opinio eorum in nullo uacillet, ut aut clericis iuncti sint, aut monasteriis,  ex quo baptizati sunt, heserint, et si non [h 1Kb] concubam, non pellicem nouerint, si in omnibus [i 1Kb] bonis operibus uigilauerint, non prohibentur huiusmodi ad clericatus sortem assumi. CAP. u.---Ita sane, ut in eos tempora a maioribus constituta seruentur . Nec cito quilibet lector, cito acolythus, cito diaconus, cito sacerdos fiat: quia in [i 1Kb] minoribus officiis  si diu perdurent, et uita eorum pariter et obsequia comprobantur, ut ad sacerdotium postea emensis stipendiorum meritis ueniant, nec preripiant quod uita probata meretur accipere.

7. Quoniam ergo certa definitione monstratum est, qui debeant admitti, quiue reprobari: ex his omnibus, quos uidet dignatio tua non posse reprobari, eligere debebis quos clericos facias. Si enim NULLAM GRATIAM hominibus aut beneficium prestare uelimus, tales inuenire possumus, de quorum assumptione nec incurrere scandalum, nec erubescere ualeamus.



EPISTOLA [a 1Kb] XXXuIII. Ut ii, qui in presbyterio filios genuerunt, remoueri ab officio debeant.


INNOCENTIUS MAXIMO et SEuERO episcopis per Brittios.

 Ecclesiasticorum canonum norma nulli esse debet incognita sacerdotum: quia nesciri hec a pontifice satis est indecorum, maxime cum a laicis religiosis uiris et sciatur, et custodienda esse ducatur. Nuper quidem . Maximilianus filius noster agens in rebus [b 1Kb] cuiusmodi querelam detulerit, libelli eius series annexa declarat. Qui zelo fidei ac discipline ductus, non patitur Ecclesiam pollui ab indignis presbyteris, quos in presbyterio filios asserit procreasse. Quod non licere exponerem, nisi nossem uestram prudentiam legis totius habere notitiam. Et ideo, fratres karissimi, libelli, qui subiectus est, tenore perspecto, eos qui talia perpetrasse dicuntur, iubebitis in medio collocari; discussisque obiectionibus, que ipsis presbyteris impinguntur,  [c 1Kb] si conuinci potuerint, a sacerdotali remoueantur officio: quia qui sancti non sunt, sancta tentare non possunt; atque alieni efficiantur a ministerio, quod uiuendo illicite [d 1Kb] polluerunt. Miramur autem hec eorum dissimulare episcopos, ut aut conniuere, aut nescire esse illicita iudicentur.



EPISTOLA [e 1Kb] XXXIX. Quod post penitentiam nullus ad clerum possit admitti.


INNOCENTIUS AGAPITO, MACEDONIO et [f 1Kb] MARIANO epicopis Apulis.

Multa in prouincia contra canones ecclesiasticos decretaque maiorum usurpari a plurimis, et relationes diuersorum, et suggestiones fidissime retulerunt: que quidem possent facile resecari, si episcopi in his non inuenirentur auctores, qui dum aut amicis aut obsequentibus gratiam prestare nituntur, religionem uiolant, ordinesque corrumpunt. Ac sic euenit, ut indigni quique honores suscipiant ecclesiasticos, et admittantur ad clerum, qui nec inter laicos quidem dignum locum habere mererentur: sicuti in nunc dato nobis libello monstratum est,  Modestum quemdam multis criminibus inuolutum, propter que etiam penitentiam egisse dicitur, non solum clericum effectum, quod non licet, uerum etiam ad episcopatus apicem eum tendere; cum canones apud Niceam constituti, penitentes etiam ab infimis officiis clericorum [g 2Kb] excludant . Et ideo, fratres karissimi, perspecto tenore libelli, eum iubebitis presentari: ac si uere constiterit talem, qualem libellus affirmat, non solum [h 1Kb] ab ambitione, sed etiam a clericatus remoueatur officio.



EPISTOLA [i 1Kb] XL. In pareciam alienam inuadere, aut quidquam in ea, inconsulto ipsius episcopo, agere non licere.


INNOCENTIUS [i 1Kb] FLORENTINO episcopo Tiburtinensi.

 Non semel, sed aliquoties clamat Scriptura diuina transferri non oportere terminos a patribus constitutos: quia nefas est, si quod alter semper possederit, alter inuadat, quod tuam bonitatem frater et cepiscopus noster Ursus asserit perpetrasse. Nam Nomentanam siue [k 1Kb] Feliciensem pareciam, ad suam  [a 2Kb] diecesim a maioribus pertinentem, inuasisse te, atque illic diuina celebrasse mysteria, inconsulto eodem ac nesciente, non sine dolore conquestus est. Quod si uerum est, non leuiter te [b 1Kb] incurrisse cognoscas. Unde si declinare cupis tante usurpationis inuidiam, nostris litteris admonium te conuenit abstinere. Certe si aliquid tibi credis iustitie suffragari, integris omnibus, et in pristino statu manentibus, post dies uenerabiles Pasche adesse debebis, ut [c 1Kb] memorati possis intentionibus respondere: partibusque in medio collocatis, quid antiquitas aut ueritas habeat, requiramus.



EPISTOLA [d 2Kb] XLI. Ut Laurentius hereticos Photini uenena sectantes curet expelli.


 INNOCENTIUS LAURENTIO episcopo [e 1Kb] Seniensi.

Diu mirati sumus, dilectionis tue litteris lectis, hereticos Photini uenena sectantes in territorio dilectionis tue non solum esse, sed et publice sibi conuenticula in aliquorum possessionibus preparare; cum de toto pene orbe nusquam tam multi, quam apud uos, delegerint habitare. Quorum doctrine nefarie auctor Marcus, dudum de Urbe pulsus, temeritatis tante ductus est audacia, ut primum sibi inter eos uindicet locum. Sed ne ulterius debacchandi habeant facultatem, et animas simplicium ac [f 1Kb] rusticanorum secum in gehennam, cui destinati sunt, trahant, actum est aduersus eos a [g 1Kb] defensoribus Ecclesie nostre, quo eos possint expellere:  ut qui Christum Deum ex Patris substantia ante secula negant genitum, hi cum Iudeis, qui eius deitatem negauerunt, et nunc usque negant, participium habeant damnationis. Tuum est, trater carissime, que precepta sunt, non segnius agere: ne plebem tibi creditam dissimulatione deperdas, et incipias Deo de perditis reddere rationem.





EPISTOLA XLII. SEU LITTERARUM PELAGII AD PAPAM INNOCENTIUM, POST MORTEM EIUS, SED CUM EUM DEFUNCTUM NESCIRET, SCRIPTARUM FRAGMENTA.

1. In his, teste Augustino , Pelagius dicit, esse de quibus eum homines infamare conantur: unum, quod neget paruulis baptismi sacramentum, et absque redemptione  Christi aliquibus celorum regna promittat: aliud, quod ita dicat posse hominem uitare peccatum, ut Dei excludat auxilium, et in tantum libero confidat arbitrio, ut gratie repudiet adiutorium.

2. Prosequitur Augustinus : His cum inuidiosas de inimicis suis admiscuisset querelas, ad rem ita uenit: Ecce apud beatitudinem tuam epistola ista me purget, in qua pure atque simpliciter ad peccandum et ad non peccandum integrum liberum arbitrium habere nos dicimus, quod in omnibus bonis operibus diuino adiuuatur semper auxilio.

3. Deinde, inquit Augustinus , cum de hominis conditione, et ad peccandum atque non peccandum naturali eius possibilitate quedam interposuisset, adiunxit:  Quam liberi arbitrii potestatem dicimus in omnibus esse generaliter, in Christianis, in Iudeis atque Gentilibus. In omnibus est liberum arbitrium equaliter per naturam: sed it, solis Christianis iuuatur a gratia. In illis nudum et inerme est conditionis bonum: in his uero qui ad Christum pertinent, Christi munitur auxilio. Illi ideo iudicandi atque damnandi sunt, quia cum habeant liberum arbitrium, per quod ad fidem uenire possent, et Dei gratiam [a 1Kb] promereri, male utuntur libertate concessa. Hi uero remunerandi sunt, qui bene libero utentes arbitrio, merentur Domini gratiam, et eius mandata custodiunt.

4. Item aduersarios suos ad librorum, quos pridem conscripserat, lectionem prouocabat his uerbis  : »Legant illam epistolam [b 1Kb] , quam ad sanctum uirum Paulinum episcopum ante duodecim fere annos scripsimus, que trecentis forte uersibus nichil aliud quam Dei gratiam et auxilium confitetur, nosque nichil omnino boni facere posse sine Deo. Legant etiam epistolam [c 1Kb] ad sanctum Constantium episcopum , ubi breuiter quidem, sed plane libero hominis arbitrio Dei gratiam auxiliumque coniunxi. Legant etiam quam [d 1Kb] ad sacram Christi uirginem Demetriadem in Oriente conscripsimus : et inuenient nos ita hominis laudare naturam, ut Dei semper gratie addamus auxilium. Legant etiam recens meum [e 1Kb] opusculum , quod pro libero nuper arbitrio edere compulsi sumus: et agnoscent quam inique nos negatione  gratie infamare gestierint, qui per totum pene ipsius textum operis perfecte atque integre et liberum arbitrium confitemur et gratiam.«

 5. Sed et ab his litteris ad fidei sue librum, quem iis subnexuerat, uult transire lectorem . Is porro fidei liber totus insertus Sermoni alias Augustini de Tempore 191, nunc append. 236, n. 2 et seqq. ac preterea seorsim editus est in appendice to. X noue editionis eiusdem sancti, pag. 96, sicut et apud Hieronymum, cui olim ascriptus fuerat.

6. Preterea in litteris illis, »quas,« inquit Augustinus , »Romam misit ad beate memorie papam Innocentium, et quoniam in corpore eum non inuenerunt, sancto pape Zosimo date sunt, et ad me directe, hoc est in eadem epistola, querebatur« se ab hominibus [f 1Kb] infamari, quod neget paruulis baptismi sacramentum, et absque redemptione Christi aliquibus  celorum regna promittat.« Et cum dixisset, »numquam se uel impium aliquem hereticum audisse, qui hoc de paruulis diceret,« subiiciebat: »Quis enim ita euangelice lectionis ignarus est, qui hoc non modo affirmare conetur, sed qui uel leuiter dicere aut etiam sentire possit? Deinde quis tam impius, qui paruulos exsortes regni celorum esse uelit, dum eos baptizari et in Christo renasci [g 1Kb] uetat, et in perpetuam certamque uitam renasci [h 1Kb] uetet eum, qui natus sit ad incertam.«

7. Simul cum Pelagii predictis litteris ac libello fidei ad Innocentium missa est, simulque Innocentii successori Zosimo reddita epistola Praylii Hierosolymitani episcopi, de qua hoc unum a Zosimo discimus, quod in ea Praylius Ioannis successor cause  Pelagii enixius adstipulator interuenit .

8. Qui autem predicta legerit litterarum Pelagii  fragmenta, necnon Augustini, qui omnes uafri huius heretici artes ac subterfugia probe nouerat, subnexas obseruationes expenderit, audieritque simul eumdem Hierosolymitani antistitis commendatione probatum atque laudatum esse; is sane Zosimum, simpliciter uerba illius ut sonabant accipientem, decipi ab eo potuisse minus mirabitur.





MONITUM IN FRAGMENTUM SEQUENS.


Superioribus epistolis Innocentii I uulgatis sepe subnectimus latiorem partem ex eius inedita epistola ad Seuerianum Gabalorum episcopum. Equidem in codice Arabico non Gabala sed Haiala scribitur, que lectio uim quamdam accipit ex eo quod Aila episcopalis est urbs Palestine apud Lequinium Or. ch. t. III, p. 758; sed tamen in paucissimis quos  Lequinius nouit eius urbis episcopis, Seuerianus non censetur. Statim igitur de Seueriano Gabalorum, urbis item Syre, episcopo cogitaui, qui contemporaneus fuit Innocentio; quodque magis interest in notitia epistolarum Innocentii deperditarum apud Constantium p. 921 cognoscimus, inter Seuerianum et Innocentium epistolas missitatas fuisse. Preterea paulo infra in codice Arabico fragmentum item Seueriani legitur, quo loco non Haiala, sed Gabala sedes eius episcopalis dicitur. Mendum igitur Arabici codicis ex litterule similitudine coortum est. Hoc ergo epistolare Innocentii fragmentum ab Arabe homine nobis conseruatum gratanter accipiamus.



EPISTOLA XLIII. SEU FRAGMENTUM EPISTOLAE QUAM AD SEuERIANUM EPISCOPUM SCRIPSIT INNOCENTIUS UNUS EX PRIMIS ROMAE EPISCOPIS.

 Cum diuinum e celis uerbum aduenit, et in uirginis sancte Marie uisceribus, de qua carnem sumpsit, habitauit, nequaquam corpus suum de celo  secum detulit, neque suam in terris diuinitatem adeptus est; sed ipse Deus erat, ipse corpus suum in uirginis utero efformauit; neque ullum in suo corpore conficiendo socium habuit, sed unus ipse confecit. Confitemur autem in omnibus que ab humanitate fiebant, comitem fuisse diuinitatem, que nullo umquam uel minimo temporis articulo ab humanitate seiuncta fuit. Confitemur etiam, eo ipso tempore quo noster e celis Seruator aduenit, atque in uirginis Marie uterum descendit, diuinitatem cum humanitate coniunxisse, que numquam ulla in re uel actione diuise fuerunt, quandoquidem indiuisibiles erant. Ac ueluti eius diuinitas fine caret, ita et eiusdem humanitas post resurrectionem in eternum manet. Lac de femina suxit, nichilominus diuinitas  atque humanitas unum  constituebant. Nec quisquam putet, quo tempore diuinum in terris uerbum ad suscipiendum abs Ioanne baptismum accessit, tunc initium diuinitatis eius fuisse, cum uidelicet uocem Patris e celo exeuntem Ioannes audiuit. Haud sane ita res se habet; uerum ipso temporis articulo, quo in uterum uirginis descendit, unum cum corpore et diuinitate indiuiduum effectum est; fuitque diuinitas corporis consors, atque immutabili quadam ratione et inseparabili facta est unica unitas. Diuinitas ab humanitate non est seiuncta. Christo in cruce existente, diuinitas ab eius humanitate non secessit. In celum ascendit cum corpore quod de uirgine Maria sumpsit, atque ad optimi Patris sui dexteram sedit. Hec fides nostra  est. Qui autem non ita credunt, eos catholica Ecclesia expellit, immo auctor eiusdem Deus excommunicat. Laus Deo in eternum! Amen.





APPENDIX AD EPISTOLAS S. INNOCENTII I PAPAE. NOTITIA EPISTOLARUM NON EXSTANTIUM, QUAE AD INNOCENTIUM ATTINENT.


 1. Anno 404, mense Aprili. Littere Theophili aduersus Ioannem Chrys.---Theophilus Alexandrinus episcopus epistola ad Innocentium scripta, et per Alexandrinum lectorem delata, Ioannem a se depositum referebat. Quam epistolam, inquit Palladius, Dial. c. 1, pag. 9, cum legisset »beatus papa Innocentius, parum abfuit, quin temeritatem Theophili atque superbiam condemnaret, quod et solus scripsisset, nec claram eius rei notitiam misisset, nec cur aut quibuscum Ioannem deposuerat indicasset.« Hec epistola prima ex iis fuit, quas Innocentius de Ioannis causa, postquam ille ab episcopatu deiectus  est, accepit. Quapropter statim a Ioannis depositione, post tumultum magno sabbato in Ecclesia Constantinop. excitatum, hoc est mense Aprili anni 404, scripta iure existimetur. Ad hanc epistolam, aut ad alteram, de qua num. 4 dicturi sumus, referendum uidetur, quod Palladius pag. 151 de Theophilo scribit: »Is in sua ad Innocentium papam epistola, uituperans beatum Ioannem, Epiphanium nominat sanctissimum, quem inquit, antea probris affecerat ut hereticum aut schismaticum.«

2. Eodem tempore. Epistole tres in gratiam Ioannis. ---Triduo postquam proxime Theophili littere  Innocentio reddite sunt, inquit Palladius, pag. 9 et 10, »quatuor episcopi e partibus Ioannis uiri religiosi, Pansophius Pisidie, Pappus Syrie, Demetrius Galatie secunde, Eugenius Phrygie tres epistolas  tradiderunt, unam Ioannis episcopi, alteram 40 episcoporum de communione Ioannis, tertiam cleri Ioannis, omnes inter se consentientes, et indisciplinatorum quorumdam tumultum significantes.« E tribus illis epistolis sola Ioannis, id est superior quarta, ad nos peruenit. Si autem tres inter se consentiebant, ex eo quod in epistola Ioannis etiamnum legimus, non latet omnino quid in aliis duabus efferebatur.

3. Anno 404, circa Iunium. Innocentii communicatorie littere ad utramque partem.---Tunc Innocentius  paci prospiciendum ratus, donec eius firmande tempus affulgeret, duas scripsit epistolas, unam Theophilo eique adherentibus, et alteram Ioanni ac sociis quibus quidem litteris utrique parti communionem suam impertiebat. De illis Palladius, cap. 3, pag. 22 et 23, hoc tantum memorie commendauit: »Ad hec beatus Innocentius utrique parti pares litteras communionis misit, improbans iudicium quod a Theophilo factum uidebatur, dicens debere aliam cogi synodum irreprehensibilem Occidentalium et Orientalium; primum quidem secedentibus ab illo consessu amicis, deinde et inimicis; a neutris enim ut plurimum rectum proficisci iudicium.« Que autem ad partes Ioannis scripta erat, a Demetrio Pisinuntis in Galatia secunda metropolitano episcopo, qui nouissime  cum Pansophio, Pappo et Eugenio Romam uenerat, perlata est. Eugenium uero hac occasione Orientem percurrisse, atque istis Innocentii pape litteris ostensis Romanorum cum Ioanne episcopo communionem probasse Palladius, pag. 27, tradit. He littere ab Innocentio breui interuallo postquam superiores seu Theophili, seu Ioannis eiusque partium accepit, transmisse sunt.

4. Circa idem tempus littere Theophili contra Ioannem.---Exinde Innocentio reddite sunt iterate Theophili Alexandrini episcopi littere, de quibus Palladius hec habet: Paucis post diebus, quam Innocentius proxime dictas epistolas scripsisset, »aduenit quidam Theophili presbyter Petrus cum Martyrio ecclesie CP. diacono, qui reddiderunt Theophili  litteras cum quibusdam gestis, in quibus Ioannes a triginta sex episcopis, quorum uiginti nouem Aegyptii, et aliarum regionum septem erant, condemnatus uidebatur.« His autem actis perlectis, eodem Palladio teste, »nullas graues esse accusationes, neque Ioannem adfuisse, neque coram reprehensum esse« Innocentius comperit. Litteris illis quid rescripserit is papa, in eius epistola 5 legere est.

5. Anno 404, mense Iunio. Littere pro Ioanne.--- uix dimiserat Innocentius Petrum et Martyrium, qui proximam Theophili epistolam attulerant, cum uiginti quinque episcoporum ac paulo amplius, qui de Ioannis synodo erant, litteras accepit. Quippe, inquit Palladius, pag. 24, »modico post tempore aduenit  presbyter Constantinopolitane Ecclesie Theotecuus nomine, reddens epistolas synodi Ioannis uiginti quinque episcoporum aut paulo plus, quibus docebant et Ioannem militari manu urbe expulsum, et Cucusum in exsilium esse missum, atque succensam esse ecclesiam.« Porro hoc incendium anno 404, Iunii 20 die, contigisse memoratur. Ex quo sequitur, ut eodem mense exeunte littere ille conscripte fuerint. In Codice Theod. lib. XuI, tit. 2, lex 37 exstat, mensis Augusti 29 die data, qua cum plurimi Ioannis clerici huius incendii causa custodie traditi fuissent, atque inquisitione facta nullus inuentus esset reus, illos Arcadius relaxari iussit.

6. Eodem tempore, Ioannis aduersarii scribunt.--- Paulo post Acacii, Pauli, Antiochi, Seueriani ac  paucorum aliorum litteras , »in quibus calumniabantur Ioannem, quasi ecclesiam incendisset, ad Innocentium« pertulit homuncio Paternus nomine, omni contumelia dignus, nec ad eas Innocentius respondere dignatus est.

7. Eodem tempore, Afri Innocentio legatos suos commendant.---Ad idem tempus attinent Carthaginensis concilii, anno 404, uI kalendas Iulias, habiti ad Innocentium papam littere, Cod. can. eccl. Afric. sub finem cap. 93 memorate. Ubi enim hoc concilium legationem decreuit ad imperatores mittendam, qua leges ad reprimendam Donatistarum petulantiam rogarentur, statim addit: »Littere etiam ad episcopum Romane Ecclesie pro legatorum commendatione mittende.« Tum legati destinati  Theasius et Euodius, iisque date quatuor epistole, quas Possidius in catalogo epistolarum Augustini sic continua serie recenset: »Innocentio episcopo, imperatoribus, Stilichoni, prefectis Italie.« Unde litteras illas ab Augustino conscriptas esse colligitur.

8. Circa mensem Augustum rescribit Innocentius episcopis synodi Ioannis.---Innocentius Theotecno, qui episcoporum synodi Ioannis epistolas ipsi attulerat, litteras ad Ioannem ac ceteros communionis eius socios reddidit, quibus »eos cum lacrymis bono animo esse hortabatur: siquidem opem illis ferre, quia potentes ad malum obstarent, non posset.« Sic porro loquebatur Innocentius, quia manifesta Honorii et Arcadii dissidia impedimento erant, quominus  concilium, in quo malis Ecclesie remedium querendum erat, conuocaretur. Theotecnus autem episcoporum synodi Ioannis epistolas ad Innocentium perlaturus, post 24 mensis Iunii diem Constantinopoli Romam profectus fuerat: adeoque nec quod illis rescripsit Innocentius, citius mense Augusto subsequente tradi eidem potuit.

9. Anno 404, circa Nouemb., Porphyrii ad Innocentium littere.---Cum in Armenia exsularet Ioannes Chrysostomus, accidit ut Flauianus Antiochensis episcopus moreretur . Tum Porphyrius in eius locum ab Acacio, Seueriano et Antiocho ordinatus, de ordinatione sua Innocentium statim certiorem fecit. uerum, Palladio teste, pag.  141, Innocentii responso dignus habitus non fuit. Quam peruersi fuerint illius mores, fuse idem Palladius, pag. 142 et seq. exponit. Ex Arcadii autem constitutione, que Codici Theod. lib. XuI, tit. 4, leg. 6, inserta est, Porphyrium anno 404, ante 18 mensis Nouembris diem ordinatum fuisse constat.

10. Anno 405, Innocentius ad Afros rescribit, eiusque littere in concilio recitantur.---In concilio Carthaginensi, quod anno 405, X kalendas Septembris, celebratum est, recitate sunt Innocentii littere, quibus cauebatur ne ad transmarina episcopi facile pergerent . He Roma in Africam relate creduntur per Theasium atque Euodium, qui mense Iunio anni 404 ad imperatorem cum litteris ad Innocentium legati fuerant. Ubi uero  recitate sunt predicate Innocentii littere, »hoc ipsum,« quod in illis prescribebatur, »episcoporum sententiis confirmatum fuit.« Iam antea in Sardicensi concilio, can. 8, maxime propter Afros decretum fuerat, »ne episcopi ad comitatum accedant, nisi forte ii qui religiosissimi imperatoris litteris inuitati fuerint uel uocati,« cum uidelicet expostulasset Gratus Carthaginensis episcopus, quod ea de re sua ipsius consilia spernerentur. Ne tamen hinc communes ecclesiarum utilitates negligi contingeret, addidit eadem synodus, can. 9, ut si episcopi preces pro uiduis aut pupillis aliisue iniqua ui oppressis offerendas haberent, non perferrent ipsi per se, sed »per diaconos suos eas destinarent.« Quocirca predictum concilium, in quo recitate sunt Innocentii  littere, »ut propter gratiarum actionem et exclusionem Donatistarum duo clerici ecclesie Carthaginensis  ad comitatum mittantur,« constituit.

11. Circa initium ann. 405, Exsuperii epistola.---Ad anni 405 initia pertinere uidetur Exsuperii Tolosani episcopi epistola uarias complectens questiones, quibus Innocentius per epistolam 6 satisfacit.

12. Quindecim episcoporum ad Innocentium littere.---Circa idem tempus accepit Innocentius episcoporum quindecim e synodo Ioannis litteras, quas Palladius, pag. 26, memorat his uerbis: »Post Cyriacum aduenit Eulysius episcopus Apamee Bithynie, reddens litteras quindecim episcoporum e synodo Ioannis, in quibus et priorem et presentem  totius Constantinopolis direptionem describebant.« Quibus uerbis proxime premittit Palladius, Eulysium Synnadorum episcopum, nullas quidem ferentem epistolas, sed ad ea que gerebantur enarranda idoneum, Romam confugisse, commotum uidelicet iniquitate imperialis precepti, quo edicebatur: »Si quis non communicet Theophilo, Arsacio et Porphyrio, ille quidem episcopatu arceatur, ac simul amittat quam uisus fuerit habere substantiam pecuniarum.« Unde tempus expiscari licet, quo littere ille Innocentio reddite sunt. uel enim ibi indicatur Arcadii preceptum »de his, qui ab Arsacii, Theophili, Porphyrii reuerentissimorum sacre legis antistitum communione dissentiunt, ab Ecclesia procul dubio  repellendis« , uel aliquod posterius, in quo priori pene adiecta sit mulcta pecunie. Atqui Arcadii constitutio ad rectores prouinciarum data legitur XIu kalendas Decembris CP. Honorio et Aristeneto coss., hoc est anno 404, mensis Nouembris 18 die. Ex quo predictas quindecim episcoporum litteras Innocentio ante initium anni 405 reddi nequiuisse conficitur, tametsi eas existimare liceat circa exitum anni 404 conscriptas.

13. Anysii Thessalonic. episcopi ad Innocentium epistola.---Idem Eulysius simul ad Innocentium attulit epistolam »Anysii optimi senis,« ut loquitur Palladius, pag. 27, »qui Romane Ecclesie  iudicio stare se scribebat.«

14. Edictum contra clericos qui cum Ioanne communicabant.---Elapso  mense post aduentum Cyriaci Synnadorum episcopi, Romam item accessit Palladius Helenopolis episcopus, Lausiace scriptor, exemplum ferens edicti, quod Palladius alter in uita Chrysostomi, pag. 27, sic exprimit: »Quicumque occultauerit omnino episcopum aut clericum qui communicet cum Ioanne, domus eius publicetur.« Quibus uerbis eum notare ac summatim perstringere illud arbitramur, quod Arcadius, anno 404, Augusti 29 die sanxit in hunc modum: »Nec proscriptionis periculo domus careant, quas episcopos uel clericos peregrinos post publicationem edictorum et nostre serenitatis affatus probabitur suscepisse: pari forma seruanda, si que domus ciues clericos noua ac tumultuosa conuenticula extra ecclesiam celebrantes  susceperint« .

15. Cleri CP. ad Innocentium littere.---Post Palladii in Urbem ingressum, eodem deuenere »Germanus presbyter et Cassianus uiri religiosi litteras totius cleri Ioannis  reddentes , quibus scribunt suam ipsorum Ecclesiam uim atque tyrannidem perpessam esse, episcopo suo militari manu eiecto, inque exsilium acto per factionem Acacii Beree episcopi, Theophili Alexandrini, Antiochi Ptolemaidis, et Seueriani Gabalorum.« Ab istarum litterarum exordio pii illi clerici plura proferebant Scripturarum testimonia, in quibus consolationem habere se testificabantur. Deinde ubi episcoporum, qui Ioanni aduersabantur, uiolentiam, necnon canones, quibus facinora sua tueri conabantur,  exposuerant, quid de canonibus illis sentiendum esset, expetebant. Ipsis rescripsit Innocentius, eiusque epistola, nempe septima, ad nos peruenit.

16. Aliquanto post delate tum episcoporum Carie, tum presbyterorum Antiochie littere.---Demetrius Pesinuntis episcopus, cum Orientem peragrasset, Romam denuo post Germani et Cassiani aduentum rediisse a Palladio narratur cum litteris tum episcoporum Carie, »quibus illi Ioannis communionem complectuntur,« tum presbyterorum Antiochie, »quibus Romanorum,« in retinenda uidelicet eiusdem Ioannis communione, sequuntur disciplinam, et Porphyrii ordinationem contra ius et fas factam deplorant« . Nempe, uti Palladius,  pag. 145 et 146, narrat, Porphyrius missis ad Comitatum et potentiores episcopos pecuniis effecerat, ut Constantius, qui inter ceteros presbyteros eminebat, tamquam populorum perturbator relegaretur. Alios uero presbyteros atque clericos in custodiam mitti curauerat. Tum prima die celebritatis ludorum Olympiorum, cum ciuitas omnis ad suburbana athletas spectatura transisset, in ecclesiam irrupit; ibique cum Acacio, Seueriano et Antiocho episcopis, quos apud se absconderat, ac paucis clericis »clam ordinatus est clausis ianuis, et tanta cum festinatione, ut ne precationem quidem ad finem perduxerint, metuentes ne deprehenderentur.«

17. Anno 405 iam labente, Innocentius ad Honorium scribit de misero Ecclesiarum statu.---Subinde  Domitianus presbyter et economus ecclesie Constantinopol., necnon uallagas Nisibenus presbyter, qui et monasteriorum Mesopotamie afflictionem narrabat, acta tradunt Innocentio Optati prefecti, quibus honeste mulieres ecclesie CP. diaconisse e genere consulum ad eum ducere cogebantur, aut communicare cum Arsacio in locum Ioannis subrogato, aut fisco ducentas auri libras dare . Tum Innocentius, tot ac tanta sustinere amplius non ualens mala, epistolam ad Honorium imperatorem scripsit, in qua singillatim quid ferrent littere, quas de ecclesie CP. aliarumque misero statu a diuersis acceperat, exposuit.

18. Paulo post synodus episcoporum Italie cogitur.---Honorius uero statim ut hanc Innocentii  epistolam accepit, ut Palladii uerbis utar , »Occidentalium synodum cogi, eosque cum unam simul sententiam tulissent, ad suam pietatem referre iubet.« Moxque »episcopi Italie congregati Imperatorem orant, scribat fratri suo et consorti imperii Arcadio, ut precipiat Thessalonice synodum fieri, quo facilius utraque pars Orientis et Occidentis concurrere ualeat, ac synodus non tam episcoporum numero, quam sententie grauitate perfecta, certum et indubitatum iudicium ferat.« Tunc celebrata quidem fuit synodus, sed ubi habita sit, Palladius non indicat. Tantum scimus eius definitionem iis omnino consentaneam esse, que Innocentius ab initio perturbationis huius ac deinceps, ut supra, n. 3, et epist. 5 et 7 uidere est, constanter censuerat. Unde  aut eum prefuisse huic synodo, aut nichil in ea nisi ex eius sententia actum esse conficitur.

Circa exitum anni 405, Honorius Innocentio scribit.---Proxime synodi decreto morem gerens Honorius, semel et bis ad Arcadium scribit: sed cum nichil proficeret, ac de tertia epistola ad eumdem mittenda cogitaret, scribit et ad Innocentium, ut »mittat quinque episcopos, ac Romane Ecclesie presbyteros duos cum uno diacono, qui eam ferant .« Eius petitioni quomodo paruerit Innocentius, prima in ipsius epistolam 9 annotatione exposuimus.

19. Anno 406, Innocentius Arcadio scribit.---Innocentius non solum Honorio legatos, quos expetebat,  dedit, Aemilium scilicet Beneuenti episcopum, Cythegium et Gaudentium item episcopos, una cum ualentiniano et Bonifacio presbyteris, necnon uno Romane Ecclesie diacono cuius nomen siletur; sed et epistolam ipsis tradidit ad Arcadium imp. perferendam. Simul acceperunt iidem legati cum Honorii epistolam quam etiamnum habemus, tum Chromatii Aquileiensis, uenerii Mediolanensis, aliorumque Italie episcoporum ad eumdem imperatorem litteras. Quo tempore suscepta sit illa legatio coniicere licet ex uerbis legatorum, qui ubi se ad urbem regiam appulisse, statimque in suburbano detentos, ac triduo post dimissos, in maritimo Thracie castro conclusos esse narrarunt, proxime subiiciunt: »Postridie miserunt ad nos, an aulici imperatoris,  an Atticus, nescimus , qui nobis tria numismatum millia tradebant, orantes ut Attico communicaremus.« Iam igitur defunctus erat Arsacius, et eius loco Atticus suffectus fuerat; idque legati citatis uerbis innuunt tunc primum audire se cepisse, cum ad urbem regiam accesserunt. Atqui Arsacium III Idus Nouembris, Stilichone iterum et Anthemio consulibus, hoc est Nouembris 11 die, anno 405, mortem oppetiisse, Socrates, lib. uI, c. 20, narrat. Idem et Atticum Arcadio uI et Probo consulibus, et quidem, ut Sozomenus, lib. uIII, c. 27, tradit, cum Constantinopolitana sedes quatuor menses uacasset, adeoque mense Martio anni 406 Arsacio subrogatum fuisse, ibidem testatur. Ex quo sequitur, ut et epistola  Innocentii, de qua agimus, circa initium anni 406 scripta fuerit.

20. Eodem tempore, Commonitorium legatis datum. ---Iisdem legatis traditum est Commonitorium synodi totius Occidentis , »quod continebat, Ioannem iudicium ingredi non debere, nisi prius ipsi restituta fuisset et ecclesia et communio: ut sublata causa detrectandi iudicii, sua sponte consessum iniret.« Lampsacene synodi sub Damaso habite apud Sozomenum, lib. uI, c. 7, simile quoddam est constitutum, nimirum »ut episcopi, qui depositi fuerant ab iis qui dissimilem Patri Filium asserebant, sedes suas postliminio recuperent, quippe qui iniuste spoliati fuissent: quod si quis eos accusare  uellet, sub paris condemnationis  periculo id ageret.« Ubi episcopis iniuste spoliatis et eiectis sedes sue restituuntur primum, ac tum demum eos accusandi locus permittitur. Ad huiusmodi decretorum imitationem Isidorus Mercator cum Symmachi pape in fictitia u synodo Romana sub eodem papa, tum uetustiorum pontificum nomine, multa similia confinxit, que ipsum identidem repetere non piguit.

21. Anno 407, mense Iunio, Afri Innocentium Theophilo reconciliare tentant.---Carthaginiense concilium, anno 407, Iunii 13 die habitum, de litteris ad Innocentium papam scribendis hoc decretum edidit : »Placuit etiam, ut de dissensione Romane atque Alexandrine Ecclesie  ad sanctum papam Innocentium scribatur, quo utraque Ecclesia intra se pacem, quam Dominus precepit, teneat.« Hec autem dissensio non alia fuit ab ea que Ioannis Chrysostomi causa excitata fuerat, cum Theophili aduersus eum uiolentiam probare Innocentius nequiuisset.

22. Anno 412, Iunii 17 die, Innocentius ad episcopos Illyrici scribit.---Innocentii ad episcopos per Macedoniam, Achaiam, Thessaliam, Epirum ueterem, Epirum nouam, Cretam, Daciam Mediterraneam, Daciam Ripensem, Mesiam, Dardaniam et Preualim constitutos littere ab ipsomet Innocentio in epistola 13, n. 3, memorantur, ut una cum eadem  date, quibus certiores eos faciebat, harum se prouinciarum curam Rufo Thessalonicensi  episcopo uice sui demandasse.

23. Anno 413, scribit ad Augustinum.---Augustinus in epistola olim 259, nunc 151, ad Cecilianum quondam Italie prefectum, n. 2, memorat sibi »a fratribus epistolam missam sancti et precipuis meritis uenerandi pape Innocentii, quam, inquit, per tuam prestantiam ad me datam certis declaratur indiciis.« De hac epistola nichil aliunde quidquam nouimus. Ex eo autem, quod predicta Augustini ad Cecilianum epistola post mensem quidem Septembrem anni 413, sed non longe post scripta probatur, hoc Innocentii scriptum ad ipsummet annum 413 pertinere colligimus.

24. Anno 414, Macedones ab Innocentio quinque sibi concedi querunt.---Sequenti anno Innocentius  Rufi aliorumque episcoporum Macedonum accepit epistolam quinque capitibus constantem: quorum primo, ut eos, qui uiduas duxerant uxores, ad clerum et ad ipsum etiam summum sacerdotium ex prouincie sue consuetudine promouere sibi liceret, querebant.

Altero asserebant, »non dici oportere digamum eum qui catechumenus habuerit atque amiserit uxorem, si post baptismum aliam fuerit sortitus; quia illud coniugium per baptismi sacramentum cum ceteris criminibus sit ablutum;« adeoque nec a clero arcendum esse.

Tertia illorum questio circa eos uersabatur, qui ab hereticis, nominatimque a Bonoso post condemnationem ordinati fuerant, num scilicet in suis honoribus recipiendi essent. Hoc autem licere sibi  persuadebant ex indulgentia qua usi sunt cum Niceni Patres erga Nouatianos, tum Anysius Thessalonicensis episcopus erga ipsosmet Bonosianos.

Quarto Innocentium rogabant, ut iudicium aduersus Photinum per falsum rumorem apostolice sedi subreptum, et ab eius decessore per insidias elicitum, in melius commutans, hunc episcopum constituere sibi permitteret.

Postremo, ut suam ipsorum aduersus Eustathium diaconum confirmans sententiam eum diaconii spoliaret gratia, et diabolo in perpetuum manciparet, petebant. Ad singula illa capita Innocentius, anno 414 exeunte, in epistola 15, respondit.

25. Circa annum 414, littere Macedonum ad Innocentium.  His Innocentius rescribit. Epistola Innocentio supposita. Secunde Macedonum littere.---Circa eumdem annum 414, Bubalius, Taurianus siue Tarianus aliique a Macedonibus condemnati, sedem apostolicam appellarunt. Quapropter Rufus ac socii Maximianum et Eumenium siue Eugenium Romam destinarunt cum litteris, in quibus Bubalii Taurianique crimina exponebantur. Tum Innocentius, re discussa, Macedonum legatis litteras reddidit, in quibus plenaria sensuum suorum expositione premissa, Bubalii, Tauriani et sociorum condemnationem confirmabat. Sed dum legati moram faciunt in redeundo, Bubalius Innocentii nomine confingit epistolam, quam et Macedonibus obiicit. Hi autem, fallacias illius sepius experti, nouo commento fidem  plane non habent, ac secundis litteris priorem querimoniam suam iterandam ducunt. Nec dissimulant sibi grauem ac molestam ualde esse appellationum huiusmodi licentiam. Ad secundas illas litteras respondet Innocentius, epistola 18, cuius iacturam leuius ferremus quam alterius, in qua totum hoc negotium, ac suam de eo sententiam plenarie et aperte explicabat.

26. Innocentii ad Orientis synodum littere.---Huc referri possunt Innocentii ad Orientis synodum de omnibus que ab Orientalibus pacem petentibus exigenda sint, plenissime littere; de quibus Innocentius ut dudum ante pacem Ecclesie Antiochene restitutam missis loquitur . Porro synodi Orientis nomine, Ecclesie, que Antiocheno antistiti  suberant, intelligi solent.

27. Anno 414, Legatio et littere de ordinatione Alexandri et pace Ecclesie Antiochene. Acacii scripta.---Alexander Antiochenus episcopus in Flauiani locum subrogatus, legationem ad Innocentium destinauit cum litteris, quibus et se legitime ordinatum, et exstincto schismate, quo Antiochena ecclesia a tot annis tam misere laborabat, pacem eidem ecclesie feliciter redditam, eos uero qui Paulini Euagriique nomine olim censiti fuerant, summa caritate a se susceptos, item Elpidium ac Pappum, qui Ioannis Chrysostomi causa fuerant expulsi, sine ulla controuersia suas recuperasse Ecclesias, ipsius denique Ioannis nomen sacris diptychis inscriptum fuisse nuntiabat. Quapropter ut Ecclesie sue communionem  impertiret Romana, flagitabat .

Litteris illis adiuncta erant Acacii Beree episcopi scripta, quibus et ille rogabat Innocentium, ut communionem, quam ipsi hactenus Ioannis causa negarat, redderet.

28. Circa ann. 415, Innocentius Rome synodum habet de eadem re.---Legationis Antiochene occasione Rome congregatum est concilium, cui uiginti interfuerunt episcopi. In eo autem lectis Alexandri litteris, auditisque legatis, quorum princeps Cassianus presbyter exstitisse uidetur, an omnibus ad pacem prius requisitis conditionibus Antiochie satisfactum esset, diligenter est expensum. Inde Innocentius ad Alexandrum litteras cum priuatas, tum  communes a uiginti episcopis subscriptas, cum ipsius synodi gestis et scriptis ad Acacium per Paulum presbyterum, Nicolaum diaconum ac Petrum subdiaconum misit . Tres illas epistolas etiamnum habemus, sed episcoporum uiginti Italie subscriptiones et subnexa eis gesta exciderunt. Tantum Maximianum Macedonie episcopum huic synodo interfuisse ex epistola 23 discimus. Ex quo et alios aliarum prouinciarum episcopos, qui in Urbe tum forte erant, ad eamdem de more uocatos esse coniectura est.

29. Aliquanto post Maximianus in Attici gratiam scribit.---Maximianus Macedonie episcopus, cum pacis Alexandro episcopo et Antiochene ecclesie ab Innocentio concesse testis fuisset, in regiam urbem  reuersus, auctor fuisse uidetur Attico, ut et ipse pacem sine mora peteret. Siue autem Atticus ab ea re se minime alienum significarit, et Maximianum, ut hanc sibi gratiam impetraret, rogarit, siue Maximianus hoc in se propria sponte ac prepropero unitatis studio susceperit, is, epistola cum libello ad Innocentium missa, ab hoc papa communicatorias ad Atticum Constantinop. litteras postulauit. Ad hanc Maximiani epistolam Innocentius respondet epistola 22.

30. Circa ann. 415, Alexander Innocentio nonnullas questiones proponit.---Alexander, misso commonitorio, ab Innocentio sciscitatur, primo, que Antiocheni presulis in ordinationibus episcoporum dieceseos Orientis sit potestas: deinde »utrum diuisis imperiali  iudicio prouinciis, ut due metropoles fiant, sic duo metropolitani episcopi debeant nominari« Tertio Cyprios, qui ad Orientis diecesin pertinebant, »olim Ariane impietatis potentia fatigatos, non tenuisse canones Nicenos in ordinandis episcopis,« sed episcopos suos nemine consulto ab eis ordinari conquestus, qui erga eos gerere se deberet quesiuit. Demum an Arianorum clerici ad Ecclesiam redeuntes »cum sacerdotii aut ministerii cuiuspiam suscipi deberent dignitate,« postulauit. Ad singula Innocentii responsio habetur epist. 24.

31. Circa initium anni 416, Decentius et Celestinus Innocentium de uariis ritibus consulunt.---Item Decentius Eugubinus episcopus de uariis consuetudinibus, quibus nonnulle Ecclesie a Romana discrepabant,  consulit: 1o de pace, quam in aliquot ecclesiis ante confecta mysteria uel populis imperant, uel sibi mutuo tradunt sacerdotes; 2o de nominibus, que ante canonem recitant; 3o de infantibus, num presbyteris eos in fronte consignare liceat; 4o de sabbati ieiunio; 5o de fermento, an die dominica per parecias singulas mittendum sit, quomodo Rome per titulos mittitur; 6o de energumenis, an presbyteris aut diaconis liceat super eos manum imponere; 7o de penitentibus, quando absoluendi sunt.

Simul etiam Decentius alteram ad Celestinum tunc diaconum miserat epistolam, in qua tria preterea hunc rogabat, primo soline sacerdotes, an ceteri etiam Christiani egrotantes sancto chrismatis  oleo perungi possint; deinde solisne presbyteris, an etiam episcopis chrismate infirmos ungere liceat, postremo an oleum illud penitentibus sit infundendum.

Omnibus illis questionibus Innocentius, epistola 26, facit satis.

32. Anno 416, plura scripta, que ad Pelagii causam attinent, ex Africa ad Innocentium missa.---In litteris, quas Afri, anno 416, ad Innocentium conscripserunt, plura memorantur monimenta ad eumdem missa, que ad Pelagii ac Celestii causam attinent .

Ac primo quidem Carthaginensis synodus Herotis et Lazari episcoporum aduersus Pelagium et Celestium litteras epistole sue se subiecisse indicat.

 Deinde eadem synodus eidem epistole subnexa docet alterius Carthaginensis synodi ferme ante quinquennium habite acta, quibus Celestius episcopali iudicio excisus fuerat.

Iis quoque adiunxerat, ut ex postremis epistole ipsius uerbis colligitur, Diospolitane synodi gesta, quibus absolutum se Pelagius iactitabat, hoc est, qualia ab hoc heretico adulterata fuerant. Non enim alia tunc in Africam peruenerant.

Paulo post Augustinus cum quatuor sociis ad Innocentium scribens , epistole sue se adiunxisse significat Pelagii librum sibi a Timasio et Iacobo huius heretici discipulis missum, necnon quem ad hunc refutandum De Natura et Gratia concinnauerat, quemque ipsi Iacobus et Timasius  ob predictum De Natura et Gratia librum, gratias agentes, epistolam scripserant, sicut et eam quam Augustinus scribendam duxit Pelagio, qui adulterata Palestine synodi gesta, »tamquam purgationis sue scripta,« ipsi transmiserat. Ex quibus monimentis tantum Augustini de Natura et Gratia liber, necnon Iacobi atque Timasii ad Augustinum epistola ad nos peruenerunt. De Pelagii autem libro quid sentiret Innocentius, epist. 31, n. 5, aperit.

33. Eustochii et Paule ad Innocentium littere.--- Non multo post Eustochium et Paula litteras ad Innocentium miserunt, quibus grauissimam persecutionem sibi illatam ea modestia deplorabant, ut et auctoris illius nomen reticerent.

34. Hieronymi ad eumdem epistola.---Aliam simul  scripsit Hieronymus epistolam, in qua non tacebat in quodnam incurrerat uite discrimen, nisi eam ab impiorum impetu turris munitioris presidio seruasset. Eaque occasione quod animo conceperat Aurelius episcopus Innocentii inuisendi studium notum ei faciebat.

35. Incerto tempore Felix Nueer. Innocentium consulit.---Felix episcopus Nucerinus, epistola ad Innocentium scripta testabatur, maiorum se instituta sequentem, omnia que aliquam susciperent dubitationem ad ipsum uelut ad caput atque apicem episcopatus referre, ut quid sibi esset faciendum ab eo disceret. Sese quidem Dei ecclesias uel nouas construxisse, uel lapsas reparasse; sed clericos, quos  in illis constitueret, sibi deesse, aliquos uero uel mutilos uel digamos presto esse significabat. Demum quosnam ex laicis ordinari canones prohiberent, edoceri flagitabat. Consultationi eius satisfacit Innocentius, epist. 37.

36. Libellus contra presbyteros incontinentes.--- Maximilianus, agens in rebus per Brutios, libellum ad Innocentium misit aduersus quosdam huius prouincie presbyteros, quos in presbyterio filios procreasse querebatur. Unde Innocentii epistole 38 data occasio.

37. Libellus contra Modestum ex penitente clericum factum.---Libellum alterum sibi Innocentius traditum memorat , sed unde acceperit silet, quo Modestum quemdam multis criminibus inuolutum,  ob que penitentiam egerat, in Apulia non modo clericum effectum, sed et ad episcopatus apicem tendere denuntiabatur.

38. Libellus contra episcopum qui diuina mysteria in aliena parecia celebrarat.---Alius eidem pape datus est libellus , quo Ursus episcopus in parecia Nomentana ad diecesim suam pertinente  Florentinum episcopum Tiburtinum se inscio diuina mysteria celebrasse expostulabat.

39. Postremo desiderantur Laurentii Seniensis episcopi ad Innocentium littere, quibus Photini sectatores in territorio suo uersari, et publice in quorumdam possessionibus sibi conuenticula preparare nuntiabat.

40. Preterea si pontificali libro habenda fides, Innocentius »constitutum fecit de omni Ecclesia, et de regulis monasteriorum, et de Iudeis et de Paganis.«

41. Epistole supposititie.---Inter tot sancti presulis genuina scripta, etiam adulterinum ingenii sui partum immiscere, ac tanto nomini supponere nequaquam ueritus est Isidorus Mercator. Sed supposititiam illam epistolam, que Aurelio inscripta, in editione  conciliorum 12 erat, parenti suo in tomo sequenti reddemus. Huius autem tomi appendix, si tomus patiatur, quatuor alias falsas, duas Innocentii ad Arcadium scribentis, et alias duas Arcadii ad Innocentium rescribentis nominibus insignitas representabit.





DECRETA EX EPISTOLIS S. INNOCENTII I EXCERPTA.






[MONITUM.]

 In uetusta collectione illa Lucensi, de qua non semel egi, in epitome plurimorum conciliorum et decretalium quarumdam epistolarum occurrit excerptum de Epistola Innocentii Pape ex concilio Niceno, quam epistolam Innocentii I pape esse nemo prudens dubitauerit, cum omnem alium Innocentium pontificem superet codicis huius etas annorum saltem nongentorum. Quenam uero sit epistola hec Innocentii, quo ex codice descripta, an singularem epitolam de Nicenis canonibus Innocentius dederit, uel illos data occasione in uariis epistolis suis adduxerit et inculcauerit, quos dein epitomis huius auctor in unam canonum seriem continuauerit, plane ignoro. Quamquam uero nichil noui his exhibetur, iuuat tamen qualecumque est hoc dare, cum uetustissima hec sit canonum Nicenorum Latina editio. Que enim Dionysium Exiguum auctorem prefert, utique posterior est Innocentio I. Que uero in collectione Isidori Mercatoris profertur, an uetustior sit siue recentior, nondum est exploratum.  Que tandem est Rufini, eiusdem fere antiquitatis est cum Innocentio.



DE EPISTOLA INNOCENTII PAPAE I EX CONCILIO NICAENO.

I. Qui se absciderit non ingrediatur in clero.

II. Gentilis qui conuersus fuerit et baptizatus, non tacito promoueatur in clero.

III. Episcopus uel reliqui clerici cum extraneis mulieribus non habitent.

Iu. Episcopus ab omnibus episcopis ordinetur, uel a tribus cum metropolitani consensu.

u. Episcopus alterius episcopi clericum non accipiat, uel excommunicatum. Duas uices in annum concilia fiant propter diuersorum querimonia.

uI. Alexandrinus et Romanus pape primatum habeant.

uII. Plurimorum episcoporum consensu, maxime metropolitani consensu eligantur presbyteri .

uIII. Hierosolymitanus episcopus primatum habeat, saluo priuilegio metropolitani.

IX. Cathari, id est Nouatiani conuersi clerici recipiantur in clero. Episcopus uero in presbyterii locum recipiatur.

X. In una ciuitate duo episcopi non sint.

XI. Si post ordinationem sacerdotii detectus fuerit, deponatur; simili modo est de lapsis.

XII. Lapsi sine tormentis septem annos penitentiam agant.

XIII. Post militiam si conuersus fuerit, et iterum militauerit, XIII annos peniteat.

XIu. Si in necessitate acceperit communionem, superuixerit, teneat penitentiam.

Xu. Catechumeni si lapsi fuerint, tres annos penitentiam agant.

XuI. Episcopus, uel reliqui ordines de ciuitate in ciuitatem non abeant.

XuII. uagus clericus non recipiatur ab alio in communionem.

XuIII. Alienum clericum nullus promoueat in honore.

XIX.  Clerici nec usura, nec renouo dent .

XX. Diaconi presbyteris non preferantur, uel sedeant, nec illi presbyteris Eucaristiam tradant; absentibus uero illis diuidant.

XXI. Paulianeste baptizentur .

XXII. Diaconessas inter laice habeantur .

XXIII. Uno die teneatur pascha ab episcopis.





DISSSERTATIO In sequentem Epitomen epistole Innocentii.

Nouas Innocentii I epistolas, quamuis nullas habeo promendas, non abs re tamen puto cum lectoribus  meis communicari oportere ea que breuiarium nostrum canonum in ms. codice Lucensi annorum nongentorum exhibet. Exstant in eo canones e nonnullis Innocentii epistolis expressi, et in epitomen redacti. In ea uero que ex epistola ad Exsuperium exprimitur epitome deest canon 3, de iis, qui post baptismum magistratum agentes, in causa sanguinis sententiam tulerunt. Cuius omissionis nullam aliam rationem excogitare possum, nisi quod Pontifex ea in re nichil iudicat decernendum. Qui succedit canon 4, qui in nostra epitome est 3, male expressus est; neque enim communione priuantur uxorati, si adulterauerint, sed innocens ab adultero segregatur. Cetera cum epistola congruunt. Non est negligendum additamentum illud de Lamentationibus Ieremie, quod ab uno nostro manuscripto suppeditatur, nec in editis legitur.

Post hanc epitomen altera succedit epistola Innocentii ad episcopos Toletanos. Nonnulla plane in ea digna sunt animaduersione. Primo enim in nostro  breuiario perinde ac in omnibus antiquis codicibus, teste Harduino, legitur Tolosanos, non Toletanos.

Sequitur epistole Innocentii ad uictricium  synopsis, in qua omnia plana sunt, et cum editis congruunt, unam si excipias canonis 3 partem secundam, in qua edita quidem epistola audiendas statuit causas ecclesiasticorum in suis singulas prouinciis, sine preiudicio tamen appellationis ad Romanam ecclesiam, uel nisi cause grauitas ad sedem apostolicam iudicium referat. Hec edita. Codex uero ms. non ita, sed: Romani clerici ad alios episcopos non audeant dicere causas suas. Longe profecto hec duo inter se distant, ut ex altero et altero codice petita uideantur. uerum ea que in editis leguntur Innocentii I pape esse nemo iure ambiget, cum a Nicolao I in gemina epistola in concilio Romano uII, apud Labeum, tom. X, legenda, tamquam ex Innocentio laudentur. Cum  uero nec ex epistola ad uictricium accepisse se illa scribat Nicolaus, nec breuiator noster usque adeo semper in sensu canonum reddendo sit felix, alterutrum consequi necesse est; uel canon iste, prout in editis, ex alia quadam epistola Innocentii cum hac eius ad uictricium male assutus est, uti aliis ueterum Pontificum epistolis accidisse constat: uel anonymus noster Pontificis mentem minime est assecutus.

In epitome canonis 8, edicitur de monachis in clero non admittendis; id uero non mandat Innocentius, sed monet, ne ad altiorem gradum promoti modestiam, et uirtutes reliquas quas in monasterio coluerant, abiiciant. Quare breuiatoris nostri oscitantia castiganda est.

Epistole Innocentii ad Decentium synopsis plane barbara est, sed eius primum caput ueterem quemdam liturgicum ritum exprimit, quem edita non tangunt, quamuis in sensu cum editis congruit. uetat Pontifex canone 1, ne pax ante finem detur. Id uero  anonymus noster ita expressit, Ordo misse ad pacem dare post quartam orationem. Quarte orationis nomine designari hic censeo illam quam ordo Romanus uetus apud Mabillonium Musei Ital. tom. II orationem ad complendum appellat. In missa enim oratio prior ea erat que ante Apostolum, id est ante epistolam legebatur. Succedebat altera super oblata. Dein oratio Dominica tertia loco erat; quarta tandem oratio ad complendum habebatur. En ergo breuiator noster cum Innocentio conciliatus.

Canon huius epistole quintus cur in duos sectus sit, cum presertim ambo illi in unum et idem redeant, non aliam assignarem rationem, nisi breuiatoris nostri oscitantiam. Reliqua plana sunt.

Postrema omnium legitur epitome litterarum Innocentii ad Aurelium  episcopum. Exstat in collectione Labbeana num. 12, Innocentii ad Aurelium epistola, ad quam ea referri possunt, que in hac synopsi habentur.



I. EX EPISTOLA INNOCENTII AD EXSUPERIUM.


I. Presbyter et diaconus incontinentes deponantur.

II. Qui continentes sunt omni tempore uiaticum accipiant, et communionem per misericordiam.

III. Uxorati si adulterauerint excommunicentur.

Iu. Licet accusare homicidam.

u. Qui dimiserit uxorem, et aliam duxerit, excommunicetur; similiter et mulier.

uI. Libri qui recipiendi sunt:

Moysi lib. u: Genesis, Exodus, Leuiticus, Deuteronomium; Iesu Naue I; Iudicum I; Regum Iu; Ruth I; Prophetarum XuI; Salomonis u; Psalterium I; Iob. I; Tobie I; Esther I; Iudith I; Machabeorum II; Esdre II; Chenib, id est Lamentationes Ieremie. Paralipomenon II; Noui Testamenti; Euangelia Iu; Pauli apostoli XIu; Ioannis Iu; Petri II; Iacobi I; Actus Apostolorum, Apocalypsis Ioannis.



II. EX EPISTOLA INNOCENTII AD UNIuERSOS EPISCOPOS IN TOLOSA.

Episcopus in aliena ecclesia episcopos non ordinet.  Hispanos detrahet de militia seculari celeri ad sacerdotium non ordinantes, nec curiales qui non debent esse clerici. Hispanos uituperant ii, qui in forensi exercitatione uersati sunt, uel ex militia aliqua, siue ex curialibus, ut ad sacerdotium uel ad minora officia ueniant.



III. INNOCENTII AD uICTORIUM EPISCOPUM.

I. Sine metropolitani consensu episcopus non ordinetur.

II. Qui cingulum militie secularis habuit ad clericatus officium non ueniat.

III.  Inter clericos episcopus audiat. Romani clerici ad alios episcopos non audeant dicere causas suas.

Iu. Mulierem uiduam clericus non ducat uxorem.

u. Alienum clericum nullus suscipiat.

uI. Nouatiani uel Montenses per manus impositionem suscipiantur. Qui de nostris ad illos fuerunt, et reuocantur, longe peniteant.

uII. Diaconi non misceantur cum uxore.

uIII. Monachus in clero non ueniat, nec uxorem accipiat.

IX. Curiales clerici non ordinentur.

X. uelata si errauerit non accipiat penitentiam.

XI. Consecrate Domino non uelate si nupserint peniteant.



Iu. INNOCENTII AD EPISCOPUM .

I. Nullus bigamus clericus ordinetur.

II. Qui ante baptismum uxorem habuit, et post baptismum  aliam duxerit, bigamus est.



u. INNOCENTII AD DECENTIUM.


I. Ordo misse ad pacem dare post quartam orationem.

II. Nomina recitentur post commendationem offerentium.

III. Non consignent infantes presbyteri nisi episcopi.

Iu. Omne sabbato ieiunetur.

u. Teneant presbyteri missam in urbe presente episcopo.

uI. Sine iussu episcopi presbyter misse teneat, in urbe presente episcopo.

uII. Sine iussu episcopi uel alii manum ponant inergumeno.

uIII. Omnes penitentes u feria de pascha reconcilientur.

IX. Presbytero liceat uisitare infirmum, et ungere chrisma, penitentem egrotum non liceat ungere de chrisma.



uI. INNOCENTII AD AURELIUM EPISCOPUM.


Facile non imponatur manus Episcopo, ex laico non ordinetur.





OBSERuATIO PHILLIPPI LABBEI S. I.

Sequentes canones a synodo quapiam Romana ad Gallos episcopos iampridem missos ex aliquot manuscriptis codicibus primum in lucem extulit R. P Sirmondus in appendice ad I tomum conciliorum Gallie, eosdemque Regius collector coniecit non suo loco in calcem XXXuII uoluminis post indices cum tractatu de antiquis episcoporum promotionibus. Nos uero eiusdem clarissimi editoris coniecturam non improbabilem secuti, Innocentii primi epistolis subiecimus; cum ab eis nec decretorum, nec scriptionis forma abhorreat. Quo autem anno editi sint, plane non constat, etsi maximam ut nemo non  uidet, antiquitatem pre se ferant.





EPISTOLAE S. INNOCENTIO I ATTRIBUTAE.

*





MONITUM IN QUATUOR EPISTOLAS SUBSEQUENTES.


1. E quatuor illis epistolis primam Nicephorus Callisti lib. XIII, cap. 34, integram, Glycas uero Annal. part. Iu, nonnullis identidem resectis, mutilam Grece nobis transmiserunt; secundam autem et quartam solus Glycas ibid. pariter Grece asseruauit: uerum tertia tantum Latine ad nos peruenit, opera Baronii e uaticano exemplari descripta. Idem Cardinalis  ad ann. 407 epistolis illis quintam adiecit Honorii imperatoris ad Arcadium, quam e ueteri Guill. Sirleti Cardinalis codice eruerat.

2. His omnibus scriptionibus ea communis est suppositionis nota, quod Ioanni Chrysostomo superstitem ponant Eudoxiam, quam triennio ante illum in partu defunctam esse, Socratis, Sozomeni, Marcellini, Prosperi, Zosimi, factorumque Grecorum testimoniis constat. Sane cum his conferendus non est Georgius Alexandrinus, quo auctore Leo imperator  cognomento Philosophus, Cedrenus, Nicephorus aliique posteriores Greci uitam Eudoxie tribus annis produxerunt. Ad hec, nulla prodit historia, summam Imperatricis huius in Arcadii animum potestatem atque gratiam ad mortem usque tantillum imminutam esse: quod tamen in secunda et quarta epistola fingitur. Neque minus ab historica fide, quam ab ecclesiastico more abhorret quod in epistola prima legitur, ubi post Chrysostomi mortem Innocentius Arcadium et Eudoxiam a sacramentorum perceptione segregare, Arsacium etiam post mortem ab episcopali gradu deiicere, eademque pena eos plectere, qui cum illo in eius ordinatione communicarunt, ac Theophilum non excommunicatione tantum, sed etiam anathemate percellere, et ab omni Christianorum consortio remouere narratur. Primo enim Romanos Pontifices cum principibus etiam hereticis longe alia ratione gerere se consueuisse testes sunt Liberii ad Constantium, Gelasii, Symmachi, Anastasii II et Hormisde ad Anastasium  imp. epistole. Deinde nec priuato cuique penam adeo grauem imponere solent nisi monitionibus premissis. Ubi uero ille monitiones? Si has adhibere uoluisset Innocentius; Arcadii, qui uix septem menses Chrysostomo superstes fuit, ante didicisset obitum, quam extremo illo remedio uti ualuisset. Preterea ex ipsius Innocentii litteris certum est eum totius cause Chrysostomi iudicium ecumenice synodo seruasse. Quocirca is papa  Theophilum, communionem cum ipso non secus atque cum Ioanne habere se testatus, iteratis litteris hortatur, »ut si iudicio confidit, sistat se ad synodum.« Item ad Constantinopolitanos scribens, »Cogitamus, inquit , quomodo ecumenica synodus congreganda sit, ut turbulenti motus Dei nutu tandem conquiescant.« Et ipsius rogatu Honorius imperator tertio ad Arcadium scripsit , nullas intentans ei minas, sed tantum obsecrans, »ut Theophilum Alexandrie episcopum,  qui omnium malorum auctor esse dicitur uel nolentem se sistere iubeat« ad synodum. Istud uero dum cogitaret Innocentius, Ioannis primum, ac paulo post Arcadii mors interueniens congregande synodo moras attulit. Neque tamen idcirco primum abiecit consilium, neque etiam donec haberi posset desiderata synodus, cum aduersariis Ioannis omnino rupit pacem atque communionem, sed eam intermisit tantum atque suspendit. Qua de re Palladius uite Chrysostomi scriptor sub finem dialogi pag. 214 ita loquitur: »Scopus ecclesie Romane iste est, non communicare cum Orientalibus episcopis, presertim  cum Theophilo, donec Dominus dederit locum uniuersali synodo, que putrefactis membris eorum qui hec patrarunt medeatur.« Ubi Romane ecclesie non iudicium, sed scopus notatur seu consilium, quo sibi, donec synodus de hac re decidat, utendum censuit. Et uero Theophilus inter Alexandrinos antistites recenseri etiam a Romanis presulibus numquam desiit. Idem dicendum de ceteris eius sociis, si excipiatur Arsacius, quem, Theodoreto teste , Occidentis episcopi »ne salutare quidem dignati sunt.« uerum cum Attico in eius locum suffecto Innocentius ipse communionem suspensam tenere satis habuit, ad eam illi reddendam paratus, cum pactis conditionibus satisfecisset. Quocirca Maximiano episcopo eum amice roganti, ut pacificas ad Atticum litteras mitteret, rescripsit: »Communio suspensa restituitur demonstranti causas, quibus id acciderat, iam esse detersas, et profitenti conditiones pacis impletas.« Et eum quidem, postquam nomen Ioannis in sacras tabulas retulisset, ab Occidentalibus  susceptum esse Theodoretus narrat.

3. Ex iis tamen, que Theodoretus loco citato scribit, materiam et occasionem prebuisse uidetur prime epistole, adeoque et ceteris, que cum prima sic congruunt, ut earum omnium unum artificem esse nichil prope dubitemus. Nec obstat quod cum Theodoretus de Arsacio, dum uiueret narret, sic ab eius communione abhorruisse episcopos Occidentis, ut eum ne salutare quidem dignarentur; prima tamen epistola eumdem post mortem, non ante, ordine suo mouet. Ab impostore enim, qui ueritate continere se nequit, in eis etiam que imitatur exprimendis, summa fides nequaquam exspectanda est. uerum ex illo adiuncto, etiam post mortem, quod dedita opera insertum esse apparet, tempus expiscari licet, quo epistole ille adornate sunt. Certe si publice tum fuissent, cum Iustinianus imperator undique conquireret exempla, quibus Theodorum Mopsuestenum etiam post mortem excommunicari licere  probaretur, cum istud tam insigne Arsacii etiam post mortem ordine suo moti non fugisset. Illud tamen in medium protulisse nusquam legitur: quod non leui argumento est, etiam epistolas illas nusquam tum, hoc est medio uI seculo, exstitisse. Sed et affectata illa locutio, etiam post mortem, non alia de causa uidetur inserta, nisi ut iis, qui Theodorum Mopsuestenum excommunicari uolebant, faueretur. Unde coniicere licet epistolas illas ipso seculo sexto, cum predicta controuersia necdum sopita esset, fuisse confictas.



EPISTOLA I. Aduersus Arcadium, Eudoxiam, Arsacium ac Theophilum sententia profertur. [1Kb]


INOCENTII ARCHIEPISCOPI ROMANI [a 16Kb] AD ARCADIUM IMPERATOREM.

 1. uox sanguinis fratris mei Ioannis clamat ad Deum contra te, o imperator, sicuti quondam Abel iusti contra fratricidam Cain: et is omni modo uindicabitur. Nec id modo admisisti, sed etiam pacis tempore persecutionem magnam aduersus Deum et Ecclesiam eius concitasti. Eiecisti ex [b 12Kb] episcopali  sede sua, re non iudicata, magnum totius orbis Doctorem, et una cum eo Christum persecutus es. Neque de illo ita queror : quamuis intolerabilis ea iactura sit; sed affligor propterea, quod primum de animarum uestrarum salute, deinde de eis, qui cum sapientissima et spiritali et diuina doctrina et institutione eius destituti sint, famem iam pati coguntur. Neque enim Constantinopolitana tantum ecclesia mellite huius lingue iacturam fecit, sed et uiduata est omnis terra que sub sole est, amisso diuino huiusmodi uiro persuasione unius mulieris, que hoc flagitium admitti permisit. Ceterum illa et presentem hic penam et sempiternum  posthac supplicium, quod ei non ita multo post superuenturum est, excipiet. Tametsi enim beatus Ioannes, postquam fidem seruasset, eosque qui fluctuabant confirmasset, uitam reliquit, in eterna tamen secula sempiternarum deliciarum et immortalis uite hereditatem consecutus est. Eudoxia autem, noua illa Dalila, que paulatim imposture nouacula te rasit, sibi ipsi ex multorum ore induxit maledictionem, graue [a 1Kb] et quod portari nequeat alligauit peccatorum onus, illudque prioribus peccatis suis superaddidit .

2. Quamobrem ego minimus et peccator, ut cui magni apostoli Petri sedes credita est, segrego te et illam a perceptione immaculatorum mysteriorum Christi Dei nostri. Sed et omnem episcopum aut  clericum ordinis sancte Dei Ecclesie, qui ea uobis administrare aut tradere ausus fuerit ab ea hora, qua [b 20Kb] uinculum quo uos ligo, notum uobis fuerit, dignitate sua excidisse [decerno]. Quod si ut homines potentes quemquam ad id ui adegeritis, et canones uobis a Seruatore per sanctos Apostolos traditos transgressi fueritis; in tremenda iudicii die comperietis primum quidem non paruum hoc uobis futurum esse peccatum, deinde nec quemquam ulla huius seculi dignitate tum adiuuari posse: sed animorum occulta erumpent et exhibebuntur ante conspectum omnium.

3. Arsacium autem, quem magni Ioannis loco in sedem episcopalem [c 1Kb] intrusistis, etiam post mortem ordine mouemus cum episcopis omnibus, qui [d 9Kb] consulto cum ipso communicarunt. Neque nomen illius sacris in tabulis inscribatur: hoc enim indignus est  honore, utpote qui episcopatum quodam adulterio polluit. Omnis quippe plantatio, que plantata non fuerit a Patre nostro qui est in celis, eradicabitur . Theophilum autem non modo deiectum e sede sua, sed etiam excommunicatione et anathemate multatum omnino a Christianorum consortio alienum declaramus.


.


 1. , , , . , .  , .  , , . , , . ,  . , , . , , , , .

2. , , , ,  , , . , , , , .

3. , , . ,  . , . .





EPISTOLA II. [1Kb]


ARCADII IMPERATORIS AD INNOCENTIUM PAPAM.


Ut se et Eudoxiam ab excommunicatione liberet.

Norunt omnes homines mentis compotes, commissa per ignorationem nec diuinitus nec per leges puniri: sed neque quemquam alterius nomine penas luere. Quocirca hec scripsi, ut mansuetudinem tuam certam redderem , me nichil eorum cognitum [a 1Kb] habuisse, que nostris antistitibus et clericis acciderunt, et damnationis [b 1Kb] eorum prorsus esse insontem. Cum enim eorum communione [c 1Kb] sim usus, nichil cause erat cur eos affligerem. Quod autem ad filiam tuam Eudoxiam attinet, scito me haud mediocres ab ea pro ratione delicti penas exegisse, ita ut pre huiusmodi merore et angustia, grauissimo correpta morbo decumbat. Ceterum obsecro  ut nos a segregatione liberes, ac ne multipliciter punias. Nec enim ipse Dominus bis ob idem delictum percutit .


.


, , , . , , , . , . , , . , , . .





EPISTOLA [d 1Kb] III. ARCADII IMPERATORIS AD INNOCENTIUM PAPAM. Se insontem esse eorum que in legatos ipsius aut in Ioannem admissa sunt, eorum auctores a se punitos. Adeoque relaxet sententiam, qua se cum coniuge a sacris mysteriis arcet.

Omnino, o pontifex Dei, nequidquam [Forte nil quidquam] eorum, que in legatos [e 1Kb] audacter perpetrata sunt, sciente me factum est: idque ex eo  perspici potest, quod eos a quibus illa orta sunt, seuere ultus sum. Neque quod magnus ille Ioannes depositus sit, ulla in me culpa eius rei heret, sed infelicibus episcopis, quod scilicet cum sacros canones pretenderent, iudicium depositionis illius in sua ipsorum profana capita conuerterunt, quorum sermone nescio quomodo inductus, etiam ipse eorum sententie, quod utinam numquam fecissem,  assensus sum. Quo fit ut ipsi magis in culpa sint. Ex quibus et qui adhuc hic exstant, Acacium et Seuerianum, et eos qui sceleratum Theophilum secuti sunt, ut quanta maxima celeritate, comprehendi [f 1Kb] iussimus, et eos qui illic sunt, ut penas dent ausibus suis debitas. Nobis autem placetur paterna humanitas tua: neque deseras nos expertes mysteriorum incontaminatorum. Tunc etiam filiam tuam Eudoxiam que peccauerit ultus sum, que etiam ex his grauissimo morbo correpta in lectulo decumbit. Ne igitur sepius penas sumas, o reuerendissime  pater: neque enim Dominus in eadem bis penas sumit, ut scriptum est . Ubi autem erit penitentie [g 1Kb] bonum, nisi iis quos peniteat uenia tribuatur? Igitur si nos quidem ex penitentibus non essemus, merito aditus ad ueniam clauderetur: et si accusauimus et condemnauimus nos ipsos ab iis que male egimus; ne bono quidem penitentie, quod quidem uenia est, excidamus.



EPISTOLA [a 1Kb] Iu. [1Kb]


INNOCENTII PAPAE AD ARCADIUM IMPERATOREM.


 Arcadium soluit, et sacrorum mysteriorum perceptionem ei permittit.

 Studium uestrum Dei uoluntati consentaneum, quod propter ipsius nomen ostendistis, probaui. Quapropter a sacris uinculis soluti, ad symbola dominica confirmatis animis accedite.


.


, . , .





IAC. SIRMONDI NOTAE POSTHUMAE.



IN EPIST. II, AD uITRICIUM.


De epistola in generali.

Sancti uictricii Rothomagensis episcopi et confessoris Christi egregias admirandasque uirtutes et merita breui compendio explicat, qui uictricium olim uienne apud S. Martinum uiderat, Paulinus Nolanus, duabus ad eumdem epistolis, sed precipue 28. Huic nunc Innocentius expetitam ab eo mittit formam ecclesiastice discipline, que in Romana Ecclesia seruabatur, ut hanc tum ipse, tum ipso insinuante uicini etiam episcopi, in propriis ecclesiis consectentur, atque hunc quasi didascalum et monitorem  habeant. Sic enim rectius opinor in quibusdam exemplaribus legi, quam ut in aliis didascalicum.


Num. 2, Incipiamus igitur.

Que restant prefationis huius, cum tota epistole conclusione, et cum primis nouem, tertio dempto, capitulis, omnia decerpta sunt ex epistola 4 Siricii pape, quam ex synodo Romana scripsit ad Africanos, queque inserta legitur in actis concilii Tellensis: nisi quod breuius apud Siricium expressa sunt capitula, que diffusius hoc loco digeruntur.


Cap. 3, n. 6, sicut synodus statuit.

Synodum nempe Nicenam significat, cuius canone 18, ut a Iulio papa profertur in epistola ad Orientales, hec leguntur: Cuius, apostolice sedis, dispositioni omnes maiores ecclesiasticas causas, et episcoporum iudicia, antiqua apostolorum, eorumque successorum, atque canonum, auctoritas reseruauit.


Cap. 8, n. 11, uenientes a Nouatianis.

Qui a Nouatianis et Donatistis ad Ecclesiam ueniunt,  baptizandi non sunt, utpote iam rite baptizati, sed per manuum impositionem confirmandi. Quod de Nouatianis quidem seu Catharis, sanxerat synodus Nicena can. 8 et Constantinopolitana can. 7. De Donatistis uero, qui Montenses Rome appellabantur, indicat, ut aliis supersedeam, canon synodi Carthaginensis Africane insertus c. 24. Atque hi nimirum semel ab istis baptizati, sine mora, cum ueniunt suscipiendi sunt. Qui uero ad illos a catholica transeuntes iterum baptizati sunt, hi si redeant, non nisi post diuturnam penitentiam admittendi: quam ad diem usque mortis produci statuerat synodus ualentina c. 3. Donatistas rebaptizare solitos, omnes consentiunt; de Nouatianis testatur Ambrosius in libris de penitentia, Hieroymus in libello de heresibus: Nouatianus, inquit, Rome Nouatianum dogma institui, nolens apostatas suscipere, et baptizans baptizatos.


Cap. 11, n. 14, ab imperatore precipitur.

Huc pertinet lex Honorii ante annos quinque lata Cod. Theod. de decurionibus CLXIII, qua curiales, qui clero se manciparant, distinctis ordinum gradibus precipit uel curie reddi, uel alios pro se restituere, aut facultates suas tradere: Si qui, inquit,  ex secundo patris nostri consulatu curiam relinquentes, clericorum se consortio manciparunt, si iam episcopi uel presbyteri aut diaconi esse meruerunt, in sacris quidem et secretioribus Dei mysteriis perseuerent, sed aut substitutos pro se curie offerre cogantur, aut iuxta legem dudum latam tradant curie facultates. Residui omnes, lectores, subdiaconi, uel hi clerici quibus clericorum priuilegia non debentur, debitis mox patrie muneribus presententur.


Ibid. ipse nobiscum.

Rome fuisse uictricium prior etiam Paulini ad ipsum epistola confirmat: Innocentio pontifice, anno,  ut opinor, superiore, Romam uenisse hic locus ostendit. Paulinus: Nam et inde, inquit, tristati amaritudinem duxeramus, quod ex Urbe ad nos, sicut sperabamus, breui itinere non uenires, qui ad Urbem per tanta terrarum spatia perueneras.



IN EPIST. uI, AD EXUPERIUM.


De epistola in generali.

Respondet ad inquisitiones Exsuperii episcopi, studium eius commendans, quod de dubiis ad sedem apostolicam referret. Multus in Exsuperii Tolosani laudibus et frequens est S. Hieronymus, ut in epistola 4, ad Rusticum: S. Exsuperius, inquit, Tolose episcopus, esuriens pascit alios, omnemque substantiam suam Christi uisceribus erogauit. Nihil illo ditius, qui corpus Domini canistro uimineo, sanguinem portat in uitro. Huius tu e uicino sectare uestigia. Et in epistola 11, ad Ageruchiam: Non possum absque lacrymis Tolose facere mentionem, que ut hucusque non rueret, sancti Exsuperii merita prestiterunt. Exstant  et Hieronymi eiusdem ad Exsuperium epistole tres, libris singulis prefixe commentariorum in Zacariam prophetam, quos Exsuperio nuncupauit, Arcadio Aug. uI, et Anicio Probo coss., hoc est anno post hanc Innocentii epistolam proximo, cum Exsuperius Sisinnium diaconum suum, ad largiendas monachise elemosynas in Palestinam Aegyptumque misisset.


Cap. I, num. 2, ad uerba Siricii episcopi.

In epistola ad Himerium Tarraconensem c. 7. Quo loco Siricius suam in sacerdotes ac leuitas incontinentes sententiam ita diuidit, ut eos qui se ignorantia eatenus lapsos dolerent, et continentiam in posterum sponderent, manere in officiis suis permittat, sed altiorem ad gradum cuchi prohibeat: eos uero, qui se ueteris legis exemplo defendere conarentur, omni ecclesiastico honore priuandos statuat. Innocentius priorem penam in eos decreuit, qui Siricii constitutionem ignorarint: posteriorem in eos qui cognite non paruerint. Comprehendi autem etiam episcopos hac lege, Siricii sub finem uerba declarant.


Cap. 2, n. 6, Nouatiani asperitatem.

Nouatianorum heresis fuit, ut Epiphanius heresi 59 docet, nullam eos qui post baptismum lapsi  sunt consequi ueniam posse. Quare penitentiam denegarunt, omnemque illius mentionem ex conuenticulis suis exploserunt. Theodoretus lib. III de Hereticis fabulis, c. 6, . Quamquam ego ab his in Ecclesia catholica, longissime aberant ii, qui non dubitabant posse omnes per penitentiam recuperare gratiam quam perdiderant, etsi nonnullis interdum, ut indignis, pacem in exitu tantum uite poscentibus, negandam censerent; hoc tamen ipsum, quod Nouatiane asperitatis simile uidebatur, tolli et quilibet in exitu poscenti communionis gratiam tribui placuit, iuxta canonem 13 synodi Nicene.


Cap. 4, n. 10, non habent latentia.

Quam causam hic affert, cur uiri adulteri non perinde arceantur a communione ut femine, eamdem uniuerse de criminosis omnibus, qui latenter ad communionem obrepunt, prodit Augustinus in homilia 1: Nemo, inquit, arbitretur propterea se consilium salutifere huius debere penitentie contemnere,  quia multos forte aduertit et nouit ad sacra altaris accedere, quorum talia crimina non ignorat. Nam plerique propterea nolunt alios accusare, dum se per illos cupiunt excusare. Plerique autem boni christiani propterea tacent et sufferunt alia peccata que nouerunt; quia documentis sepe descruntur, et ea que ipsi sciunt, iudicibus ecclesiasticis probare non possunt. Quamuis enim uera sint quedam, non tamen iudici facile credenda sunt, nisi certis indiciis demonstrentur. Nos uero a communione prohibere quemquam non possumus, nisi aut sponte confessum, aut in aliquo, siue seculari, siue ecclesiastico iudicio, nominatum atque conuictum.


Cap. uII, n. 15, Cetera autem.

Pseudepigraphi libri sub horum nominibus plurimi olim circumferebantur, ut Matthie Euangelium, de quo Origenes in Lucam, et Eusebius lib. III Historie, eiusdemque traditiones , quarum meminit Clemens Alexandrinus lib. II et uII Stromatum; Iacobi minoris Euangelium; Petri ,  , , , : quos omnes commemorat Hieronymus in scriptoribus eccles. c. 1: Libri autem, inquit, e quibus unus actorum eius inscribitur, alius Euangelium, tertius predicationis, quartus Apocalypsis, quintus iudicii, inter apocryphas scripturas reputantur. Ioannis actus, Andree item actus et Euangelium. Thome denique Euangelium, actus, et Apocalypsis. De quibus, aliisque id genus, Gelasius in synodo Romana.



IN EPIST. III. AD SYNODUM TOLOSANAM.


In titulo, Toletana synodo.

Ambigui esse tituli epistolam monuimus. Quod si Tolosane synodo scriptam fuisse constaret, absurdi nichil foret discussas in synodo Gallie Hispanienses causas fuisse, cum tractatas meminerimus in Taurinensi Gallicanas. Sed dubium non uidetur, quin scripta sit ad episcopos Hispanie, post synodum quidem Toletanam, de rebus tamen in ea gestis, uel postea consecutis. Idque ut mihi persuadeam ducor argumento non leui, quod c. 6 exponetur. Quare  antiquam inscriptionem epistole restituendam censeo, ut in Toletano synodo legatur.


Cap. 1, n. 2, propter Galliciorum communionem.

In synodo Toletana Symphosius et Dictinius cum  aliis, ut Idacius in Chronico refert, e Gallecia episcopis, damnata Priscilliani heresi, recepti fuerant in communionem, retentis honoribus quos habebant. Quod non probantes Betici et Carthaginienses, a ceteris episcopis, qui eos receperant, desciuerunt. Dari ergo uult operam pontifex, ut qui desciuerunt, ad communem pacem reuocentur.


Ibid., illius Luciferi.

Calaritani apud Sardos episcopi, qui schismatis in Ecclesia auctor fuit, cum episcopos in synodo Ariminensi lapsos quamuis resipiscentes recipi nollet, ab iisque se qui eos receperant segregauit. Sulpitius Seuerus: Lucifer in tantum eos qui Arimini fuerant condemnauit, ut se etiam ab eorum communione secreuerit, qui eos sub satisfactione uel penitentia recepissent.


Cap. 2, n. 5, Rufinus atque Minucius.

Synodus Nicena can. Iu episcopum ab episcopis prouincie cum metropolitani auctoritate fieri iubet. Contra hunc canonem commiserant Rufinus et Minicius, quorum uterque sine conscientia metropolitani,  alter etiam in aliena prouincia, episcopos ordinarant. Quare et in usurpatores animaduerti oportere ait, et ab his temere ordinatos honore carere quem adepti sunt, iuxta canonem 6 synodi eiusdem, quo cautum est, eum qui preter sententiam metropolitani factus fuerit episcopus, episcopum esse non debere.


Cap. 3, n. 6, Ioanne episcopo.

Ioannes hic synodo Toletane redeuntes ab heresi recipienti per uicarios consenserant: postea subduxisse se, et contra sententiam suam uenisse ferebatur. In hunc ergo, aque in alios qui a communionis consortio cessasse uidebantur, plenius inquiri, deprehensosque, si ad concordiam redire abnuant, excommunicari iubet.


Cap. 4, n. 7, de ordinationibus.

De iis qui praua consuetudine in Hispania ex diuersis generibus hominum, quos canones a cleri gradibus excludunt, creati hactenus fuerant episcopi, propter illorum multitudinem non sic indulget, ut  proposita uitiose deinceps ordinatis ordinantibusque pena, in posterum abstineri precipiat.


Cap. 5, n. 8, in locum patruini.

Discrepant inter se rerum Hispanicarum scriptores, cuius sedis episcopus fuerit Patruinus, qui concilio primo Toletano prefuit. Alii enim Toletanum antistitem fuisse coniiciunt, alii Bracareusem, alli neutram illorum sententiam satis firmam putant. Ex hoc loco apparet, quod in mentem illis non uenerat, Emeritensem episcopum fuisse, cui iam defuncto Gregorius hoc tempore successerat.


Cap. 6, n. 9, per sententiam decernitis.

Manifestum est alludi ad decretum synodi Toletane, quod in eius actis primo loco positum est his uerbis: Patruinus episcopus dixit: Si placet, communi consilio decernamus, quid ab omnibus episcopis in ordinandis clericis sit obseruandum. Mihi autem placet, constituta primitus concilii Niceni perpetuo esse seruanda, nec iis esse recedendum. Episcopi dixerunt: Hoc omnibus placet. Que cum ita sint, liquet profecto  Innocentium hoc loco alloqui episcopos qui Toletano concilio affuerant, ac proinde synodo Toletane inscribi epistolam debere, ut dictum est.




ANNO DOMINI CDXuII.
ZOSIMUS PAPA.





PROLEGOMENA.



NOTITIAE BIOGRAPHICAE. I.


Zosimus natione grecus, ex patre Abrahamio, sedit  annum unum, menses duos, dies undecim. Hic constituit multa in Ecclesia. Et constituit ut diacones leuas tectas de pallis [Al. palleis] linostimis haberent. Et per parochias concessit licentiam benedicendi  cereum [Al. cerea] paschalem. Et precepit, ut nullis clericis poculum in publico propinaretur, nisi tantum in cellis fidelium, maxime clericorum. Hic fecit ordinationem unam per mensem Decembrem, presbyteros decem, diacones tres, episcopos per diuersa loca numero octo . Sepultus est uia Tiburtina, iuxta corpus beati Laurentii martyris, septimo kalendas Ianuarii. Et cessauit episcopatus dies undecim.





NOTAE SEuERINI BINII

Zosimus. Post obitum Innocentii, interlapsis uigintiduobus diebus interregni, Zosimus factus est pontifex decima nona Augusti, anno Domini 417, qui est Honorii 23, Theodosii 10. Pelagius et Celestius ab Africanis condemnati, ad pontificem appellarunt, oblatoque Zosimo fidei libello plane catholico, se in  omnibus paratos esse dixerunt; eadem de fide sentire, que Romanus pontifex sentienda proponeret. Quibus persuasus pontifex de utroque, ut uideri poterat, catholico reddito, ad eosdem Africanos episcopos litteras dedit, quas infra ex codice uaticano cum libello fidei subiungemus. Baptismalis fontis benedictio, ut est apud Leonem epist. 65, miraculo est confirmata. Quid in causa Pelagii inter Zosimum et Africani concilii patres actum sit, infra dicemus. Interea Rome Celestius in iudicium uocatus, de fide et doctrina examinatus, peccatum originale cum Pelagio negasse repertus fuit: qua de causa in utrumque sacer patrum consensus hanc sententiam damnationis protulit, ut nisi correcti penitentiam agerent, toto orbe terrarum damnati censerentur. Sixtus Romanus presbyter, Celestini in pontificatu successor, quem Pelagiane hereseos fautorem ac patronum esse calumniati fuerant, primus in illos anathema proclamauit, et commentarium aduersus eosdem scripsit, teste Augustino epistol. 104 et 105. Honorius  imperator edicto promulgato eosdem proscripsit. Fautores Pelagii ex clero Romano, tamquam rebelles et perturbatores omnium a Zosimo excommunicati, cum ad Honorium imperatorem de pontifice conquesturi se contulissent, sub pena excommunicationis uitari iubentur per epistolam Zosimi ad presbyteros et diaconos Rauennates perscriptam. Damnati heresiarche pontificem, clerum Romanum, Augustinum, aliosque catholicos calumniis impetiuerunt, et Ecclesiam Romanam orientalibus odiosam reddere laborauerunt; sed frustra. Ob dissensionem quamdam Africanorum episcoporum cum Romano pontifice obortam, de prosecutione appellationum ad sedem apostolicam interpositarum, Faustinum episcopum Potentinum in Piceno, Asellum et Philippum, legatos a latere anno Domini 418 Carthaginem misit. Quoniam uero inter hec Zosimum mori, remque ad Bonifacium successorem eius deuolui contigit, quid in causa perdifficili, quinquennio agitata, gestum  sit, infra dicemus. Baron. predictis annis.

Sedit annum unum, menses duos, dies undecim. Anno uno, mensibus quatuor, diebus septem pontificiam sedem tenuisse patet ex initio et fine pontificatus.  Anno precedente 417 Innocentium adhuc superstitem fuisse indicat eius epistola ad concilium Mileuitanum scripta. Ad finem anni 418 Zosimum non superuixisse, acta concilii Carthaginensis uI et epistola Bonifacii successoris ad episcopos Gallie, sub consulatu Monaxii scripta, testantur. Cum ergo, iuxta auctoritatem libri pontificalis, obitus Zosimi contigerit uII kalendas Februarii , constetque ex relatione Symmachi ad Honorium Iu kalendas Februarii data, Bonifacium eidem subrogatum fuisse, dicendum est Zosimum non tribus, sed uno tantum anno, ac predictis mensibus et diebus, sedem apostolicam gubernasse. Baron. anno 418, num. 75.

Per parochias concessit licentiam. Zosimus hoc tantum constituit, ut idem cereus, qui in maioribus dumtaxat basilicis incendi soleret eque singulis parochiis concederetur. Benedictionem enim cerei paschalis, in ecclesia antiquiorem esse docet Prudentius, qui de eo hymnum cecinit. Baronius anno 418, numero uigesimo sexto.



II.



Huius pape pontificatus breuis, sed rebus in Pelagii Celestiique causa gestis satis celebris fuit. Pachasino apud Leonem papam epist. 3 scribenti, anno 417, dum Zosimus pontificatum gereret, Pascha Martii 25 die celebratum esse, suffragatur ipsius Zosimi epistola 1 eodem anno Martii 22 die data. Quocirca maiori fide digna uisa sunt martyrologia aliaque monimenta uetera, que Innocentii obitum Martii 12 die, quam que aliis diebus uel mensibus consignant. Hinc et quo die ordinatus sit Zosimus, non arduum est definire. Nam quin dominico die inauguratus sit ipse epist. 4 n. 2 dubitare non sinit, dum inter ordinationis Herotis uitia hoc recenset, quod ne dies  quidem legitimus ordinationis esset adscitus. At uero a Martii die, quo Innocentius obiit, ad 22, quo Zosimus priorem epistolam scripsit, nullus occurrit dominicus dies, nisi decimus octauus. Restat igitur ut hoc die Zosimus fuerit ordinatus. Si ea benignitate, qua Pelagium Celestiumque, conuersos illos existimans, complexus est, ad indulgentiam quam propensus esset patefecit; eo etiam studio quo illos postmodum detracta fraude, ubique terrarum curauit condemnandos, ab heresi probanda quam alienus esset, quamque catholice ueritati semper fuerit addictus, omnibus comprobauit. Ipso quippe usus est Deus, ut Pelagianorum condemnationi coronis celeberrimo decreto imponeretur. Anno 418, Decembris 26 die, ut ex Symmachi Urbis prefecti relatione, a  Baronio ab anno 418 edita conficitur, uiuendi finem feliciter fecit, anno uno, mensibus nouem, ac nouem diebus, secundum Prosperum, in pontificatu exactis.



[EPISTOLAE ET DECRETA.]





ZOSIMI PAPAE EPISTOLAE ET DECRETA.

*





MONITUM IN EPISTOLAM SEQUENTEM.

1. E ueteri Arelatensis ecclesie codice, qui nunc in  Colbertina bibliotheca asseruatur, a Baronio primum in annalibus, ac deinde a Iac. Sirmondo inter concilia Gallie uulgata est hec epistola. Exstat et in  altero laudate bibliothece non minus uetusto exemplari. Ad utriusque discrimen primum Arel., alterum Colb., nuncupamus. Tertium uero nobis suppeditauit bibliotheca Regia codicem not. 3989 duobus predictis antiquiorem, in quo premittitur factum  ad uirum illustrem Agricolam prefectum Galliarum Augustorum Honorii et Theodosii, infra suo loco edendum, ac deinde sequuntur plures Zosimi aliorumque Romanorum pontificum ad Pelagium usque epistole, presertim in Arelatensis Ecclesie gratiam conscripte. Preterea in Morbacensis monasterii exemplari, compilationem canonum ab annis circiter 800 scriptam continente, duo posteriora epistole huius capita reperimus Zosimo nostro adscripta. In eodem tamen ms. offendimus eiusdem caput 1 nomine inscriptum Siluestri pape, uelut Reticio Augustodunensi episcopo per Gallias ac septem prouincias priuilegium largientis, idque regionis huius presulibus significantis. Exhibet quoque uulgata Floriacensis bibliotheca idem caput  nomine item Siluestri pape insignitum, quo idem priuilegium Paschasio uiennensi conceditur. Huius autem scripti, quod in Appendicem reiiciendum duximus, falsitatem loco suo probaturi sumus. Neque igitur hec scriptio, sicut nec falsa codicis Morbacensis citatio, epistole sequentis officiunt ueritati. Hinc tantum conficitur ecclesias, que aliquod sibi ius in alias arrogare uoluerunt, priuilegio ad epistole huius imitationem concinnato illud obfirmare contendisse.

2. Epistole sequentis ueritatem non modo probat ueterum codicum auctoritas, sed et historica ueritas confirmat. Certe episcoporum Arelatensis prouincie ad Leonem papam preces apud ipsum Leonem epist. 40 nemo queat legere, quin epistolam istam plane ab illis indicari, et ex eius uerbis preces illorum expressas esse non statim agnoscat. Similiter omnes siue antecedentium siue subsequentium Romanorum pontificum que ad Arelatensem ecclesiam  attinent epistole, ita inter se coherent, ut qui unam admiserit, uix ullam reiicere deinde ualeat. Quocirca Ioan. Morinus Eccl. exercit. 24 Scaligerum merito ridet, quod epist. 348, et hanc epistolam, et alias Arelatensis sedis gratia scriptas Zosimo indignas ac supposititias iudicarit. Que autem aduersus illas obiiciuntur, Pasch. Quesnellus ad calcem operum Leonis dissert. 5, part. I, cap. 6, diluit. Demum Francofordiense concilium anno 794 habitum, Carolo Magno presente, can. 8 illarum haud obscure meminit, ubi habet: »De altercatione Ursionis uiennensis episcopi lecte sunt epistole beati Gregorii, Zosimi, Leonis et Symmachi, que definierunt, etc.«

3. An Zosimus Arelatensi episcopo nichil hac epistola noui tribuerit, iure disceptetur. Censet quidem Pasch. Quesnellus loco laudato in eo etiam, quod cap. I de formata precipitur, nichil ei tributum esse, nisi quod iam a Cypriani euo habuerit. Sed quod ea de re ex epistola 1, ad Stephanum I papam, patere ait, nobis prorsus latere ultro fatemur: in ea  enim epistola nullus occurrit de formatis sermo.  Immo si canones consulamus, quos Siricius ad Gallos episcopos misit, Zosimum in eo, quod formatas quibusuis clericis ab Arelatensi episcopo tradendas esse decernit, de iure communi in Galliis recepto derogasse non ambigemus. Ubi enim obseruat Siricius  clericum quemlibet, »sine litteris episcopi sui uel formata in aliena ecclesia non posse ministrare,« clericos alio pergentes litteras seu formatam episcopi sui, non Arelatensis, accipere consueuisse satis aperte indicat. Ad Metropolitani quidem ius hoc pertinuisse non negauerim, ut ei subiecti episcopi aliquod iter procul ab Ecclesiis suis suscipientes formatam ab ipso acciperent. Quamobrem concilium Carthaginense anno 397 celebratum constituit, »ut nullus episcoporum nauiget sine formata primatis« . Neque uero opus est moneamus, primates cuiusque prouincie in Africa uicem gessisse metropolitanorum. At singulos episcopos clericis suis formatas illas tradidisse uel ex eo patet, quod alterum Carthaginense  concilium anno 407 decreuit: »Formatas autem, que a primatibus  uel a quibuscumque episcopis propriis clericis dantur, habeant diem Pasche« . Sanxit quoque Laodicenum concilium can. 40 secundum interpretationem in Codice Quesnelli cap. 58 uulgatam: »Non oportet ministrum altaris, uel etiam laicum, sine canonicis litteris, id est formata, aliquo proficisci;« ac deinde can. 41 hanc formatam a proprio episcopo accipiendam esse docet his uerbis: »Non oportet altaris ministrum uel quemlibet preter iussionem episcopi ad peregrina proficisci.« Immo concilium Antiochenum cum can. 7. secundum mox laudatum interpretem precipiat, »nullum peregrinorum clericorum absque formata suscipi oportere, neque presbyteros ad regiones longinquas formatas, id est epistolas dare; addit tamen can. 8: »uicario uero episcopi, qui a Grecis chorepiscopus dicitur, formatas facere liceat.« Unde ante Zosimi tempora cum  in Oriente, tum in Occidente, usu receptum fuisse liquet, ut predictas formatas clerici ab episcopis suis peterent, et episcopi a metropolitanis: adeoque Zosimus noui aliquid tribuit Arelatensi episcopo, cum episcopos et clericos quoscumque formatas ab eo accipere uoluit.



EPISTOLA I. AD EPISCOPOS GALLIAE. De priuilegiis ecclesie Arelatensis.

I. [a 1Kb] Ut qui Romam aut alio e Gallia ueniunt, formatas accipiant a Metropolitano Arelatensi.---II. Ut metropolitanus Arelatensis episcopos ordinet per prouinciam uiennensem, et per utramque Narbonensem. ---III. Ut ecclesie Arelatensi sue parecie restituantur.


Zosimus uniuersis episcopis per Gallias et [b 1Kb] septem prouincias constitutis.



CAP. I.


1. Placuit apostolice sedi, ut si quis ex  qualibet Galliarum parte, sub quolibet ecclesiastico gradu, ad nos Romam uenire contendit, uel alio [Reg. ms. ad alia] terrarum ire disponit, non aliter proficiscatur, nisi metropolitani [1 97Kb] Arelatensis episcopi formatas acceperit, quibus sacerdotium suum, uel locum ecclesiasticum quem habet, scriptorum eius adstipulatione perdoceat. Quod ea gratia statuimus, quia [a 1Kb] plurimi se episcopos, presbyteros, siue ecclesiasticos simulantes, quia nullum documentum formatarum exstat per quod ualeant confutari, in nomen uenerationis irrepunt, et indebitam reuerentiam promerentur. Quisquis igitur, fratres karissimi, pretermissa supradicti formata, siue episcopus, siue presbyter, siue diaconus, aut deinceps inferiori gradu sit, ad nos uenerit, sciat se omnino suscipi  non posse. Quam [b 1Kb] auctoritatem ubique nos misisse manifestum est: ut cunctis regionibus innotescat, id quod statuimus omnimodis esse seruandum. Si quis autem hec salubriter constituta temerare tentauerit, sponte sua se a nostra nouerit communione discretum. Hoc autem priuilegium formatarum sancto Patroclo fratri et cepiscopo nostro meritorum eius [c 1Kb] specialiter contemplatione concessimus.



CAP. II.


2. Iussimus autem precipuam, sicuti [d 2Kb] semper habuit, metropolitanus episcopus Arelatensium ciuitatis [2 1Kb] in ordinandis sacerdotibus teneat auctoritatem. uiennensem, Narbonensem primam et Narbonensem secundam prouincias ad pontificium suum reuocet. Quisquis uero posthac contra apostolice sedis statuta et precepta maiorum, omisso metropolitano episcopo, in prouinciis supradictis quemquam ordinare presumpserit, uel is qui ordinari se illicite siuerit, uterque [e 1Kb] sacerdotio se carere cognoscat. Quomodo enim potest auctoritatem summi pontificis obtinere, qui que erant pontificis seruare contempsit?



CAP. III.

Omnes sane admonemus, ut quique finibus territoriisque suis contenti sint [f 1Kb] : nam barbara  et impia ista confusio est aliena presumere. De qua re ne ad nos querela ulterius redeat admonemus. Dedit enim exemplum Arelatensis ecclesia, que sibi [3 1Kb] Citharistam et [g 1Kb] Gargarium parecias in territorio suo sitas incorporari iure desiderat: ne de cetero ullus sacerdos in alterius sacerdotis presumat iniuriam. Sane quoniam metropolitane Arelatensium urbi uetus priuilegium minime derogandum  est, ad quam primum ex hac sede Trophimus summus antistes, ex cuius fonte tote Gallie fidei riuulos acceperunt, directus est; idcirco quascumque parecias in quibuslibet territoriis, etiam extra prouincias suas, ut antiquitus [a 1Kb] habuit, intemerata auctoritate possideat. Ad cuius notitiam, si quid illic negotiorum emerserit, referri censemus, nisi magnitudo cause etiam nostrum requirat examen. Data XI kalendas Apriles  [b 1Kb] Honorio augusto XI et Constantio II consulibus.





MONITUM. IN DUAS EPISTOLAS SUBSEQUENTES.

1. Ambas primus Baronius ad annum 417 e ueteris codicis uaticani fide cum suis neuis in lucem emisit. Neuos illos repurgare nisus est Ioannes Garnerius,  sed ea libertate, quam nobis licitam non existimamus. Interdum tamen felix fuit illius labor, ubi a critice regulis minus recedit. Capelli censura, qua eas adulterinas putat, eruditorum omnium iudicio merito reiicitur. Harum prima primis secunde uerbis, sicut et hec altera aperte indicatur istis Marii Mercatoris in commonitorio dictis: »Celestius ad urbem Romanam sub sancte memorie Zosimo episcopo tota festinatione perrexit. Ubi actis quorum exemplaria habemus interrogatus, cum ab illo cognitore aliquatenus tentaretur, crebris responsionibus et prosecutionibus suis spem preseminauit, condemnare se illa capitula, de quibus apud Carthaginem fuerat accusatus, promittens. Id enim et instantius iubebatur, ab eoque uehementius ut id faceret exspectabatur: atque ob hoc ipsum nonnulla illius sancti sacerdotis humanitate dignus est habitus. Et sic epistolam quamdam benignitatis plenam ad Afros episcopos meruit, qua ille abusus est, et adhuc abutitur ad multorum ignorantum deceptionem.« De utraque  uero Augustinus libris contra duas epistolas Pelagianorum ad Bonifacium et de Peccato originali, ut mox uisuri sumus, non minus diserte loquitur. Manifesta quoque sunt hec Facundi lib. uII, c. 3, p. 277, de ambabus uerba: »Inuenient postremo B. Zosimum apostolice sedis antistitem, contra S. Innocentii decessoris sui sententiam, qui primus Pelagianam heresim condemnauit, fidem ipsius Pelagii eiusque complicis Celestii, quem in ecclesia Carthaginensi conuictum, atque appellantem apostolicam sedem, et ipse gestis discusserat, tamquam ueram et catholicam laudantem, insuper etiam Africanos culpantem episcopos, quod ab illis heretici crederentur, cum, necdum ipsi Africanis episcopis dolos eorum manifestius detegentibus, memoratos Pelagium et Celestium putaret orthodoxos.« Et hec quidem pro litterarum illarum ueritate, que ex dicendis magis ac magis elucescet, interim satis. An uero Zosimus causam denuo recognouerit a decessore  suo finitam, de qua Augustinus Serm. 131, n. 40, dixerat: »Causa finita est; utinam finiatur error!« an etiam in hoc toto negotio, ut uult Facundus, »contra S. Innocentii decessoris sui sententiam« se gesserit, nunc est expendendum.

2. Ad Augustinum quod attinet, finitam dixit causam, quatenus aperte ac certa auctoritate erant reprobati errores; at finitam non intellexit, quatenus istud fixam sonat ac determinatam etiam personarum Pelagii ac Celestii condemnationem. De  his enim Carthaginense concilium epist. 26, ad Innocentium. n. 6, uelut subdubitans scripserat: »Etiamsi Pelagius Celestiusque correcti sunt, uel se ista numquam sensisse dicunt.« Nec quidquam certius quinque episcopi epist. 28, ad eumdem papam, n. 11. de Pelagio asseruerant, utpote a quo id postulare satis habebant: »Anathemet ergo Pelagius scripta sua . . . Aut si ea sua esse negat, aut scriptis suis ab inimicis suis dicit immissa que sua esse negat, anathemet ea et damnet.« Neque etiam illum eiusque socium Innocentius nisi adiecta conditione damnarat, ut si nimirum resipiscerent aut purgare sese ualerent, absoluerentur et intra Ecclesiam reciperentur. »Quod si fecerint,« inquit epist. 29, n. 8, »erit in potestate pontificum istis aliquatenus subuenire, et talibus aliquam curam prestare uulneribus, quam solet lapsis cum resipuerint Ecclesia non negare: ut a suis reuocati precipitiis, intra ouile Domini redigantur.« Idipsum epist. 30, n. 6, adhuc apertius confirmat. Nominatimque  de Pelagio epist. 31, n. 4, rescribit: »Non deerit cura, si medicine prebeat ille materiam. Potest enim damnare que senserat, ac datis litteris, erroris sui, ut regressum ad nos decet, ueniam postulare.« His igitur Pelagius Celestiusque litteris inuitati, is quidem nulla mora interposita Romam se contulit, atque apostolice sedis sententie morem gerere se professus est, ille uero litteras cum libello fidei sue misit, in quibus errores sibi ascriptos conceptis uerbis damnare uidebatur. Cum igitur Zosimus congruam illis medicine curam adhibere non neglexit; nichil contra decessoris sui egit sententiam, nec tam causam ab eo finitam recognouisse dicendus est, quam quod Innocentius ad eius coronidem prescripserat, ex ipsius mente perficere uoluisse.

3. Innocentii quippe uotis fecisse satis uidebatur Pelagius. Nam cum aduerteret, ut obseruat Augustinus lib. de Gratia Christi, cap. 30, duo esse de quibus  infamaretur, unum quod paruulis negaret baptismi sacramentum, alterum quod Dei excluderet auxilium; astute confessus est in libello , »infantes in remissionem peccatorum percipere baptismum,« atque huic confessioni in epistola premisit , liberum arbitrium »in omnibus bonis operibus diuino semper adiuuari auxilio.« Hac duplici professione, cui dubio procul Celestius presens ultro subscripserit, cum satis purgatus censeretur, accedente presertim epistola Praylii Hierosolymitani episcopi, qui Pelagii cause enixius adstipulator interueniebat, litteras non differendas duxit Zosimus, quibus Afros de Pelagii ad Ecclesiam reditu certiores faceret, eisque suum ea de causa gaudium panderet ac declararet . Eo etiam erga Pelagium animo, quo Zosimus, affecti sunt Albina, Pinianus et Melania, cum que apud Zosimum scriptis professus erat uafer ille hereticus, ipsius ore presentis excepissent.

 4. Aegrius percipitur, quo pacto probari potuerit fides Celestii, qui, Augustino teste , »in libello suo, quem Rome gestis ecclesiasticis allegauit, paruulos et baptizari in remissionem peccatorum confessus est, et negauit ullum habere originale peccatum.« Ipsa autem huius heretici uerba idem Doctor refert lib. de Pecc. orig. c. 6. Zosimum tamen uariis modis excusant tum Marius Mercator, ut iam uidimus, tum Augustinus ipse, ut nunc paucis exponendum.

 5. Primo quidem licet Augustinus libellum Celestii a Zosimo catholicum dictum esse fateatur, non ideo tamen catholicum dictum esse docet, quia fidei uenena in illo posita ab apostolica sede approbarentur, sed quia catholica mente, seu sub catholice mentis specie, conscriptus esset. Celestius enim in libello suo  de peculiari sententia sua locuturus premiserat: »Si forte ut hominibus quispiam ignorantie error obrepsit, uestra sententia corrigatur.« At uero, infit Augustinus, »hoc catholice mentis est, si qua forte aliter sapit, quam ueritas exigit, non ea certissime definire,  sed detecta ac demonstrata respuere.« Neque uero hac generali Celestii professione contentus fuit Zosimus, sed crebris interrogationibus ac responsis eo illum adegit, ut se »litteris beate memorie pape Innocentii, quibus de hac re  dubitatio tota sublata est, consentire responderet.« Quod ubi professus est , »quis, inquit Augustinus, non uideat  quemadmodum sit colligatus Celestius, et uinculo saluberrimo obstrictus, ne ulterius defendere auderet in baptismate paruulorum non dimitti originale peccatum.« Idcirco laudat idem Augustinus lib. de Pec. Orig., c. 7, piam Zosimi in curando Celestio industriam, qua eum, uelut furentem et phreneticum, suis interrogationibus ac propriis ipsius responsionibus sic colligare studuit, ut ne uix quidem euadere iam posset; sic fouere, ut »interposito duorum mensium tempore, donec rescriberetur ex Africa, resipiscendi ei locus« concederetur. Interea »et hoc  ut plenius et manifestius in illo fieret, exspectabatur, uenturis ex Africa litteris, in qua prouincia eius aliquanto calliditas euidentius innotuerat« . Tum igitur, ut uerbis utamur Augustini, »uoluntas emendationis, non falsitas dogmatis approbata est.« Quamobrem apposite idem concludit Augustinus: Profecto quidquid  interea lenius actum est cum Celestio, seruata dumtaxat antiquissime et robustissime fidei firmitate, correctionis fuit clementissima suasio, non approbatio exitiosissima prauitatis. Et quod ab eodem sacerdote  postea Celestius et Pelagius repetita auctoritate damnati sunt, paululum intermisse, iam necessario proferende seueritatis fuit, non preuaricatio prius cognite, uel noua cognitio ueritatis.

6. Eius etiam indulgentie, qua »duo illa ingenia aliquanto lenius, quam seuerior postulabat Ecclesie disciplina, tractata sunt,« hanc suggerit Augustinus causam; quia nimirum »quamuis nefando errore peruersa, non tamen erant contemptibilia.« Cur uero non erant contemptibilia, subinde aperit, ubi de Celestio sic loquitur, ut de »homine accerrimi ingenii, qui profecto si corrigeretur, plurimis profuisset.« Huius quoque profectus spe Innocentius utrique, modo iis que praue senserant anathema dicerent, uenie locum relinqui iussit. Sperabat quippe fore  »ut illi, qui eius   sermonibus fuerant preceptisque collapsi, quid tandem habeat fides uera cognoscerent. Facilius enim reuocari poterunt, cum ista a suo senserint auctore damnari.« Et hinc igitur rursum cum Innocentio perspicua est Zosimi consensio: adeoque assentandi suspicione uacat Paulinus diaconus, cum infra epist. 8, n. 2, Zosimum Innocentii de Pelagio Celestioque sententiam, etiam antequam eos ille decretorio iudicio damnaret, secutum esse affirmauit. Sed et assertionis ipsius ueritatem id, quod ex gestis in medium profert, euidenter probat. Nil igitur uetat, quominus in laudatum papam, etiam ante decretorium ipsius iudicium, conuenire sentiamus illud Augustini ad Iulianum: »Quale est autem, quod B. memorie Zosimum apostolice sedis episcopum, ut in tua prauitate persistas, preuaricationis accusas? qui non recessit a precessore suo Innocentio, etc.« 

 7. Sane in hac causa iidem clerici Romani consederunt et cum Innocentio, quando Pelagius ac Celestius ea conditione damnati sunt, ut eis, si resipiscerent, uenia non negaretur, et cum Zosimo, quando cum iisdem quamdam resipiscentie speciem pre se ferentibus lenius actum est, et rursus cum eodem papa quando detecta larua ac fraude patefacta heretici illi palam condemnati sunt. Et eam quidem ob causam Pelagiani clericis illis inuri uoluerunt preuaricationis notam, quasi quam in priori Zosimi iudicio probassent doctrinam, in posteriori reprobassent. Sed calumniam illorum hac ratione Augustinus repellit: »Si, quod absit, ita tunc fuisset de Celestio uel Pelagio in Romana Ecclesia iudicatum, ut illa eorum dogmata; que in ipsis et cum ipsis papa Innocentius damnauerat, approbanda et tenenda pronuntiarentur, ex hoc potius esset preuaricationis nota Romanis clericis inurenda« . Ex quo consequens est, ut in tribus illis iudiciis constans fuerit cleri Romani sententia, adeoque manifesta Zosimi,  etiam in iudicio priori cum decessore suo consensio.

8. Hanc etiam inde probat Augustinus quod »tot et tantis inter apostolicam sedem et Afros episcopos currentibus et recurrentibus scriptis, ecclesiasticis etiam gestis de hac causa apud illam sedem Celestio presente et respondente confectis, nulla Zosimi epistola, nulla eius interlocutio reperiatur, in qua uel dixerit uel conscripserit quidquam, quod peruerse Celestii doctrine suffragetur.« Immo et Facundus, quamuis ipsi Zosimus Pelagii Celestiique fidem »contra S. Innocentii decessoris sui sententiam« approbasse uideatur , fatetur tamen non secus de illo sentiendum esse, ac de Athanasio cum Timotheum Apollinaris discipulum Damaso commendauit, de ipso Damaso cum commendatum benigne suscepit, ac de Palestinis episcopis cum Pelagium orthodoxum iudicarunt; »quoniam, inquit, non debet crimini deputari simplicium, non intellecta uersutia malignorum.« Et ea quidem erat  uersutia, ut ex Pelagii litteris tunc Zosimo datis hunc hereticum credidisset Augustinus plane correctum nisi uarias illius artes aliunde compertas habuisset, uti fidem faciunt ipsius Augustini uerba notis in epistolam 42 Pelagii, ad Innocentium, pag. 918, not. g, relata.

9. Celestii Pelagiique causam non mediocriter apud Zosimum iuuit sinistra Herotis et Lazari, qui eos accusarant, quamuis immerita fama. Tametsi enim, etiam postquam ab episcopatu remoti sunt, a Mario Mercatore studiosi episcopi; a concilio Carthaginiensi epist. 26, ad Innocentium, n. I, sancti fratres et consacerdotes; ab Augustino lib. de Gestis Pelagii c. I, item sancti fratres et cepiscopi nostri Galli nuncupentur; longe tamen aliud de illis Zosimus sibi referri audiebat. In epistola nempe Pelagii legebat, teste Augustino , ipsius Pelagii »inuidiosas de inimicis suis querelas.« que maxime in eos cadebant. Neque iis dubio procul parcebat Praylii Hierosolymitani antistitis »enixius  Pelagii cause interuenientis« epistola. Que etiam huius decessor Ioannes aduersus eos dixerat, non tacebantur. Augustinus quidem sapienter monuerat: »Quidquid dixit episcopus Ioannes de absentibus fratribus nostris siue cepiscopis Herote et Lazaro, siue de presbytero Orosio . . . credo quod intelligat  ad eorum preiudicium non ualere.« Sed non is erat Pelagius, qui monito tam equo cederet. Presens preterea in urbe aderat Celestius, qui nichil unde iis inuidiam uel conflaret uel augeret omittebat: presens et Patroclus, quem Zosimus eo acceptius ac benegnius audiebat, quod amicus ac familiaris erat Constantii consulis et militum magistri, »cuius per ipsum gratia, inquit Prosper, querebatur.« E re autem Patrocli erat, ut Heros, in cuius locum inuaserat, existimatione damnatus esset. Quidquid igitur Zosimus in epistolis suis aduersus Herotem scripsit, ex illius fide non immerito  creditur dixisse. Patroclus autem, ut Prosper in Chronico docet, tam perdite conscientie erat, ut »infami mercatu« sacerdotia uenditare non dubitaret. Quod dum ignorat Zosimus, ex ore trium testium de Lazaro et Herote inter se consentientium, equum de illis iudicium proferre se existimauit. Nec aduertit, absentes ex suspectis aduersariorum siue manifestorum siue latentium testimoniis eo ipso tempore a se damnari, quo Afros dictis in absentes credendum non esse sedulius admonebat. Adeo uerum est facilius cerni quod aliis cauendum uel faciendum est, quam quod nobis; ac uiros oculatos interdum in id labi se non aduertere, quod in aliis reprehendunt. At quam nulla in errorem propensione Zosimus primum fallacibus hereticis paulo credulior fuerit, postmodum detecta ueritate patefecit. Nec sine diuino nutu factum est, ut a quo per totum orbem proscribenda essent peruersa commenta, is eorum auctores prius singulari beneuolentia complecteretur. Inde enim persuasum omnibus fuit, pestilentem heresim  soli ueritatis ui, ac nulli priuato odio succubuisse.



EPISTOLA II [a 1Kb] . De causa Celestii. Quid instaurato Rome Celestii iudicio gestum sit. Eum, nisi intra duos menses ueniant qui presentem redarguant, et aliter sentire probent quam professus sit, absolutum fore.


ZOSIMUS AURELIO et uniuersis episcopis per Africam constitutis dilectissimis fratribus in Domino salutem.

1. Magnum pondus examinis magna [b 1Kb] desiderant, ut non sit rebus ipsis, que geruntur, inferior libra iudicii. His accedit apostolice sedis auctoritas, cui in honorem beatissimi Petri patrum decreta peculiarem quamdam sanxere reuerentiam. Orandum  igitur, et incessanter orandum, ut continua gratia perennique adiutorio Dei, ex hoc fonte in totum orbem pax fidei et catholice societatis nullis [c 1Kb] nebulis interfuscata mittatur. Charitas enim, que sicut scriptum est , Deus est, perfecta plenitudinis  abundantia gratulatur: cum si quid uel suspicionis habuerit, fidei intentione sollicita uel in longum perducta [d 1Kb] contentio aut emendatione corrigitur.

2. Celestius presbyter nostro se ingessit examini, expetens ea que de se apostolice sedi aliter, quam oportuit, essent inculcata, purgari. Et licet multe occupationes maioribus uinculis ecclesiasticorum negotiorum curam nostram sollicitudinemque distraherent: tamen ne fraternitatis [Baron. paternitatis] uestre de aduentu ac discussione predicti diutius penderet exspectatio, posthabitis omnibus, die cognitionis resedimus in sancti Clementis basilica, [e 2Kb] qui imbutus beati Petri apostoli disciplinis, tali magistro ueteres emendasset errores, tantosque profectus habuisset, ut fidem quam didicerat et docuerat,  etiam martyrio consecraret: scilicet ut ad salutiferam castigationem tanti sacerdotis auctoritas presenti cognitioni esset exemplo.

3. Omnia igitur, que prius fuerant acta, discussimus, sicut gestorum huic epistole coherentium instructione discetis; et intromisso Celestio, libellum eius, quem dederat, fecimus recitari: nec hoc contenti, utrum hec, que scripsisset, corde loqueretur, an labiis, sepenumero explorauimus; cum de occultis animorum solius Dei nostri possit esse iudicium, cui non tantum cogitata, sed cogitanda etiam presto sunt. Quid uoces eius [f 1Kb] contineant, compendiosius duximus a sanctitate uestra legendo cognosci.

4. Unum sane mouet nos, ut cum in presenti ibi  Celestium habueritis, nichil liquido iudicatum sit. Ad litteras Herotis et Lazari priori relatione destinatas, equidem ob feruorem [Baron. hoc feruore] fidei, prefestinatum esse promptissimum est. Sed cum de his interrogaretur, asseruit nullum sibi de  talibus contentionibus umquam cum antedictis fuisse sermonem; nec ante sibi, quam de se scriberent, uisu fuisse compertos; Lazarum sane in transitu cognitum; Herotem uero etiam satisfactione interposita; quod secus de ignoto et absente sensisset, cum gratia recessisse. [a 1Kb] Tam caduco ac nullo fundamine criminationis ignote, procul dubio e re fuit, ut persona talium, que tam uentosa et leuis exstiterat, quereretur, si saltem illis loci sui ratio uiteque constaret, ut fides absentibus in absentes [b 1Kb] debuerit adhiberi, tantumque pondus in litteris eorum [c 1Kb] ut auctoritatem testimonii mererentur. Patuit hos inobseruatis ordinationibus, plebe cleroque contradicente, ignotos, alienigenas, intra Gallias sacerdotia uindicasse, quibus se ipsi propria  [d 1Kb] abdicauere sententia; nosque, licet et alia, [e 1Kb] tamen eorum de se penitudinem et confessionem secuti, sacerdotali eos loco et omni communione submouimus. Satis urget, causam a talibus processisse per litteras [f 1Kb] in absentis eius accusationem, qui se presens tuetur, qui exponit fidem, qui prouocat accusantem.

5. Numquam piguit in melius retorsisse iudicium.  Adolescens et sancti Spiritus exsecutor [g 1Kb] qui Susannam, seniorum falsitate damnatam, inuenit innocentem . Reducitur a suppliciis casta per puerum, que per grandeuos fingitur impudica. Non ergo omni, sicut cautum est, spiritui credendum est : sed diu appensius examinandum est, presertim de fide hominis, ubi status eius et uita perpetua est. Nec Salomonem fefellit in puerperii [h 1Kb] rixa ueritatis indago . Non enim statim duabus feminis inter se iurgantibus unum pignus induxit: sed ibi arbiter fide cunctabundus inuenit, ubi uere pietatis intellexit affectum. Perquam rarum sit, ut longa et castigata [i 1Kb] cunctatio non ad ueri cubile perueniat. Optime mentis indicium est, praua difficilius credere.  Nam plerique, quorum de se bone [i 1Kb] confessioni pigrius adhibetur fides, in illius erroris abruptum necessitate coguntur: et irremediabile uulnus efficitur, quod desperatur sanari.

6. Unde in presenti causa nichil precox immaturumque censuimus, sed innotescere sanctitati uestre super absoluta Celestii fide nostrum examen: cui etiam prior libellus ab eo intra Africam [k 2Kb] [datus]  testimonio apud uos esse debuisset, ne inexploratis famaque iactatis [a 1Kb] tam facile crederetur. Quare intra secundum mensem [b 1Kb] aut ueniant, qui presentem redarguant aliter sentire, quam libellis et professione contexuit; aut nichil, post hec tam aperta et manifesta que protulit, dubii sanctitas uestra resedisse cognoscat.

7. Ipsum sane Celestium, et quicumque in tempore ex diuersis regionibus aderant sacerdotes admonui, has tendiculas questionum et inepta certamina, que non edificant, sed magis destruunt, ex illa curiositatis contagione profluere; dum unusquisque ingenio suo et intemperanti eloquentia [c 1Kb] suprascripta abutitur: cum in hoc etiam magnorum uirorum nonnumquam cum ipsis auctoribus scripta  periclitentur post multam temporum seriem [Baron. temporis miseriam] interpretantis arbitrio: ut diuine predictum sit, ex multiloquio non uitari peccatum ; et sanctus Dauid [d 1Kb] merito postularit circumstantiam labiis suis, orique custodiam .

8. Charitatem uestram tam apostolice sedis auctoritate, quam mutua amoris affectione commoneo, ut iam ingenia uestra se sanctarum omnium Scripturarum, que secundum traditionem patrum atque  maiorum [e 1Kb] percepte sunt, preceptis obseruationibusque subiiciant. Quid illic non abundans? quid non Dei Spiritu et uocibus plenum sit? nisi libet unumquemque plus sibi credere, suoque de se uti iudicio. [f 2Kb] Data . . . . , Honorio augusto XI et Flauio Constantio consulibus.



EPISTOLA III. Pelagium missis litteris ac libello fidei, rursumque Celestium sese purgasse, neque accusatoribus eorum tam subleste fidei uiris facile fuisse credendum; illos demum, cum damnanda damnarent, ac sequenda sequerentur, a catholica ueritate aut Ecclesie communione numquam excidisse.


ZOSIMUS episcopus AURELIO et uniuersis episcopis per Africam constitutis, dilectissimis fratribus in  Domino salutem.

1. Postquam a nobis Celestius presbyter auditus est, et quid de fide sentiret euidenter expressit, eademque, que in libello contulerat, repetitis crebro professionibus roborauit, de eius nomine plenius ad dilectionem uestram scripta dixerimus.

2. Ecce epistolam Hierosolymitani episcopi Praylii, qui in locum quondam sancti Ioannis episcopus est ordinatus, accepimus, qui cause Pelagii enixius astipulator [g 2Kb] interuenit. Litteras quoque suas  idem Pelagius purgationem continentes abundantissime misit, quibus et professionis sue fidem, quid sequeretur, quidue damnaret, sine aliquo fuco, ut cessarent totius interpretationis insidie, cumulauit. Harum recitatio publica fuit: omnia quidem paria, et eodem sensu sententiisque formata, que Celestius [a 3Kb] ante protulerat, continebant. Utinam ullus uestrum, dilectissimi fratres, recitationi litterarum interesse potuisset! Quod sanctorum uirorum qui aderant gaudium fuit! que admiratio singulorum! uix fletu quidam se et lacrymis temperabant, tales etiam absolute fidei infamari potuisse. Estne ullus locus, in quo Dei gratia uel adiutorium pretermissum sit? quod quisquis potest preter eamdem uel mente concipere, nec [b 2Kb] ille illi superne sententie  subiectus, que de sancto Spiritu lata est, quod neque hic, neque in futuro uenia uel remissione donetur.

 3. uideo etiam hunc Pelagium, Herote et Lazaro scribentibus, infamari. Itane, fratres dilectissimi, ad aures uestras, qui sint isti turbines Ecclesie uel procelle, nec opinione peruenit? Ita uero uos latuit uita horum atque damnatio? Sed quamquam specialis illos apostolice sedis auctoritas omni communione submouerit, discite et in hac epistola, licet strictim, hominum mores. uetus Lazaro consuetudo est innocentiam criminandi. Per multa concilia in sanctum Britium cepiscopum nostrum Turonice ciuitatis diabolicus accusator [c 1Kb] inuentus est . A Proculo Massiliensi in synodo Taurini oppidi sententiam calumniatoris excepit. Ab eodem Proculo fit post multos annos sacerdos, tyrannici iudicii defensor, ciuitatis Aquensium:  cum contrairet [d 1Kb] addicta, in ipsum penetrale et sacerdotale solium sanguine [e 2Kb] innocentis pene  respersum irrupit. Stetitque in eo hactenus umbra sacerdotii, donec in tyranno  imago staret Imperii: quo loco post internecionem patroni sponte se exuit, et propria cessione damnauit. De Herote uero omnia similia, idem tyrannus patronus, cedes, turbe, presbyterorum contradicentium uincula et custodie, et totius ciuitatis [a 1Kb] addictio, similis penitentia de abdicatione sacerdotii. Mirum est si isti laicum uirum [b 1Kb] ad bonam frugem longa erga Deum seruitute nitentem, falsis litteris percellere noluerunt, qui in fratres et cepiscopos tanta machinati sunt, qui tot tempestates ecclesie reddiderunt. Non decet episcopalem auctoritatem, et precipue prudentiam uestram, ad leuium susurronum scripta pendere. Ecce Pelagius Celestiusque apostolice sedi in litteris suis et confessionibus suis  presto sunt: ubi Heros, ubi Lazarus, erubescenda factis et [c 1Kb] tot damnationibus nomina? ubi illi adolescentes, id est Timasius et Iacobus, qui scripta quedam, ut asserebatur [d 1Kb] ? uos coniicite, si qui talia in sede apostolica confitentur, illa que de iisdem a prauis ac leuibus [e 2Kb] auctoribus ac dubio rumore iactata sunt, oporteat credi.

4. Amate pacem, diligite caritatem, studete concordie. Nam scriptum est: Diliges proximum tuum  tamquam te ipsum . Qui magis alter alteri proximi sumus, quam omnes qui in Christo unum esse debemus? Non omnis qui aures uestras uentus ingreditur, nuntius est ueri: ideoque animo presule et in excubiis constituto semper opus est, ne totum fame, totum testibus liceat. Recensete sacras litteras et diuina tabularia: maximam partem falsi testes occupauere, ubi sanctorum aut accusationem aut pericula reperimus: maximam dico, immo totam, cum in ipsum Dominum nostrum Saluatorem totius mundi hostiam et pontificem salutarem falsi testes insurrexerunt [Garn. insurrexerint], qui se eius blasphemiam audisse confingerent. Aestimate quid iam possit preterire fallacia, que in Deum fidei, immo in ipsam fidem ac ueritatem, periuriis impetum fecit.

 5. Hec ideo scripsimus, ut de cetero, si qui absentes minusqe noti de quolibet talia ex libidine mentientur, fixi sint pedes uestri aduersus arietem fraudulentie. Unde et lucernam pedibus suis ac lumen semitis suis uir sanctus exorat : scilicet ne inter fallaces tenebras sint ceca nobis et errabunda uestigia. Et in Euangelio: Numquid lex nostra iudicat hominem, nisi ab ipso audierit prius, et [f 1Kb] cognouerit ? Etiam in ueteri  Testamento: Non [a 1Kb] credes auditui uano, et non consenties cum iniquo fieri testis iniustus . Et ne forte multitudini detrahentium ante examinationem iudicii crederetur, addit dicens, Non eris cum pluribus in malitia, et non accipies per eos peccatum . Et iterum alibi: Prius quam interroges, ne uituperes quemquam: et cum interrogaueris, corripe iuste . Et iterum: Que uiderint oculi tui loquere . Et in Actibus Apostolorum aduersus principes sacerdotum et seniores Iudeorum postulantes absentis Pauli apostoli damnationem, iustissimam sententiam gentilis Festus tribunus protulit, quam conuenit etiam nos in facie credentium obiicere ad uerecundiam, dicens, Non est consuetudo Romanis, damnare  aliquem hominem prius, quam is qui accusatur, presentes habeat accusatores, locumque defendendi accipiat ad abluenda crimina . Si hanc igitur moderationem extra septum fidei nostre positus tenuit contra sacerdotalem pudorem, [b 1Kb] indigna omnino credulitas absentibus in absentes. Quotus enim quisque immunis inuenietur a uulnere, si ad omnem ferientis ictum, credulum pectus aperitur.

6. Doceat nos terrena moderatio, que secularibus arbitriis et causis primum de ipsis iudicibus eligendis repudiandisque sit, et quanta cunctatio; quot interposite dilationes; quoties inhibita comperendinatio : etiam sub ipso fine certaminis ampliare iudicia [c 1Kb] cum innocenti  reo . Confugitur ad  mare et [d 1Kb] transmarina documenta, ut fides que in presenti plerumque arctioribus strangulatur angustiis, saltem eminus ueniat. Hec omnia mentior, nisi in patrocinium tuende innocentie reperta sint. Tolerabilius est enim innocentem quemlibet tardius inueniri, quam cito pro nocente damnari.

7. Graue fuit Lazaro et Heroti litterarum suarum pedissequos esse. An nesciebant, dilectionem uestram ad sedem apostolicam relaturam? Huc certo calumnie compendio nauigassent. Ubi de episcopatu [e 1Kb] ambiendo agitur, maria terrasque lustrant, nec ulla suffragia pretermittunt. Ubi uero innocentium fama percellitur, otiosi et delicati siue accusatores siue testes , in cubilibus et lectulis suis litteris abutuntur;  et totam Africam, uniuersumque tranquillum catholice serenitatis innubilant ad libidines suas due pestes. Ante tribunal Christi omnes stabimus: nemo illic abesse poterit, nec Domini, cuius immensitas omnibus locis ac rebus interuenit, declinare iudicium.

8. Si Deo nostro cordi fuit; propter oues perditas uerbum carnem fieri, et ex Domino formam seruientis induere, ut diu interceptam redderet libertatem: sit uobis gaudium, eos quos falsi [g 1Kb] iudices criminabantur, agnoscere a nostro corpore et catholica ueritate numquam fuisse diuulsos. Certe hoc, quod [h 1Kb] uestra exspectatio desiderabat, eluxit, ut damnanda damnarent, et sequenda sequerentur. Si paterfamilias reditu filii gratulabatur, qui mortuus fuerat,  et reuixit; perierat, et inuentus est ;  et iubebat in usum eius stolam mundam, hoc est insigne candide mentis afferri, et uitulum saginatum; quantum hec uberior exsultatio est fidei, non mortuos esse, nec periisse, de quibus falsa uulgata sunt? Misimus igitur ad dilectionem uestram exemplaria scripturarum, quas Pelagius misit: quarum lectionem non ambigimus parituram esse uobis in Domino de absoluta eius fide letitiam. Data XI kal. Octobris [a 1Kb] .



EPISTOLA [b 1Kb] Iu. De [1 1Kb] Urso et Tuentio episcopis illicite ordinatis, ut nusquam in Ecclesie communione suscipiantur.


ZOSIMUS AURELIO et uniuersis episcopis per Africam constitutis, uniuersis episcopis per Gallias [c 1Kb] et septem prouincias constitutis, uniuersis episcopis  per Hispaniam constitutis, [d 1Kb] a pari.

1. Cum aduersus statuta patrum uenitur, non tantum illorum prudentie atque sententie, qui in euum uictura sanxerunt, sed ipsi quodam modo fidei et catholice discipline irrogatur iniuria. Quid enim tam sanctum atque uenerabile est, quam  penitus non exorbitare ab itinere maiorum, quorum canonica statuta ueluti quedam fundamenta sunt ferendis fidei [e 1Kb] iacta ponderibus? Sed nichil minus ab Urso et Tuentio, quorum unus assidua sedis huius medicina curatus, ad emendati erroris peruenire non potuit sanitatem; alter uero ante aliquot annos obiecta criminatione submotus, sicut ciuium scripta testantur uel ingesta [Forte, ut gesta] docuerunt, etiam ab eo ipso gradum summi sacerdotis accepit, a quo fuerat ante damnatus. Cecus error in utroque, [f 1Kb] ut quod est potissimum in omnibus, nec uelit aliorum de Tuentio, nec suam de Urso tenere sententiam.

2. Sed fac ut honesti mores hominibus essent et probata suffragia: quid illud, quod pretermisso  fratre nostro Patroclo metropolitano episcopo Arelatensium ciuitatis, sine cuius auctoritate, iuxta maiorum canones, nulla penitus potuit ordinatio celebrari, tumultuose et turbide indebitis sacerdotia impinguntur? Nec saltem comprouinciales episcopi corrogantur, ut error uelamento aliquo tegeretur: sed [2 3Kb] Lazarus, dudum in Taurinensi concilio grauis-  simorum episcoporum sententiis pro calumniatore damnatus, cum Britii innocentis episcopi uitam falsis obiectionibus appetisset, post uero indebitum ab eodem Proculo, qui inter ceteros [a 1Kb] in synodo damnationis eius assederat, sacerdotium consecutus [b 1Kb] , a quo se ipse uite sue conscientia, datis litteris in abdicationem sui, sponte submouit. Re uera incongruum fuit, ut [c 1Kb] illicitum sacerdotio, omisso metropolitano, sua confessione spoliatus, sacerdotem pariter ordinaret. Et ne nichil non intempestiue fieret, ne dies quidem legitimus [d 2Kb] ordinationis adsciscitur: scilicet ut quibus cuncta deerant, etiam legitimum tempus deesset. Quid his tot tantisque improba usurpatione posthabitis addi potest, nisi illud extremum, quod totum transcendit errorem, ut [e 1Kb] territoriis  indebitis, ad Arelatensium ciuitatem antiquitus pertinentibus, locarentur? Unum uitium si in causis talibus euenisset, apostolice sedis auctoritas etiam cetera destruxisset. Hic multa concurrunt, improborum et damnatorum ordinatio, pretermissio metropolitani, necnon et prouincialium sacerdotum, locorumque alienorum impudentissima usurpatio, nec saltem diei custodita solemnitas, et Lazarus in consortio illicite ordinationis adscitus. Hec omnia apud nos gestis testimoniisque discussa sunt.

 3. Atque utinam in Tuentio praui tantum mores, non etiam Priscilliana superstitio patuisset! que sedis huius dudum humanitas et misericordia in hoc illi consulere uoluit, ut emendatior de cetero permaneret. Quod beneficium sibi pene preter exemplum prestitum si diligentius obseruare uoluisset, erroris illum anteacti oportuit penitere, non ita precipiti impetu ad sacerdotium festinare, ut nec diei ueterem solemnitatem, que precipue custodienda fuerat, obseruaret, nec indebito loco crederet abstinendum.

4. Qua de re ad sanctitatem uestram et per totum orbem, ubicumque et in quacumque terrarum sonus catholice religionis exiit, scripta direximus, fratres karissimi, ne [f 1Kb] Tuentium et Ursum in communione  Ecclesie, in quocumque ecclesiastico gradu a qua in totum anathemati sunt, suscipiendos esse ducatis. Dicuntur enim circulatores esse, quod nos ex sententiis agnouimus in eorum damnatione sacerdotali auctoritate prolatis, quas in diuersis regionibus exceperunt. Remouende sunt a sancto corpore putride carnes, et a massa sanctificationis acidum exsecrandumque fermentum. De quibus plura scribere pudoris fuit, cum illis pudori non sit tanta fecisse. [g 1Kb]

5. Iussimus autem precipuam, sicuti semper habuit  metropolitanus episcopus Arelatensium .

6. Omnes sane admonemus, ut quique finibus suis contenti sint: nam barbara et impia ista confusio est, aliena presumere. De qua re ne ad nos, et reliquum capitis 3 mox dicte epistole. Data sub die X kalendas Octobris  Honorio augusto XI et [a 1Kb] Constantio II consulibus.



EPISTOLA u [b 1Kb] . Ut metropolitanus Arelatensis in prouincia uiennensi et in utraque Narbonensi ordinandorum episcoporum habeat potestatem


ZOSIMUS episcopis prouincie uiennensis et Narbonensis secunde, a pari.

[1 1Kb] Multa contra ueterem formam Proculus usurpasse detectus est in ordinationibus nonnullorum indebite celebrandis, quas proxime numerosa [c 1Kb] cognitione discussimus: licet ipse diu exspectatus, fastidiose ferens sibi inducias attributas, conuenire dissimulet. Attamen illa presumptio nos admodum mouit, quod in synodo Taurinensi, cum longe aliud ageretur, in apostolice sedis iniuriam subripiendum putauit, ut sibi concilii illius emendicata prestaret obreptio ordinandorum sacerdotum ueluti metropolitano in Narbonensi secunda prouincia [d 2Kb] potestatem . Et ne solus, impudenter indebita postulando,  huic sedi uideretur intulisse conuicium, socium sibi [2 1Kb] Simplicium uiennensis ciuitatis asciuit, qui non dissimili impudentia postularet, ut sibi quoque in uiennensium prouincia creandorum sacerdotum permitteretur arbitrium. Indecens ausus, et in ipso uestibulo resecandus, hoc ab episcopis ob certas causas concilium agitantibus extorquere, quod contra statuta patrum et sancti Trophimi reuerentiam, qui primus metropolitanus Arelatensis ciuitatis ex hac sede directus est, concedere, uel mutare ne huius quidem sedis possit auctoritas. Apud nos enim  inconuulsis radicibus uiuit antiquitas, cui decreta Patrum sanxere reuerentiam. Et quia redire in ordinem suum intermissa precipimus, [e 2Kb] fratres karissimi, metropolitanus  Arelatensis ciuitatis episcopus iam inde a Trophimo ordinationis seriem temporibus roboratam inuiolabili in utraque Narbonensi et uiennensi auctoritate possideat. Data III kalendas Octobris, Honorio augusto XI et Constantio II consulibus.



EPISTOLA uI [f 1Kb] . Hilarium nullo niti iure ad ordinandos in prima [3 1Kb] Narbonensi episcopos, ac ne quid inde sibi usurpet.


ZOSIMUS HILARIO episcopo Narbonensis prime prouincie.

1. Mirati admodum sumus, dum nobis studiosius  requirentibus relatio tua de ordinandis in prouincia Narbonensi prima sacerdotibus legeretur, quod dum assertioni et desideriis tuis cupis esse consultum, pretermissa ueri fide, relationem tuam sub honestatis specie colorasti, asserens in aliena prouincia ab alio non debere fieri sacerdotes: cum utique debueris, non quid tibi rectum uideretur, sed quid habuerit antiqua consuetudo, suggerere. Ideoque uacuato eo quod obtinuisse a sede apostolica subreptitie comprobaris, quia satis constitit Arelatensis ecclesie sacerdoti prisca id institutione concessum, ut non solum in prouincia uiennensi, sed etiam per duas Narbonenses, episcopos faciat. Nam sancte memorie Trophimus sacerdos, quondam ad Arelatensem urbem ab apostolica sede transmissus, ad  illas regiones et tanti nominis reuerentiam primus exhibuit, et in [a 1Kb] alias non immerito ea quam acceperat auctoritate transfudit; adque hanc ordinandi consuetudinem, et pontificatum loci illius quem obtinuerat primus et iustus, custoditum usque in proximum tempus, gestis apud nos habitis, multorum consacerdotum testimoniis [b 1Kb] approbatur.

2. Ergo licet sola, que in sede apostolica habita sunt, potuissent gesta sufficere; tamen etiam hac te auctoritate constringimus, ut presumptioni tue, quam extulisse contra ueterem consuetudinem uidebaris, modum noueris iuste [c 1Kb] prescriptionis indictum, neque estimes tibi ulterius pontificatum de ordinandis sacerdotibus uindicandum: cum hoc uideas Arelatensis episcopo ciuitatis et per apostolicam sedem,  et per sancti Trophimi reuerentiam, et per ueterem consuetudinem, et nostra recenti euidentissima definitione  deferri. Si quid contra hec, frater carissime, que a nobis sunt sub Dei iudicio statuta, tentaueris: non solum quos faciendos credideris, episcopatum obtinere [d 1Kb] non possint, sed etiam ipse catholica communione discretus, sero de illicitis presumptionibus ingemiscas. Data [e 1Kb] uI kalendas Octobris  Honorio augusto XI et Constantio II consulibus.



EPISTOLA [f 1Kb] uII. Metropolitani dignitas a [1 1Kb] Proculo usurpata, Patroclo asseritur. Ipsius est cuiuis de Gallie clero formatas dare. Ordinationes precipites ac per saltum uetantur.


ZOSIMUS PATROCLO episcopo Arelatensi.

1. Quid de Proculi damnatione censuerim, tenet conscientia tua, cum meo inferesses examini: nec  te gestorum nostrorum auctoritas latet uel scriptorum que de ipsius damnatione per terrarum diuersa [g 1Kb] direximus. Unde metropolitani in te dignitatem atque personam etiam apostolice sedis auctoritate considera: in quem furtiue locum [h 1Kb] per indebita a synodo Proculus usurpatum irrepserat. Quicumque igitur ex Gallicanis unde unde regionibus ueniunt sub quouis ecclesiastico nomine uel gradu, formatas per te commoniti [i 1Kb] ad nos mittendas esse cognoscant: alioquin sibi imputabunt, si inefficaciter, hac solemnitate postposita, te inconsulto ad nos uenire tentauerint: quod ab episcopis usque ad ultimum [i 1Kb] ecclesiasticorum gradum obseruari conueniet, frater carissime.

2. Et quia nonnulli ex quacumque militia se ad  Ecclesiam conferentes , statim [2 2Kb] saltu quodam summatem locum religionis affectant,  qui gradatim per ecclesiastica stipendia uenientibus explorata [a 1Kb] solet discussione differri: idcirco quoniam in nonnullis factum infirmare non possumus, si qui iam ordinati sunt, in eo gradu, ad quem saltu subito peruenerunt, perdurare debebunt. Si enim Apostolus neophytum sacerdotio non statim cumulari iubet , et hoc idem canonum statuta sanxerunt ; hoc addimus nostra sententia, ut quisquis de cetero [b 1Kb] uel summo sacerdotio, uel presbyterii gradu uel diaconatus crediderit cumulandum, sciat et se gradus sui subire iacturam, nec in illum ualitura esse que contulit: ut saltem ab ordinatione precipiti metus iste summoueat, quos examinata discussio cercere debuisset. Scripta nostra in omnium facies notitiam peruenire; ut ne hoc  quidem ipsum tibi, quod omnibus interdictum est, licere cognoscas. Data [c 1Kb] uI kalendas Octobris  Honorio XI et Constantio II consulibus.





EPISTOLA uIII. SEU LIBELLUS PAULINI DIACONI ADuERSUS CeLESTIUM ZOSIMO EPISCOPO DATUS. Quod Zosimus Celestii heresim condemnarit, eiusdemque aduersum se calumniam respuerit, ac demum suam ipsius approbarit fidem, gratulatur; et cur Romam non adeat, exponit.





EPISTOLA IX [d 2Kb] . I. Quod monachi uel laici nisi per gradus ecclesiasticos non debeant ad summum sacerdotium peruenire.---  II. Quod si quis interdicta despexerit, gradus superioris periculo subiacebit.---III. Que in singulis cleri gradibus tempora sint prefixa.


ZOSIMUS [e 1Kb] Hesychio episcopo Salonitano.



CAP. I.

1. Exigit dilectio tua preceptum apostolice sedis, in quo Patrum decreta consentiunt, et significas nonnullos ex monachorum [f 1Kb] populari cetu, quorum solitudo quauis frequentia maior est, sed et laicos ad sacerdotium festinare. Hoc autem  specialiter et sub predecessoribus nostris, et nuper a nobis interdictum constat, litteris ad Gallias Hispaniasque [g 1Kb] transmissis, in quibus regionibus familiaris est ista presumptio, quamuis nec Africa super hac admonitione nostra habeatur aliena, ne quis  penitus  contra patrum precepta, qui ecclesiasticis disciplinis per ordinem non fuisset imbutus, et temporis approbatione diuinis stipendiis eruditus, nequaquam ad summum Ecclesie sacerdotium aspirare presumeret: et non solum in eo ambitio inefficax haberetur, uerum etiam in [h 1Kb] ordinatores eius, ut carerent eo ordine, quem sine ordine contra precepta Patrum crediderant presumendum. Unde miramur ad dilectionem tuam statuta apostolice sedis non fuisse perlata. Laudamus igitur constantiam propositi tui, frater carissime, nec aliud de pontificii tui uetere censura auctoritatis genus exspectandum fuit, quam ut talibus ambitionibus, pro preceptis Patrum, in procinctu fidei constitutus occurreres.

2. Igitur si quid auctoritati tue, quod nos non opinamur, estimas defuisse, supplemus. [i 1Kb] Obsiste  talibus ordinationibus, obsiste superbie et arrogantie uenienti. Tecum faciunt precepta Patrum, tecum apostolice sedis auctoritas. Si enim [a 1Kb] officia secularia principem locum, non uestibulum actionis ingressis, sed per plurimos gradus [b 1Kb] examinato temporibus deferunt: quis ille tam arrogans, tam impudens inuenitur, ut in celesti militia, que [c 1Kb] pensius ponderanda est, et sicut aurum repetitis ignibus exploranda, statim dux esse desideret, cum tyro ante non fuerit, et prius uelit docere, quam discere? Assuescat in Domini castris, in lectorum primitus gradu diuini rudimenta [Merl. rudimentis] seruitii: necilli uile sit exorcistam, acolythum, subdiaconum, diaconum per ordinem fieri: nec hoc saltu, sed [d 3Kb] statutis maiorum ordinatione temporibus. Iam uero  ad presbyterii fastigium talis accedat, ut et nomen etas impleat, et meritum probitatis stipendia anteacta testentur. Iure inde summi pontificis locum sperare debebit.

3. Facit hoc nimia remissio consacerdotum nostrorum, qui pompam multitudinis querunt, et putant ex hac turba aliquid sibi dignitatis acquiri. Hinc passim numerosa popularitas etiam his locis, ubi solitudo est, talium reperitur, dum parecias extendi  cupiunt, aud quibus aliud prestare non possunt, diuinos ordines largiuntur. Quod oportet districti semper esse iudicii. Rarum est [e 1Kb] enim omne quod magnum est.



CAP. II.

4. Proinde nos, ne quid meritis dilectionis tue derogaremus, ad te potissimum scripta direximus, que in omnium fratrum et cepiscoporum nostrorum facies ire notitiam, non tantum eorum qui in ea prouincia sunt, sed etiam qui uicinis dilectioni tue prouinciis adiunguntur. Sciet quisquis hoc postposita Patrum et apostolice sedis auctoritate neglexerit, a nobis districtius uindicandum; ut loci sui minime dubitet sibi non constare rationem, si hoc putat, post tot prohibitiones, impune [f 1Kb] tentari. Contumelie enim studio fit, quidquid [g 1Kb] interdictum  toties usurpatur .



CAP. III.

5. [h 1Kb] Hec autem  singulis gradibus obseruanda sunt tempora. Si ab infantia ecclesiasticis ministeriis [i 1Kb] nomen dederit, inter lectores usque ad uicesimum etatis annum continuata obseruatione perduret. Si maior iam et grandeuus accesserit, [i 2Kb] ita tamen, ut post baptismum statim, si diuine  militie desiderat mancipari, siue inter lectores, siue inter exorcistas quinquennio teneatur: exinde acolythus uel subdiaconus quatuor annis; et sic ad benedictionem diaconatus, si meretur, accedat; in quo ordine quinque annis, [a 1Kb] si inculpate se gesserit, herere debebit. Exinde suffragantibus stipendiis, per tot gradus datis proprie fidei documentis, presbyterii sacerdotium poterit promereri. De quo loco, si eo illum [b 1Kb] exactior ad bonos mores uita produxerit, summum pontificatum sperare debebit. Hac tamen lege seruata, ut neque digamus, [c 2Kb] neque penitens, ad hos gradus possit admitti. Sane, ut etiam defensores ecclesie, qui ex laicis fiunt, supra dicta obseruatione teneantur, si meruerint esse in ordine clericatus. Data [d 1Kb] IX kalendas Martias  DD. NN. Honorio XII et Theodosio uIII augustis consulibus.



EPISTOLA X [e 1Kb] . Aduersus Proculi ausus et illicitas ordinationes.


ZOSIMUS PATROCLO episcopo Arelatensi.

Cum et in presenti cognoueris, et frequentibus a nobis litteris ipse sis monitus, ut auctoritate metropolitani, quam tibi apostolice sedis pronuntiatione firmauimus, Proculi ausibus conatibusque illis, quibus adhuc se putat aliqua posse turbare, huius rei [f 1Kb] oppressu  occurreres, renitens rigore censuraque, quam pro regularum confirmatione susceperas, quippe cum et tibi nostrum delegatum nosses officium, et illum scires esse damnatum: miror quid post ista Proculo liceat, aut uacet illa, que consueuerat, aut peiora committere. [g 1Kb] Cur non putat unde istam habeas potestatem tuam, frater carissime, ut censuerimus, censeamusque, quicumque ex illis ad nostras regiones ueniunt, sine tua non suscipiendos esse formata, nec probandum quem non in prouincia positus ipse probaueris? Post istam esse delegationem ad nos rumor aduenit, Proculum quasi consuetis ludere et uti moribus suis, iunxisse sibi quosdam idoneos turbationibus homines, et post illa que illi interdiximus ordinasse. Sed sciant quibus hanc epistolam  uolumus in notitiam peruenire, suscipi se nullatenus posse, [h 1Kb] qui aut contra regulas repente, aut postquam illi interdiximus, sunt ordinati. Data [i 1Kb] III nonas Martias , Honorio XII et Theodosio uIII augustis consulibus.



EPISTOLA XI [i 1Kb] . Patroclo commissum esse, ut Proculi loco alium episcopum accipiant.

ZOSIMUS [1 2Kb] clero, ordini, et plebi consistenti Massilie.

Non miror Proculum in consueta adhuc fronte durare,  et [a 1Kb] oblitum penitus pudoris quotidie digna damnatione committere, nec aliquando desistere, ut toties commonitus prohibitusque non cesset. Ecce cetum uestre dilectionis sua, qua sola notus est, turbatione confundit: nec Ecclesiam patitur esse concordem, cum suis id agat semper officiis, quatenus aggerens postrema prioribus, malum aliquod, quod ante commiserat, in peius emendet. Cum ipse iam non sit [b 1Kb] episcopus, episcopos facit, et humanus largitor aliis se dicit posse prestare, quod datum sibi aliquando immerito tenere non potuit. Addens sibi iungitque inquiete mentis homines, et qui soli possunt fauere damnato, per quos quecumque turbarum studiosus cogitat, hac sua fidens societate conficiat. Sed habeo, fratres karissimi, uestri curam,  moleste ferens quidquid ille quotidianis ausibus facit, id uos, Christianum populum, et qui in nostra caritate persistat, posse perferre, nec eius obuiare factis, aut repugnare conatibus. Idcirco curam uestri licet et prioribus commiserim litteris [c 1Kb] uestre metropolitano prouincie fratri et cepiscopo nostro Patroclo, tamen iterum committo: ut ipsius tuti consilio et pro disciplinarum ratione formati, eius obtemperantes nutibus, dignum possitis accipere sacerdotem. Data III nonas Martias , Honorio XII et Theodosio uIII augustis consulibus.



EPISTOLA XII [d 1Kb] . Zosimus auctoritate sedis sue pluribus explicata, certiores Afros facit, se non omnem, ut ipsis uisum est, Celestii uerbis fidem commodasse, aut ea immutasse  que de illo a decessore suo statuta sunt.


ZOSIMUS AURELIO ac ceteris, qui in concilio Carthaginensi adfuerunt, dilectissimis fratribus in Domino salutem.


1. Quamuis Patrum traditio apostolice sedi auctoritatem tantam tribuerit, ut de eius iudicio disceptare nullus auderet, idque per canones semper regulasque [Supple, eadem sedes] seruauerit, et currens adhuc suis legibus ecclesiastica disciplina Petri nomini, a quo ipsa quoque descendit, reuerentiam quam debet exsoluat: tantam enim huic Apostolo canonica antiquitas [e 1Kb] per sententias omnium uoluit esse potentiam, ex ipsa quoque Christi Dei nostri promissione, ut et ligata solueret, et soluta uinciret ; par potestatis data conditio in eos, qui sedis hereditatem, ipso annuente, meruissent: habet  enim [f 1Kb] ipse, cum omnium Ecclesiarum, tum huius maxime ubi sederat, curam; nec patitur aliquid priuilegii aut aliqua titubare aura sententie, cui [g 1Kb] ipsa sui nominis firma et nullis hebetata motibus constituit fundamenta, et que sine suo periculo temere nullus incessat: cum ergo tante auctoritatis Petrus caput sit, et sequentia omnium maiorum [h 1Kb] studia firmauerit, ut tam humanis quam diuinis legibus et disciplinis omnibus firmetur Romana Ecclesia, cuius locum nos regere, [i 1Kb] ipsius quoque potestatem nominis obtinere non latet uos, sed nostis, fratres karissimi, et, quemadmodum sacerdotes, scire debetis: tamen cum tantum nobis esset auctoritatis, ut nullus de nostra possit retractare sententia; nichil egimus, quod non ad uestram notitiam nostris ultro  litteris referremus; dantes hec fraternitati, ut in  commune consulentes, non quia quid deberet fieri nesciremus, aut faceremus aliquid, quod contra utilitatem Ecclesie ueniens displiceret; sed pariter uobiscum uoluimus habere tractatum de illo  qui apud uos, sicut ipsi per litteras dicitis, fuerat accusatus; et ad nostram, qui se assereret innocentem, non refugiens iudicium ex appellatione pristina [a 1Kb] , uenerit sedem; accusatores suos ultro deposcens, et que in se crimina per rumorem falso dicebat illata condemnans. Omnem eius petitionem prioribus [b 1Kb] litteris, quas uobis misimus, putauimus ac nouimus explicatam; satisque illis scriptis, que ad [c 2Kb] illa rescripseratis, [d 2Kb] credidimus esse responsum.

2. Sed post misse per Marcellinum subdiaconum  uestrum epistole omne uolumen uoluimus: quo aliquando perlecto, ita totum litterarum comprehendistis textum, quasi nos Celestio commodauerimus in omnibus fidem, uerbisque eius non discussis, ad omnem, ut ita dicam, syllabam prebuerimus assensum. Numquam temere que sunt diu tractanda [e 1Kb] sinuntur; nec sine magna deliberatione statuendum  est, quod summo debet disceptari iudicio. Idcirco nouerit uestra fraternitas, nichil nos post illas quas [f 2Kb] superius uel litteras uestras accepimus immutasse, sed in eodem cuncta reliquisse statu, in quo dudum  fuerant, eum hoc nostris litteris uestre indicauimus sanctitati, ut illa que a uobis ad nos missa erat, obtestatio [g 1Kb] seruaretur. Subscripsi. Bene ualete. Data XII kalend. April. , Honorio augusto XII consule. Accepta tertio kalendas Maias .





EPISTOLA XIII. SEU HONORII CONSTITUTIO AD AGRICOLAM PRAEFECTUM. Ut septem prouinciarum concilium singulis annis Arelate habeatur.

 



EPISTOLA XIu. SEU [h 2Kb] COMMONITORIUM ZOSIMI PAPAE PRESBYTERIS ET DIACONIBUS SUIS RAuENNAE CONSTITUTIS.  De presbyteris quibusdam rebellibus, et iis qui se eorum societati adiunxerant.

Ex [a 1Kb] relatione fratris nostri [b 1Kb] Archidami presbyteri, qualiter suscepti sitis uel quid egeritis, cognouimus, uel qualiter illi suscepti sunt, qui contra canones aduersum nos ad Comitatum, nescio qua audentes temeritate, ire uoluerunt. Ad quos hec, que nunc misimus, olim scripta feceramus, eorum quas iniuriose miserant respondentes epistolis . Sed quoniam non potuerunt [c 1Kb] rei in sua, hoc est, in nostra ecclesia Romana, cum nostris compresbyteris commorari, has ad uos illis tradendas litteras destinauimus, in quibus decreto nostro sanximus, memoratos perturbatores omnium ab apostolice nostre sedis communione alienos fuisse, atque nostra subscriptione prolatam sententiam  suscepisse. [d 1Kb] Illos etiam, qui effrenato huic facto consilioque assensum commodare uoluerunt, uestre  caritatis est estimare qualiter habeantur. Quibus hoc obiicere uos debetis, [e 1Kb] quod iuxta canonum precepta fortiter incurrere, et qualiter presbyteros non decebat, rebelles [f 1Kb] exstitere. uos autem monemus in speculis esse debere, [g 1Kb] ne quo eorum prorumpat audacia, quos anathematizatos [h 1Kb] scit sancta et apostolica Ecclesia. De his uero, qui eorum se societati iunxerunt, quid agere debeamus, cum reuersi fueritis, consilio meliori tractabimus.  Data quinto nonas Octobris , Honorio XII et Theodosio uIII augustis consulibus.



EPISTOLA Xu. SEU [i 1Kb] COMMONITORIUM ZOSIMI PAPAE AD LEGATOS SUOS.

De appellatinibus episcoporum ad Romane Ecclesie sacerdotem.---II. De tractandis presbyterum et diacorum causis apud finitimos episcopos, si a suis excommunicati fuerint.


Fratri FAUSTINO [a 1Kb] et filiis PHILIPPO et ASELLO presbyteris ZOSIMUS episcopus.


1. uobis commissa negotia non latent. uos ita ut nostra, immo quia nostra ibi in uobis presentia est, cuncta peragite; maxime cum et hoc nostrum possitis habere mandatum, et uerba canonum, que in pleniorem firmitatem huic Commonitorio inseruimus. Ita enim dixerunt, dilectissimi fratres, in concilio [b 2Kb] Niceno, cum de episcoporum appellatione decernerent: »Placuit autem, ut si episcopus accusatus fuerit, et iudicauerint congregati episcopi regionis ipsius, et de gradu suo deiecerint eum, et appellasse uideatur, et confugerit ad beatissimum ecclesie Romane episcopum, et uoluerit audiri, et iustum putauerit ut renouetur examen; scribere his episcopis  dignetur, qui in finitima et propinqua prouincia sunt, ut ipsi diligenter omnia requirant, et iuxta fidem ueritatis definiant. Quod si is qui rogat causam suam iterum audiri, deprecatione sua mouerit episcopum Romanum, ut e latere suo presbyterum mittat, erit in potestate episcopi Romani quid uelit et quid existimet. Et si decreuerit mittendos esse qui presentes cum episcopis iudicent, habentes auctoritatem eius a quo destinati sunt, erit in suo arbitrio. Si uero crediderit sufficere episcopos, ut negotio terminum imponant, faciet quod sapientissimo consilio suo iudicauerit.« [c 1Kb] .

 2. De appellationibus autem clericorum [d 2Kb] , id est minoris loci, quid acturi sitis, est ipsius synodi certa responsio. De qua re quid acturi sitis, credidimus inserendum: quod taliter dictum est. Hosius episcopus dixit: »Quid me adhuc mouet, reticere non debeo. Si episcopus quis forte iracundus, quod esse non debet, cito aut aspere commoueatur aduersus presbyterum siue diaconum suum, et exterminare eum de ecclesia uoluerit, prouidendum est ne innocens damnetur aut perdat communionem. Habeat potestatem eiectus, ut finitimos interpellet, causa eius audiatur et diligentius tractetur; quia non oportet negare ei audientiam petenti: et ille episcopus, qui iuste aut iniuste eum reiecit, patienter accipiat, ut negotium discutiatur, ut aut probetur eius  aut emendetur sententia, etc.« .

3. , de Urbano episcopo excommunicando, uel etiam Rome uocando, nisi ea, que uidebantur corrigenda, corrigeret .



EPISTOLA [e 1Kb] XuI. De spretis iudiciorum regulis, adeo ut sacerdotes presentibus laicis iudicentur, et accusato imponatur necessitas aduersarium suum querendi et ad iudicium deducendi.


ZOSIMUS episcopis per [a 1Kb] Byzacium constitutis dilectissimis fratribus in Domino salutem.


1. Miror uos nullam reuerentiam nostri nominis prestare fastigio, nec honorem episcopatui talem deferre, qualis debet ab iis [Forte, debet iis] seruari, quorum hic honor est. Iudicaturi laici de episcopis [b 3Kb] sedent, et hoc uestrum dicitis esse concilium, ubi non sacerdos laicum, sed laicus permissione uestra iudicaturus interest sacerdotem. Non enim sibi poterit, quamuis honoratus fuerit, laicus tantum de quouis honore blandiri, ut merito interfuisse uideretur [c 1Kb] , quod erat constitutum ecclesiasticum. Adde quod telonariorum siue [d 3Kb] temonariorum etiam nomen inseritur, et iudicium in episcopum ab hac congregatione  collegitur. Sedent publicani homines, et auditur episcopus, et [e 1Kb] talibus quid fas non est facientibus uobis auditur. Illud quoque quis non rideat, immo non doleat; cum taliter ecclesiasticam uideat regulam [f 1Kb] titubare, et uigorem canonum ad hoc esse deiectum? Quando hoc et ubi factum docetur? exemplum que etas meminit, quis sacerdos audiuit? cum fuerint innumeri, qui, amplissimis abdicatis honoribus, ita potentiam refutauerint secularem, ut uel minimi nominis clerici [g 1Kb] malueriat sustinere, nec aliquid prioris dignitatis ambitu iudicari, et cede iudicibus uera et certa prescriptio. Quid uultis de consensu iudicem laicorum? uel clerici, qui hoc solum nomen sine pristinas ne secularitates gloria erubescit  audite. Quid uobis, certe indulgete si dicam, cum iudicaturi cum talibus considetis?

2. Illud autem non nobis pretermittendum uidetur, presertim cum hoc nulla acerbitas fecerit iudiciorum, nullus ordo meminerit, ut querendi aduersarium suum alicui necessitas imponatur, et ad iudicium deducendi; cum ille ultro se debet [a 1Kb] inferre  qui arguit. Unde hoc inuicem scriptum ad uestram transmisimus caritatem per fratrem et cepiscopum nostrum Numunianum. Bene ualete, fratres, et ad latus: XuI kalendas Decembris , Honorio XII et Theodosio uIII consulibus augustis.





APPENDIX AD OPERA S. ZOSIMI PAPAE. NOTITIA SCRIPTORUM NON EXSTANTIUM, QUAE AD ZOSIMUM PAPAM ATTINENT.




I.


Hic recolere satis est Pelagii litteras una cum libello fidei ipsius, necnon epistola Praylii Hierosolymitani episcopi ad Innocentium missas, sed eo defuncto successori illius Zosimo redditas, nec opus est repetere, que de illis ad calcem epistolarum Innocentii disseruimus.



II.

2. Innocentio pontifice, uti iam obseruauimus, Celestius Carthagine accusatus, ibique communione ecclesiastica priuatus, ab hac sententia credidit appellandum. Sed appellatione sua neglecta , Ephesum primum, ubi presbyterii locum per obreptionem petiit, tum Constantinopolim contendit. Tandemque fere post sexennium Romam se conferens, Zosimo pontificatum ineunti libellum obtulit, ab eoque  petiit audiri. Hoc in libello cum fidem suam a Trinitate unius deitatis ad mortuorum resurrectionem, qualis futura est, explicuisset, ubi ad id, de quo agebatur, eius peruenit sermo, premisit: Si que uero preter fidem questiones nate sint, de quibus esset inter plerosque contentio, non ego quasi auctor alicuius dogmatis definita hoc auctoritate statui, sed ea que de Prophetarum et Apostolorum fonte suscepi, uestri apostolatus offerimus probanda esse iudicio; ut, si forte ut hominibus quispiam ignorantie error obrepsit, uestra sententia corrigatur. Eodem in libello, teste Augustino lib. de Gratia Christi c. 33, Celestius paruulos et baptizari in remissionem peccatorum confessus est, et negauit ullum habere originale peccatum. Ipsa uerba, quibus id professus est, idem Doctor  lib. de Pecc. Orig. c. 5 et 6 refert in hunc modum: Infantes autem baptizari in remissionem peccatorum, secundum regulam uniuersalis Ecclesie et secundum Euangelii sententiam confitemur: quia Dominus statuit regnum celorum nonnisi baptizatis posse  conferri. Quod, quia uires nature non habent, conferri necesse est per gratie libertatem. In remissionem autem peccatorum baptizandos infantes non idcirco diximus, ut peccatum ex traduce firmare uideamur; quod longe a catholico sensu alienum est: quia peccatum non cum homine nascitur, quod postmodum exercetur ab homine: quia non nature delictum, sed uoluntatis esse monstratur. Et illud ergo confiteri congruum, ne diuersa baptismatis genera facere uideamur; et hoc premunire necessarium est, ne per mysterii occasionem, ad Creatoris iniuriam malum antequam fiat ab homine, tradi dicatur per naturam.

3. Reliqua libelli huius uerba excidisse eruditorum, qui Ioannem Garnerium precesserunt, eommunis est  sententia. Is tamen Dissert. 5 in Mar. Mercatorem, pag. 313, primam ac maximam eius partem haberi putat Sermoni Augustini alias 190  de Tempore insertam; adeo ut si huic parti subiungatur uerba ex Augustino proxime descripta, nichil iam ipsi ad integritatem totius libelli desiderandum uideatur. Alii quidem predictam citati Sermonis partem ad Pelagii libellum pertinere censent: sed ille inter hanc portionem ac Pelagii libellum eas deprehendit diuersitates, quibus, nec unum opus, nec unius esse iudicat. Et ut id ipsum aliis persuadeat, libellum Pelagii in una columna, et quod Augustini Sermoni 191 de Tempore insertum est in altera e regione posita representat, ac uarietates utrobique occurrentes Italico charactere distinguit. uerum he adeo leues rareque sunt, ut in uno specimine  purum Pelagii libellum, in altero uero eumdem libellum minus purum, et ab eo qui Sermonis memorati exordium composuit, interpolatum exhiberi merito quisque sentiat.



III.

4. Cum hunc Celestii libellum ac predicta Pelagii  scripta Zosimus accepisset, conuocato clero, accitoque Celestio, ipsius ac Pelagii causam examinari atque ea de re acta confici precepit. Gesta illa exinde Basilisco tradita, ut ea deferret in Africam, quo hunc subdiaconum anno 417, ante 2 Nouembris diem peruenisse ex epistola 8, n. 4, certum est. De his gestis Marius Mercator , qui eorum exemplaria penes se fuisse testatur, istud tradit: Celestius interrogatus, cum ab illo cognitore  aliquatenus terreretur, crebris responsionibus et prosecutionibus suis spem preseminauit condemnare se capitula, de quibus apud Carthaginem  fuerat accusatus, promittens. Id enim et instantius iubebatur, ab eoque uehementius exspectabatur. Eamdem rem pluribus prosequitur Augustinus lib. de Pecc. orig., c. 7.  Sed ipsa gestorum uerba, ad que uterque respicit, a Paulino diacono in superiori epistola 8, n. 2, referuntur, ubi cum unicuique illa consulere facile sit, ea hic repetere supersedemus.



Iu.

5. Hilarius Narbonensis episcopus iniquo animo ferens quod Zosimus Patroclo Arelatensi antistiti non in uiennensi tantum prouincia, sed et in duabus Narbonensibus episcopos ordinandi potestatem attribuisset, relationem ad eum misit , qua suum esse obtendebat, in Narbonensi I prouincia sacerdotes ordinare. Neque tamen hoc ius ueteri, ut exigebatur, consuetudine sibi uindicabat, sed quadam decoris et honestatis specie, asserens in aliena prouincia ab alio non debere fieri sacerdotes. Hanc relationem  Zosimus epistola 6, anno 417, Septembris 29 die data, refutat.



u.

6. Aurelius aliique Africe episcopi, anno 417, circa mensis Nouembris initia Carthagine congregati, de Celestio ad Zosimum papam rescripserunt, cum eo sic expostulantes, quasi heretico huic in omnibus accommodasset fidem, atque illius uerbis non discussis ad omnem syllabam assensum prebuisset. His in litteris sibi, utpote apud quos accusatus sit Celestius, notas esse memorabant illius artes. Tum premonentes sinceram non esse illius fidem, Zosimum obtestabantur, ne illum prepropere absolueret, sed res in eo relinqueret statu, in quo ante nouissimam cognitionem erant, hoc est, a communione, qua priuatus ab Innocentio  fuerat Celestius, alienum remanere interim sineret. Quod cum edisseruerint tam copiose ut eorum litteras uoluminis nomine donare Zosimus non dubitarit, hoc tamen modeste adeo prestiterunt, ut huius pape animum in Celestii gratiam quantumuis propensum a preconcepta de illo opinione auocarent, ut ex epistola 13, qua ipsis rescripsit, liquet.

7. Nonnulli, quorum eruditioni deferimus plurimum, uni Zosimi epistole secunde duas ab Afris redditas esse opinantur, unam uidelicet e Carthaginensi concilio, quod Aurelius, ne duorum mensium a Zosimo prescriptum interuallum sine epistola elabi sineret, festinato congregarit; alteram uero ex altero concilio, in quo item Carthagine plures episcopi e diuersis prouinciis,  ineunte mense Nouembri anni 417 conuenerint. uerum uarios Augustini aliorumque Patrum locos, quibus sententiam suam fultam putant, si quis diligenter excusserit, nullum, qui ei reipsa faueat, deprehendet. Et ex iis quidem, quos ad concilium anno 417 habitum accommodant, nullus est, qui non ad concilium anno sequenti kalendis Maiis celebratum commodius referatur . Nominatim uero illud memorant Augustini: Quod pape Zosimo de Africano concilio scriptum est, eiusque rescriptum ad uniuersos totius orbis episcopos, et quod posteriori concilio plenario totius Africe contra ipsum errorem breuiter constituimus, legimus. Ubi negandum non est duo ab Augustino distingui concilia, quorum unum Africanum, alterum plenarium  uocet. Sed ex his ne unum quidem, nedum ambo, ad annum 417 referri queat. Id certe, quod plenarium nuncupat, celebri illo Zosimi ad totius orbis episcopos rescripto posterius fuisse aperte docet. Neque ambiguum est, quin Africani concilii nomine synodum anno 418 kalendis Maiis habitam, que predictum Zosimi rescriptum antecessit, idem Doctor intelligat. Quod confirmare licet cum ex his lib. de Pecc. Origin. cap. 7: Postea quam ex AFRICANO episcoporum concilio rescripta directa sunt, quid fuerit consecutum ut iustissime in eum sententia proferretur, cuncta legite, tum ex istis eiusdem libri cap. 21: Post rescripta quippe AFRICANI concilii . . . . . cura fidelium patuerunt que litteris suis, quas conscripsit per orbem perferendas, papa Zosimus  exsecranda adtexuit. Augustino concinit Prosper lib. contra Collatorem, c. 10, seu 5, n. 15. Quippe quod ibi uelut in Africano concilio constitutum laudat in hunc modum: Errauerunt Africana episcoporum concilia, que decretis suis constituerunt utrumque Dei donum esse, et scire quid facere debeamus, et diligere ut faciamus, totidem uerbis definitum legere est in synodo Carthaginensi anno 418 kalendis Maiis habita, can. 4, seu 5. Nec mouere quemquam debet quod ibidem subiicit Prosper: Errauerunt CCXIu sacerdotes, qui in epistola, quam suis constitutionibus pretulerunt, etc., quasi iam aliud concilium, memorare incipiat. Non enim his uerbis aliud concilium, sed eiusdem concilii aliud scriptum, puta epistolam predicti concilii decretis prefixam commemorat.

 8. Sed et intra illud tempus, quo Zosimi de Celestio littere Afris tradite sunt, et quo illi conscripserunt eas, quibus idem papa epist. 12 respondet, uix octo dierum excogitare licet interuallum. Nempe Basiliscus subdiaconus eas Zosimi litteras, quibus Celestii accusatores Rome, ut eum ibi presentem arguerent, intra secundum mensem sistere se iubebantur, in Africam perferendas suscepit. Nec dubium quin iste subdiaconus statim ab aduentu suo specialem Celestii accusatorem Paulinum conuenire non distulerit. Atqui Paulinus sese 2 Nouembris die a Basilisco conuentum ac uerbo tenus Romam citatum testatus, sexto post die, hoc est Nouembris 8, libellum ad Zosimum per Marcellinum Carthaginensis ecclesie subdiaconum misit. Cum igitur  Zosimus epistola 13, n. 2, respondere se significet Afrorum litteris sibi per eumdem Marcellinum datis, consequens nobis uidetur, ut he Afrorum littere una cum libello Paulini eodem 8 Nouembris die Marcellino tradite fuerint. Iam uero intra paucos illos dies, quibus et Basiliscus in Africam aduenit, et Marcellinus inde Romam profectus est, in eadem ciuitate duas celebres synodos, a quibus seorsim littere ad Zosimum misse sint, habitas esse quis sibi persuadeat? Et istud quidem obseruasse iuuerit, non modo ut historica illustraretur ueritas, sed maxime ne crederetur Zosimus de rebus summi momenti, de quibus duo concilia copiose ipsi scripsissent, ieiune omnino ac non sine quadam negligentie aut etiam superbie ac fastus nota rescripsisse. Ea enim suspicio prorsus euanescit, ubi una tantum  admittitur Afrorum epistola, cui accurate pro tempore respondet. Fieri demum potuit, ut Afri, qui concilia frequenter celebrabant, Carthagine iam congregati, aut propemodum congregandi essent, cum secundam Zosimi epistolam acceperunt. Unde factum est ut ipsi citius rescriberent, quemadmodum anno sequente contigit.



uI.

9. Tunc opportune accidit, ut Zosimi epistola 12 ab Afris III kalendas Maias anni 418 acciperetur. Ipsi enim triduo post, hoc est ipsis kalendis Maiis, Carthagine in basilica Fausti celeberrimum eadem de causa concilium habuerunt. In eo consederunt Aurelius episcopus Carthaginensis, Donatianus Teleptensis prouincie Byzacene primas et alii CCII, tam ex prouincia  Byzacena, quam Mauritania Sitifensi, Tripolitana, Numidia, Mauritania Cesariensi et Hispania congregati, ut in exemplaribus Codicis a Quesnello uulgati c. 13 legimus. Concilio huic Prosper lib. cont. Collat. c. 5, n. 15, et resp. ad obiect. 8 Gallorum, Prosperi item Chronico consentiente, episcopos quatuordecim supra ducentos, Photius uero codice 53 quatuor supra ducentos uiginti interfuisse tradunt. Quamuis autem in codice Quesn. plenarium inscribatur, non aliud tamen ab eo esse iam probauimus, quod Augustinus lib. de Pecc. orig., c. 8 et 21, necnon lib. II ad Bonifacium c. 3 Africanum nuncupat.

10. Episcopi illic congregati octo canones, quales Codex Quesn. c. 13 exhibet, Mileuitano II concilio perperam tribui solitos, condiderunt, eosque ad Zosimum  prefixa illis epistola miserunt. Canones illos ipse adoptauit Zosimus. Certe in Tractoria, de qua mox dicturi sumus, tertium, quartum et quintum uelut propria sedis apostolice decreta haberi uoluit. Epistole autem eis adiuncte fragmentum Prosper lib. cont. Collat. c. 5, n. 15, nobis asseruauit et commendauit his uerbis: »Errauerunt CCXIu sacerdotes, qui in epistola quam suis constitutionibus pretulerunt, ita ad apostolice sedis antistitem B. Zosimum sunt locuti: Constituimus in Pelagium atque Celestium per uenerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, gratia Dei per Iesum Christum Dominum nostrum non solum ad  cognoscendam, uerum etiam ad faciendam iustitiam, nos per actus singulos adiuuari: ita ut sine illa nichil uere sancteque pietatis habere, cogitare, dicere, agere ualeamus.«

11. De eadem epistola loqui uidetur Augustinus lib. II ad Bonifac., c. 3, ubi ait: Ex Africa Romam littere postea uenerunt id continentes: Non sufficere hominibus tardioribus et sollicitioribus, quod se generaliter Innocentii episcopi litteris consentire  fatebatur: sed aperte eum debere anathematizare que in suo libello praua posuerat; ne si id non fecisset, multi parum intelligentes, magis in libello eius illa fidei uenena a sede apostolica crederent approbata, propterea quod ab illa dictum erat eum libellum esse catholicum, quam emendata propter  illud, quod se pape Innocentii litteris consentire ipse responderat: Eodem spectare credimus quod idem Doctor ibid. cap. 4, ad calcem numeri 6, docet, Afros uidelicet ad Zosimum rescribentes flagitasse, ut Celestius ipsa omnino de hac questione  uerba commemorare et anathematizare, que in libello suo posuit , cogeretur.

12. Notat denique Augustinus lib. de Pecc. Orig. c. 8, istud in his litteris, quibus uenerabili pape Zosimo synodus Africana respondit, commemoratum, quid nimirum de Palestine synodi gestis, quibus se Pelagius absolutum esse gloriatur, sanctus papa Innocentius iudicarit. Unde et Africane synodi patres operam dedisse colligitur, ut latebras ac dolos,  quibus hereticus ille impietates suas operire solebat, retegerent. Marius Mercator de litteris illis hoc tantum indicare satis habet, episcopos ex Africa rescribentes omnem causam, que apud eos  facta fuerat, missis etiam gestis que fuerant tunc cum illo uel de illo confecta, exposuisse.



uII.

13. Omnibus Zosimi epistolis celebrior est ea, quam idem Marius Mercator edit. Baluz. pag. 138 Tractoriam nuncupari, ac per totum orbem missam esse obseruat. De eadem epistola Augustinus ad Optatum epist. 190, n. 22, sic scribit: Exempla recentium litterarum, siue que specialiter ad Afros, siue que uniuersaliter ad omnes episcopos de memorata sede manarunt, ne forte ad uestram sanctitatem nondum  peruenerint, uobis curauimus mitti. Que Augustini uerba duplici ratione intelligere est: una nimirum, qua litteris a Zosimo uniuersaliter ad omnes episcopos missis, quedam speciales ad Afros adiuncte sint; idque per se sonant allata huius Doctoris uerba, atque historica ueritas confirmat: altera uero, qua que Afris specialiter inscripte fuerant , postmodum uniuersaliter ad omnes episcopos misse sint. Rei ordinem Mar. Mercator, pag. 134, narrat his uerbis Episcopis uero ex Africa  rescribentibus, omnemque causam que apud eos facta fuerat exponentibus, missis etiam gestis exinde que fuerant  tunc cum illo uel de illo  confecta, uocatus ad audientiam pleniorem, ut que promiserat  festinaret implere, id est, ut damnatis predictis capitulis  sententia Afrorum qua fuerat  communione priuatus, absolueretur, non solum non adfuit, sed etiam ex memorata urbe profugit. Tunc ergo, ut his annectamus uerba Augustini lib. II ad Bonifacium, c. 3, eum eius presentia posceretur ut certis ac dilucidis responsionibus uel astutia hominis uel correctio dilucesceret, et nulli ambigua remaneret, se subtraxit examini, Atque ob hoc, prosequitur M. Mercator, a beate memorie Zosimo episcopo scriptis amplissimis uel longissimis perdamnatus est, in quibus et ipsa capitula, de quibus  fuerat accusatus,  continentur, et omnis causa tam de Celestio suprascripto, quam de Pelagio magistro eius prauiore uidetur esse narrata. Quorum scriptorum et nos hic habemus exemplaria, et ad Orientales ecclesias, Aegypti diecesim, et Constantinopolim, et Thessalonicam, et Hierosolymam, similia eademque scripta  ad episcopos transmissa esse suggerimus. His autem litteris Pelagius et Celestius necdum absolute ac citra omnem uenie spem, sed nisi correcti etiam egerint penitentiam, toto christiano orbe damnati ab Augustino epist. 190, n. 22, dicuntur. Unde et de iis idem Doctor lib. de Pecc. Orig., cap. 22, loquitur, ut prius aut in locum penitentie redactis, aut, si id recusauerint, omnino damnatis.

 14. Sententiam illam Zosimus non solus, sed cum clero Romano, cum quo etiam anno superiore Celestium audierat, tulit. Quocirca Pelagiani preuaricationis notam modo clericis Romanis, ut apud Augustinum lib. II ad Bonifac. c. 3 uidere est, modo Zosimo ut idem Augustinus lib. uI contra Iulianum tradit, inurebant, quasi de Pelagio et Celestio aliud hoc anno, quam quod superiore, iudicium per preuaricationem protulissent.

15. E clericis autem Romanis primum Xystum seu Sixtum tum presbyterum, ac Zosimi post Bonifacium et Celestinum successorem iudicio huic subscripsisse Augustinus epist. 194, olim 105, n. 1, innuit. Idque eum fecisse notat, cum, inquit ipsum alloquens, fama iactaret inimicis christiane gratie te fauere. Sed  ut hec tristitia de nostris cordibus tergeretur, primo te priorem anathema eis in populo frequentissimo pronuntiasse eadem fama non tacuit. Deinde cum litteris apostolice sedis  de illorum damnatione ad Africam missis, tue quoque littere ad uenerabilem senem Aurelium consecute sunt. Has autem Xysti litteras per Leonem acolythum transmissas fuisse idem Augustinus epist. 191, olim 104, n. 1, auctor est. Ex quo et litteras Zosimi, siquidem simul misse sunt, eiusdem Leonis opera pertatas fuisse conficitur.

15. Note non desunt, quibus dignoscatur tempus, quo ille Zosimi littere uel Roma misse, uel in Africa recepte sint. Cum enim Carthaginensis concilii kalendis  Maiis ann. 418 habiti scriptis rescribantur, primo computandum est tempus, quo huius concilii scripta Carthagine Romam potuerint perferri, et inde Zosimi littere Carthaginem referri. Istud porro certius, quod Augustinus Carthagine, memorati Carthaginensis concilii mandato delegatus , tum uersabatur, cum eo Zosimi littere peruinerunt; iisque acceptis libros de Gratia Christi et de Peccato originali ante adornauit, quam inde in Mauritaniam Cesauiensem prouinciam proficisceretur. Quapropter et hos libros in Retractationibus proxime ante Gesta, que ipso presente apud Cesaream Mauritanie ciuitatem hoc anno 418 Septembris 20 die confecta consignataque sunt, recenset. Si igitur tempus, quod huic itineri conficiendo ac predictis libris concinnandis suffecerit,  subtrahamus; litteras illas non serius Augusto mense in Africa acceptas esse, ac medio illo interuollo, quod a kalendis Maiis ad exitum Augusti excurrit, hoc est uel exeunte Iunio, uel Iulio ineunte conscriptas esse facile dabimus. Idipsum et quod § 8 sequenti in epistolam alteram, que cum hac Tractoria ad Afros missa est, dicturi sumus, confirmabit.

16. Celebris illa Zosimi epistola, per totum orbem Christianum missa, non ab Augustino tantum aut Mar. Mercatore, sed et a Prospero lib. contra Collat. c. 5, n. 15, in Celestini pape epistola 21, c. 8 et 9, in Prosperi Chronico ad ann. 418, et a Gennadio lib. de Script. eccl. memoratur. Cum autem scriptum tam authenticum tamque necessarium, tanto studio per orbem transmissum, tantaque omnium Catholicorum letitia  ubique exceptum intercidisse nescio quo fato audimus: tot alia monimenta uetera eamdem fortunam subiisse minus miramur. At si totum exhibere minime licet, uel saltem quasuis eius particulas legere, et in unum collectas hic representare aut indicare opere pretium fuerit.

17. Marius Mercator, edit. Baluz. pag. 134, capitula sex, de quibus Celestius a Paulino accusatus fuerat, in Zosimi Tractoria contineri docet. Sed ea cum apud eumdem Mercatorem pag. 3 et 133, necnon apud Augustinum lib. de Gestis Pelagii, c. 11, n. 23, cuique obuia sint, hic reticemus. Alia quoque, teste Augustino lib. de Pecc. Orig., c. 21, n. 24, cura fidelium fratrum, qui Rome uersabantur, ubi Pelagius diutissime uixerat, ex ipsius Pelagii scriptis prolata  sunt, que litteris suis, quas conscripsit per orbem catholicum perferendas, papa Zosimus exsecranda attexuit. Plura uero ex illis Mar. Mercator a pagina 135 ad 138 profert, tum ex Pelagii commentariis in Paulum apostolum, tum ex alio quodam eiusdem Sermone excerpta, que Tractorie Zosimi inserta fuisse pag. 138 prodit his uerbis: Que omnia suprascripta capitula, ut iam superius dictum est, continet illa beate memorie episcopi epistola, que Tractoria dicitur, qua Celestius Pelagiusque damnati sunt. Inter ea autem que Mercator ibi ex commentariis Pelagii in Paulum describit, exstat ista huius heretici argumentatio, que et ab Augustino epist. 190, ad Optatum, n. 22, inter alia eius damnabilia etiam litteris  apostolice sedis adiuncta predicatur. Si anima, inquit, ex traduce non est, sed sola caro tantum habet traducem peccati, sola ergo penam meretur. Iniustum est enim, ut hodie nata anima, non ex massa Ade, tam antiquum peccatum portet alienum: quia nulla ratione conceditur, ut Deus, qui propria peccata dimittit, imputet alienum.

18. Hanc Pelagii argumentationem ideo referimus, quia precipuum e tribus epistole Zosimi fragmentis, que supersunt, in eam maxime cadit. Nempe Augustinus in eadem epistola 190, n. 23, hec prefatus: Non est enim falsa etiam in paruulorum baptismate remissio peccatorum, nec uerbo tenus dicitur, sed ueraciter agitur, subdit. Nam ut iam uerbis utar, que in epistola beatissimi antistitis Zosimi leguntur;  eaque uerba profert in hunc modum.



FRAGMENTUM I Tractorie Zosimi.

Fidelis Dominus in uerbis suis, eiusque baptismus re ac [a 2Kb] uerbis, id est opere, confessione et remissione uera peccatorum, in omni sexu, etate, conditione generis humani eamdem plenitudinem tenet. Nullus enim, nisi qui peccati seruus est, liber efficitur, nec redemptus dici potest, nisi qui uere per peccatum fuerit ante captiuus; sicut scriptum est: Si uos Filius liberauerit, uere liberi eritis . Per ipsum enim renascimur spiritaliter, per ipsum crucifigimur mundo. Ipsius morte mortis ab Adam omnibus nobis introducte, atque transmisse uniuerse anime, illud propagine contractum chirographum  rumpitur, in quo nullus omnino natorum, antequam per baptismum liberetur, non tenetur obnoxius.

Quibus dictis Augustinus istud ad sententie huius laudem et apostolice sedis commendationem subiungit: In his uerbis apostolice sedis tam antiqua atque fundata certa et clara est catholica fides, ut nefas sit de illa dubitare Christiano.



FRAGMENTUM II.

19. Alterum fragmentum in epistola 21 Celestini, cap. 9, nobis asseruatum est, ubi idem Doctor  cum ad totius orbis episcopos de diuine gratie opitulatione loqueretur, memoratur scripsisse:

Quod ergo tempus interuenit, quo eius non egeamus auxilio? In omnibus igitur actibus, causis, cogitationibus, motibus adiutor et protector orandus  est. Superbum est enim, ut quidquam sibi humana  natura presumat, clamante Apostolo: Non est nobis colluctatio aduersus carnem et sanguinem, sed contra principes et potestates eris huius, contra spiritalia nequitie in celestibus . Et sicut ipse iterum dicit: Infelix ego homo, quis me liberabit de corpore mortis huius ? Gratia Dei per Iesum Christum Dominum nostrum . Et iterum: Gratia Dei sum id quod sum, et gratia Dei in me uacua non fuit, sed plus illis omnibus laboraui; non ego autem, sed gratia Dei mecum. Illud etiam, quod intra Carthaginensis synodi decreta constitutum est, quasi proprium apostolice sedis amplectimur, quod scilicet tertio capitulo definitum. His adiiciuntur eiusdem synodi capitula 4 e 5 uelut eiusdem apostolice sedis propria.

 20. Generatim uero omnia concilii Carthaginensis kalendis Maiis anni 418 habiti decreta ad Zosimum perlata, et ab eo in Tractoria fuisse approbata Prosper in Chronico memorie mandauit his uerbis: Concilio apud Carthaginem habito CCXIu episcoporum ad papam Zosimum synodalia decreta perlata; QUIBUS PROBATIS, per totum mundum heresis Pelagiana damnata est. Quapropter ad eamdem Tractoriam ut Carthaginensia decreta approbantem Augustinus lib. II de Anima et eius Origine, c. 12 n. 17, respicere non immerito uideatur, ubi scribit: Nouellos hereticos Pelagianos iustissime conciliorum catholicorum et sedis apostolice damnauit auctoritas, eo quod ausi fuerint non baptizatis paruulis dare quietis et salutis  locum etiam preter regnum celorum. His enim uerbis, que Augustinus sub anni 419 exitum scribebat, notari pene non ambigimus hoc decretum, quod Binius inter cetera Mileuitani concilii edidit; licet paucis in codicibus inueniatur: Placuit, ut si quis dixerit, ideo dixisse Dominum: In domo Patris mei mansiones multe sunt, etc., ut intelligatur quia in regno celorum erit aliquis locus medius, uel ullus alicubi locus, ubi beate uiuant paruuli, qui sine baptismo ex hac uita migrarunt, sine quo in regnum celorum, quod est uita eterna, intrare non possunt, anathema sit. Nam cum Dominus dicat: Nisi quis renatus fuerit ex aqua et Spiritu sancto, non intrabit in regnum celorum , quis catholicus dubitet participem diaboli fore eum, qui coheres  non meruerit esse Christi? Qui enim dextera caret,  sinistram procul dubio incurret. Quod si ita est, mutandus est ordo, quem idem canon apud Quesnellum Cod. cap. 13 inter Carthaginenses obtinet. Apud illum enim tertius est; quamuis alius sit ab eo, quem ipse Zosimus Carthaginensis concilii tertium capitulum uocat.



FRAGMENTUM III.

21. Tertium eiusdem Tractorie fragmentum Prosper lib. contra Collat. c. 10, seu 5, n. 15, ac Celestini epistola 21, c. 5, suppeditant. Istud relaturus Prosper ita prefatur: Errauit sacrosancta beati Petri sedes, que ad uniuersum orbem pape Zosimi ore sic loquitur. Eidem in epistola Celestini premittitur hec alia prefatio: In quam nos sententiam dirigit beate recordationis pape Zosimi regularis auctoritas, cum  scribens ad totius orbis episcopos ait. Tum subiiciuntur Zosimi uerba: Nos autem instinctu Dei  ad fratrum et cepiscoporum nostrorum conscientias uniuersa retulimus. Que sententia quantum Afris placuerit, eadem epistola ibid. testificutur.

22. Nec siluit Mar. Mercator qua ratione totum illud Zosimi scriptum in uniuersa Ecclesia exceptum fuit. Beate, inquit edit. Baluz. pag. 138, memorie episcopi Zosimi epistola, que Tractoria dicitur, qua Celestius Pelagiusque damnati sunt, et Constantinopolim, et per totum orbem subscriptionibus sanctorum patrum est roborata. Quod eleganter Prosper in libro contra Collat., n. 57, expressit his uerbis: Africanorum conciliorum decretis beate  recordationis papa Zosimus sententie sue robur annexuit, et ad impiorum detruncationem gladio Petri dexteras omnium armauit. uerum, ut uerbis utamur Marii Mercatoris eamdem rationem prosequentis, ei Iulianus ceterique complices eius subscribere detrectantes, consentaneosque se nolentes iisdem Patribus facere, non solum imperialibus legibus, sed et sacerdotalibus statutis depositi atque exauctorati, ex omni Italia expulsi sunt. Quod licet maxime sub Zosimi successore Bonifacio contigerit, uti suadet illud Prosperi citato loco, Papa Bonifacius piissimorum Imperatorum catholica religione gaudebat, et contra inimicos gratie Dei non solum apostolicis, sed etiam regiis utebatur edictis: hoc tamen factum esse constat, ut Zosimi Tractorie tota  in Ecclesia recepte auctoritas uindicaretur. Sed et hac de re, infra num. 30, paulo enucleatius tractandi erit locus.



IX.

23. Cum predicta Zosimi epistola simul misse sunt et alie speciales ad Afros littere, quibus Augustino aliisque in Mauritaniam Cesariensem legatio propter alias quasdam Ecclesie necessitates iniungebatur. Qua de re Augustinus epist. alias 157, nunc 190, ad Optatum n. I hec scribit: Littere, quas ad Mauritaniam Cesariensem misisti, me apud Cesaream presente uenerunt, quo nos iniuncta nobis a uenerabili papa Zosimo apostolice sedis episcopo ecclesiastica necessitas traxerat. Quenam autem fuerit ecclesiastica  illa necessitas, nichilo magis idem Doctor in epistola 193, in qua eam rursus commemorat, aperit. Meminit et Possidius legationis huius, atque collationis Augustinum inter et Emeritum Donatistam Cesaree in Mauritania anno 418 Septembris 20 die ex legationis huius occasione habite: sed que illum necessitas huc traxerit, pariter tacet. Sic porro rem cap. 14 narrat: Omnipotentis Dei prestitit auxilium, ut postea in Cesariensi Mauritanie ciuitate constitutus  uenerabilis memorie Augustinus, quo eum uenire cum aliis cepiscopis sedis apostolice littere compulerant, ob terminandas uidelicet alias Ecclesie necessitates. Hac ergo occasione prouenit, ut Emeritum eiusdem loci Donatistarum episcopum . . . uideret. Atqui ante hec cum Emerito gesta Augustinus in Retractationibus  lib. II, c. 50, libros proxime collocat de Gratia Christi et de Peccato originali, de quibus hec habet: Postea quam Pelagiana heresis cum suis auctoribus ab episcopis ecclesie Romane, prius Innocentio, deinde Zosimo, cooperantibus conciliorum Africanorum litteris, conuicta atque damnata est, scripsi duos libros aduersus eos, unum de Gratia Christi, alterum de Peccato originali. Ex quo sequitur, ut littere ille speciales, quibus Augustino ac sociis in Mauritaniam legatio demandata est, litteris quibus Pelagius atque Celestius a Zosimo damnati sunt, non sint anteriores. Nec quomodo posteriores censeri queant, ulla ratione apparet.



X.

24. Episcopi Africe, qui post concilium Carthaginense  kalendis Maiis habitum, ipsius concilii decreto, terni ex singulis prouinciis Carthagine permanserant, cum ibi accepissent proximas Zosimi epistolas, adiunctis sibi ut uidetur episcopis quos festinato uocare potuerunt, gratulatorias ad eumdem papam litteras rescripserunt, quarum fragmentum unum superest in epistola 21 Celestini sic laudatum: Hunc autem  sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum scriberent: Illud uero quod in litteris tuis, quas ad uniuersas prouincias curasti esse mittendas, posuisti dicens: Nos tamen instinctu Dei  ad fratrum et cepiscoporum nostrorum conscientiam uniuersa retulimus, sic accepimus  dictum, ut illos qui contra Dei adiutorium extollunt humani arbitrii libertatem, districto gladio ueritatis, uelut cursim transiens, amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? Et tamen instinctu Dei factum esse fideliter sapienterque uidisti, ueraciter fidenterque dixisti. Ideo utique, quia preparatur uoluntas a Domino , et ut boni aliquid agant, paternis inspirationibus suorum ipse tangit corda filiorum. Quotquot enim Spiritu Dei aguntur, hi filii sunt Dei , ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.  Idem fragmentum totidem uerbis refert ac laudat Prosper lib. contra Collatorem, n. 15. Ipsa autem epistola, ex qua excerptum est, ante uidetur scripta, quam Augustinus ac socii in Mauritaniam se conferrent adeoque ante exitum Augusti.



XI.

25. Sub idem tempus Iulianus Eclanensis episcopus duas ad Zosimum papam epistolas scripsit, que ab ipsomet Iuliano apud Augustinum lib. Op. imperf. c. 18 memorantur his uerbis: Ad Zosimum quondam illius urbis episcopum super his questionibus duas epistolas destinaui; sed eo tempore quo adhuc libros exorsus non eram. Una uero ex illis a Mario Mercatore non semel notatur. Et is quidem lib. subnotat. cap. 6, edit. Baluz. pag. 15, Iulianum sic alloquitur:  Audi nunc que olim ipse pronuntiaueris in epistola uidelicet tua, quam ad sedem apostolicam illo tempore ausus es mittere, quando conuentus detrectasti cum uniuersa Ecclesia Pelagium Celestiumque damnare. Unde euidenter docemur, epistolam illam tunc fuisse scriptam, cum Iulianus conuentus ut Zosimi Tractorie per orbem misse subscribens, Pelagium Celestiumque damnaret, id prestare detrectauit. Neque igitur multo postquam Zosimus mox dictam Tractoriam edidit, scripta est: sed paulo tardius huic pape fuit reddita. Nam antequam in manus sancte illius Romane ecclesie ueniret antistitis, te agente, inquit loco citato ad ipsummet Iulianum Mercator, a nonnullis a te deceptis per totam pene Italiam circumlata, et tamquam magnum aliquid multorum  auribus insinuata cognoscitur. Quocirca et Augustinus ait : Hec epistola non est ad Zosimum, sed ad eos seducendos qui Rome possent tali suasione seduci.

26. Et in ea quidem epistola nondum hereticum palam prodebat sensum, sed sub catholicis uerbis, uti solent qui peruersam doctrinam predicare uel fouere incipiunt, ita uelabat, ut famosa sex capitula Celestio obiecta respuere ac damnare uideretur. Ibi namque, Mario Mercatore teste, inter cetera aiebat .

Qui est igitur assertor, quod neque per mortem Ade omne genus hominum moriatur, neque per resurrectionem Christi omne genus hominum resurgat, contra Apostolum sentit dicentem: Sicut in  Adam omnes moriuntur, ita in Christo omnes uiuificabuntur . Iure igitur improbatur, qui huic sententie contradicit, que ait: Per hominem mors, et per hominem resurrectio mortuorum . Item quod peccatum Ade ipsum solum lesit, et non genus humanum. Et hec sententia a nobis merito refellitur: non enim soli ipsi, sed generi humano obtuisse credendum est. Item, quod infantes in eo statu sint in quo Adam fuit ante preuaricationem, inter indisciplinatas reputo questiones. Non enim per omnia in eo statu sunt qui nascuntur hodie in quo Adam fuit ante peccatum, quamuis et istos opus Dei esse, sicut et ille, negari non possit. Item, Adam etiam mortalem factum, qui siue peccaret,  siue non peccaret, fuisset moriturus, nec hoc esse ratione subnixum. Credendum est enim immortalem quidem factum, sed qui si non peccasset, per gustum ligni uite, uirtutem posset immortalitatis adipisci. Male igitur dictum est, siue peccaret, siue non peccaret, fuisse moriturum.

27. Ex his nonnulla rursum repetens ac perstringens idem Mercator ibid. cap. 9, pag. 30 et 31 ait: In epistola tua, que, ut memorauimus, ad sancte memorie papam Zosimum missa est, displicet tibi, eumque condemnas, qui sentit Adam mortalem factum, qui siue peccaret, siue non peccaret, fuisset moriturus: et ais, nec hoc esse ratione subnixum. Credo enim esse, inquis, immortalem factum quidem, sed qui si non peccasset,  per gustum ligni uite, posset uirtutem immortalitatis adipisci. Adiungis etiam iure improbandum, qui predicanti Apostolo contradicit dicenti: Sicut in Adam omnes moriuntur, ita omnes in Christo uiuificabuntur. Sed quam fallaciter ista depromeret, idem scriptor his ad eum uerbis statim indicat: Que cum simplex Christianus audit, nichil doli, nichil credens afferri fallacie, more quo ab Apostolis doceri solita est Ecclesia, optimum et suum arbitratus magistrum, intentusque ad reliqua eiusdem Apostoli, que in hac causa prosequeris, audienda decernit. Quis enim, subdit paulo inferius, te in superiore sententia tua uel suspicari posset aliud sentire, quam illi omnes, qui, sancte memorie papa Zosimo presidente, Dei sacerdotes Pelagium, Celestiumque,  damnarunt, super his omnibus de Adam capitulis, que a te antea improbata sunt et condemnata? At eum aliud clausum pectore, aliud promptum in lingua tunc habuisse, ex alio opere, quod longe post Iulianus elaborauit, Mercator ibidem demonstrat, utpote in quo ille doceat mortem in eos tantum peruadere , quos preuaricationem Ade uiderit emulatos: que preuaricatio licet non sit facta naturalis, fuit tamen forma peccati; atque ob hoc licet non aggrauet nascentes, tamen accusat imitantes; denique  in omnes homines non peccatum transisse, sed mortem, illatam utique seueritate iudicii, preuaricationis ultricem. Nec tacet eius fallaciam, qua cum infantes, qui nascuntur hodie, non in eo per omnia  statu in quo fuit Adam ante peccatum, esse fatebatur , id recondito sensu predicabat, nec statum Ade ante peccatum, sed exiguitatis et paruitatis in qua nascuntur infantes, intelligebat.

28. De altera Iuliani epistola nichil nouimus, nisi forte hec ipsa sit fidei expositio, quam a Iacobo Sirmondo e ueteri codice ueronensi erutam Ioan. Garnerius in editione Mar. Mercatoris part. I, pag. 319, in lucem emisit, queque in appendice tom. X, nou. edit. Augustini pag. 110 recusa est. De titulo nichil in archetypo superest preter quasdam euanescentium litterarum figuras, quas ex eo explicare licet, quod ad calcem subiicitur in hunc modum: Explicit libellus fidei S. I. C., id est, ut in Augustini noua editione exponitur,  sacerdotum Iesu Christi. Hec enim interpretatio magis probatur, quam Garnerii, qui tribus illis litteris S. I. C. uocem Siculorum designari existimauit. Tituli autem oblitterati loco Garnerius laudatus hunc substituit: Libellus fidei a Iuliano Eclanensi missus ad sedem apostolicam nomine XuIII episcoporum detrectantium subscribere damnationi Pelagii atque Celestii. Nec apparet alia causa, cur hunc libellum nomine XuIII episcoporum oblatum uir eruditus affirmarit, nisi quia Augustinum legerit lib. I ad Bonifacium n. 3 respondere se testantem duabus Pelagianorum epistolis, uni scilicet, quam dicitur Romam misisse Iulianus . . . alteri autem, quam decem et octo uelut episcopi participes eius erroris non ad quoslibet, sed ad loci ipsius episcopum  sua  calliditate tentandum, et ad suas partes, si posset fieri, traducendum, ausi sunt Thessalonicam scribere. Ex eo tamen, quod epistolam ad Rufum Thessalonicensem episcopum scripserint octodecim episcopi Pelagio addicti, non sequitur ut qui ad apostolicam sedem missus est libellus, a totidem episcopis fuerit conscriptus. uerum cum plurium nomine missum esse constet, hinc octodecimne, an plures uel pauciores fuerint, compertum habere aut nichil aut parum interest.

29. Certiora sunt argumenta, quibus hunc libellum epistole formam pre se ferre idem uir eruditus probat: neque obscurum est libellum seu epistolam istam episcoporum esse ad apostolice sedis presulem scribentium, a quibus idem presul et pater propter prime sedis dignitatem, et frater propter episcopatus consortium  compellatur. Si etiam uel cum paucis epistole Iuliani ad Zosimum fragmentis, que ex Mario Mercatore proxime descripsimus, conferatur; ea sese offeret styli consensio, qua utrumque scriptum ex eodem fonte prodiisse non immerito censeatur. Certe ut in his fragmentis Apostolo is aduersari scribitur, qui est assertor quod neque per mortem Ade omne genus hominum moriatur, neque per resurrectionem omne genus hominum resurgat; ita in libello illo damnatur, quicumque asserit quod neque per Adam omne genus hominum moriatur, neque per Christum omne genus resurgat. Tum quod his statim subiicitur: uel si qua sunt alia, que uel contra catholicam fidem ueniant, uel ad INDISCIPLINATAS pertineant questiones, simili exsecratione damnamus, eumdem sapit stylum atque  ista Iuliani superius n. 26 relata: Quod infantes in eo statu sint, in quo fuit Adam ante preuaricationem, inter INDISCIPLINATAS puto questiones. Neque minus apertum est hoc eos scripsisse, cum ab eis exigeretur ut Pelagii ac Celestii damnationi subscriberent, idque detrectarent. Quocirca non sine industria in libello suo omnia exscribunt Scripturarum testimonia, quibus Zosimus epist. 3, ad Afros, n. 5, sententiam in absentes et inauditos minime dicendam esse probauerat. Tantum illud mirum, quod ea in re sese ab ipsomet Zosimo edoctos fuisse non iactitauerint. uerum id quod obtendebant, ne subscriberent, merum effugium fuit. Cum enim Pelagius atque Celestius sepe fuissent auditi, eisque siue coram siue libellis in Palestina, in Africa, in ipsa  urbe Roma datus fuisset sese defendendi atque purgandi locus; post multas tergiuersationes, quibus in unum contendisse conuicti sunt, ut imponerent ac iudicium eluderent, tandem eos a fide catholica alienos et damnatione dignos esse constitit. Tam solemni autem iudicio subscribere dum Iulianus ac socii eo obtentu nolebant, quod sibi in absentes, quos non audierant ipsi, sententiam dicere non liceret; quis eos optima equitatis lege perperam abuti non iudicet? In hoc quoque Iuliani ac sociorum deprehenditur ingenium, quod expositioni fidei sue in predicto libello subiiciunt: Hec, ut nobis secundum catholicam fidem uisum est, uestre sanctitati conscripta transmisimus; que si aliter putatis tenenda, rescribite: sin autem . . . certa sit sanctitas uestra nos ad audientiam plenarie synodi  prouocare. Ibi enim loquela dignoscitur ipsorum, qui et apostolice sedis iudicium et orbis subscriptionem contemnentes, paulo post ad Rufum Thessalonicensem scripserunt: Simplicibus episcopis, sine congregatione synodi, in locis suis sedentibus, extorta subscriptio est. Quos refutans Augustinus inter alia dicit : Istorum superbia, que tantum se extollit aduersus Deum . . . . hanc etiam gloriam captare intelligitur, ut propter illos Orientis et Occidentis synodus congregetur. Nil itaque repugnat, quominus predictus libellus e duabus epistolis, quas Iulianus a se ad Zosimum missas esse memorat, una censeatur post Pelagii quidem atque Celestii damnationem, sed antequam Iulianus cum sociis e sedibus suis pelleretur, adeoque anno  418 conscripta.



XII.

30. An Iulianus a Zosimo nominatim damnatus sit queritur. Ioan. Garnerius quominus illum ab hoc papa nominatim damnatum sentiat, libello fidei, epistolaque ad Rufum Thessalonicensem aliisque pene infinitis siue Iuliani, siue Augustini operum locis prohiberi se scribit. Inficiari tamen nequit Iulianum cum sociis Tractorie Zosimi subscribere nolentem ab episcopatu fuisse deiectum; cum perspicua sint ea de re Mar. Mercatoris uerba : Cui  Iulianus et reliqui complices subscribere defrectantes . . . non solum imperialibus legibus, sed et sacerdotalibus statutis depositi atque exauctorati, et omni Italia deturbati sunt. Ista autem,  sacerdotalia statuta, quibus Iulianus ac socii depositi sunt, in concilio cui Romanus pontifex preerat, sancita esse aperte docet idem Mar. Mercator prefat. in tractatus Nestorii , ubi Iulianum ex episcopo Eclanensi cum participibus suis olim AB APOSTOLICA SENTENTIA exauctoratum atque depositum memorat. Ibi quidem legit Garnerius  ab ecclesiastica sententia: sed Baluzius, ab apostolica sententia ex archetypi fide restituit. Quocirca cum idem scriptor Iulianum sic alloquatur : Quis enim te in superiore sententia uel suspicari posset aliud sentire, quam illi omnes, qui sancte memorie papa Zosimo presidente, Dei sacerdotes Pelagium, Celestium, TEQUE damnarunt,  eum apostolice sedis presulem, cuius sententia Iulianum depositum dixit, non alium a Zosimo intelligere se satis significat. Quod tamen non eo sensu dictum, ut iisdem synodalibus statutis Pelagius, Celestius ac Iulianus fuerint damnati; sed ut idem Zosimus, qui Pelagium Celestiumque damnarat, ac missa Tractoria damnari a ceteris preceperat, postmodum Iulianum Tractorie huic ne subscriberet recusantem, ab episcopatu deiecit.

31. Quapropter et Augustinus , Mario Mercatori concinens, Zosimum Iuliani damnatorem nuncupat. Ipsi quippe Zosimum preuaricationis accusanti respondet: Innocentii successorem crimine preuaricationis accusas: quia doctrine apostolice et sui decessoris sententie noluit  refragari. Sed de hoc interim taceo; ne animum tuum, quem sanare potius cupio, laudibus TUI DAMNATORIS exulcerem. Sane pia illa Augustini affectio, qua Iuliani animum demulcere ac sanare cupiens, eum exulcerare metuebat, ut ab inuidioso damnatoris tui uocabulo se abstineret, exigebat, nisi iudicii alicuius reipsa prolati ueritas illud ab eo extorsisset. Ex iis autem, qui cum Iuliano tunc condemnati sunt, nonnullos, Perfidium scilicet, Florum, Marcellinum atque Orontium Celestini pape epistola 20 indicat. Hi porro primum Romana in synodo, Zosimo presidente, statutis synodalibus de episcopatu dimoti, postmodum Bonifacio Zosimi successore agente, legibus imperialibus ex omni Italia deturbati sunt. Que duo Marius Mercator non satis distinguit.



XIII.


32. Zosimus anno 418 Octobris 3 die ad legatos, quos Rauenne habebat, scribens, quorumdam rebellium clericorum suorum iniuriosas aduersus se memorat litteras, necnon sua ipsius scripta quibus olim litteris illis responderat . Sed quia illi, rebellione  non absistentes, ad Comitatum preter canones perrexerant; idem papa, decreto edito, eos a communione sua submouit, atque hanc sententiam a se subscriptam una cum scriptis, quibus contumeliosas illorum epistolas olim refutarat, Rauennam ad predictos legatos misit. He autem clericorum rebellium epistole, Zosimi apologetica scripta, eiusdemque aduersus illos prolata sententia interierunt.



XIu.

33. Neque ambigendum, quin aliquam Zosimus scripserit epistolam de Maximi ualentini episcopi causa, cuius cognitionem prouinciali synodo a successoribus suis delegatam esse Bonifacius ipsius successor meminit .



Xu.

34. Ab Afris, uti uidimus, duo ueluti Nicenis decretis  prestituta Zosimus quesierat: nimirum ut Romam liceret episcopis prouocare, et ut clericorum cause apud suarum prouinciarum episcopos finirentur. Tunc illi, etiamsi noua et inaudita sibi uiderentur, que Nicene synodi nomine proferebantur decreta , litteris tamen ad eumdem Zosimum datis rescripserunt, sese ea seruare sine ulla eius iniuria paulisper sinere usque ad inquisitionem statutorum Niceni concilii, hoc est, decretis missis, donec Nicenorum explorata sit ueritas, sese mortem gerere. An littere ille Zosimo adhuc superstiti reddite sint, necne, compertum non habemus. At illud certum, tempus ipsi defuisse quo causam istam finiret.



XuI.

 35. Demum hec Zosimo decreta Pontificalis liber attribuit: Ut diacones leuas tectas de pallis linostimis haberent, ut per parochias licentia esset benedicendi cereum paschalem, ut nullis clericis poculum in publico propinaretur, nisi tantum in cellis fidelium, maxime clericorum.





DECRETA EX EPISTOLIS S. ZOSIMI EXCERPTA.




Apostolice sedis auctoritas contra sanctorum statuta aliquid concedere non ualet.



Contra statuta Patrum concedere aliquid, uel mutare, nec huius quidem sedis potest auctoritas. Apud nos enim in conuulsis radicibus uiuit antiquitas, cui decreta Patrum sanxere reuerentiam.



EX EPISTOLA AD HESYCHIUM EPISCOPUM.



I.

Si non fuerit doctus Scripturas non fiat episcopus.


II.

Qui ordinauerit non doctum episcopum deponatur.


III.

Si de infantia tonsus fuerit XX annorum, promoueatur.


Iu.

Lector exorcista intra u annos, acolytus et subdiaconus III sint, diaconus u annos.


u.

Ordo clerici: lector, exorcista, acolytus, subdiaconus, presbyter, episcopus.


uI.

Bigamus uel penitens in clero non recipiatur.





EPISTOLA S. ZOSIMO PAPAE ATTRIBUTA.

*





CENSURA EPISTOLAE.

Hanc primus Ioannes a Bosco ad calcem Bibliothece Floriacensis uulgauit. Placet quidem atque antiquitatem redolere uidetur eius simplicitas. Sed eidem antiquitati primum aduersatur usurpatum in ipsius inscriptione archiepiscopi uocabulum. Tum eorum, que in eadem asseruntur, falsitatem conuincunt ipsius Zosimi epistole 5 et 6, »date III kal. »Octobris Honorio aug. XI et Constantio II conss.,« in quarum prima Zosimus uehementer indignatur aduersus Proculum Massiliensem, quod et ipse in synodo Taurinensi subripiendum id putauit, ut hec synodus sibi prestaret ordinandorum in Narbonensi secunda prouincia sacerdotum potestatem, et »socium sibi Simplicium uiennensis ciuitatis asciuit, qui non dissimili impudentia postularet, ut sibi quoque creandorum sacerdotum permitteretur arbitrium.« Deinde ut id ius »inuiolabili in utraque Narbonensi et uiennensi auctoritate possideat metropolitanus Arelatensis ciuitatis episcopus,« constituit;  quod et epist. 6 confirmat. An sententiam, quam a se »numerosa cognitione« premissa pronuntiatam testatur, quarto post die mutasse dicendus est? Suspicionem huiusmodi tam a uero abhorrentem admitti prorsus non sinunt eiusdem pontificis epistole 10 et 11, Martii 5 die anni 418 consignate, ex quibus eum in predicta sententia constantem fuisse exploratum est. Eo autem firmiora sunt ista falsitatis epistole huius argumenta, quod eius artifex litterarum Zosimi in Arelatensis episcopi gratiam scriptarum ueritatem agnoscat ipse, ac pro certo habeat.



AD SIMPLICIUM uIENNENSEM EPISCOPUM Ut uiciniores intra prouinciam ciuitates, donec res plenius excutiatur, sibi uindicet. Lazarum damnatum esse.


ZOSIMUS episcopus SIMPLICIO uiennensi archiepiscopo salutem.

Reuelatum nobis est, qualiter in Taurinensi synodo causas tue dieceseos prosecutus fueris. Et licet Arelatensi episcopo, antequam legatus tuus uenisset, propter reuerentiam sancti Trophimi, ius et pontificium super tres prouincias habere scripserimus: tamen si ita est, ut scripta tua nobis  missa continent, interim usque dum lucidius uentiletur, potestatem antiquam tibi manere permittimus: ut sicut in Taurinensi grauissimorum episcoporum synodo, pacis consilio decretum est, uiciniores tibi intra prouinciam ciuitates uindices, donec plenius rei ordinem caritas apostolica prosequatur. Lazarum indebite episcopum criminatorem fratris ordinatum, scias nostro iudicio esse damnatum. Data sub die kalend. Octobris , Honorio XI et Constantio consulibus.




ANNO DOMINI CCCCXuIII.
PAULINUS MEDIOLANENSIS.






PROLEGOMENA.

 1. Paulinum qui sancti Ambrosii res preclare gestas litteris consignauit, longe alium a Paulino episcopo Nolano fuisse, manifestissime docuit magnus Baronius  , secus atque nonnulli postea existimarunt. Eum uero fuisse Mediolanensis ecclesie clericum, et quidem inferioris ordinis, ex ipsomet scriptore intelligimus  ; quippe qui sub Casti diaconi cura degerat: quemadmodum Maiorinus, qui lector in diaconio Ceciliani fuerat, ut scribit Optatus  . Quo quidem in munere, ad obitum usque beati antistitis cui erat a manu, ipsum permansisse, ex eodem compertum habemus. Ait enim  : »Ante  paucos uero dies quam lectulo decumberet , cum quadragesimum tertium psalmum dictaret, me et excipiente et uidente, subito in modum scuti breuis, ignis caput eius cooperuit, atque paulatim per os ipsius tamquam in domum habitator ingressus est: post quod facta est facies eius sicut nix, et postea reuersus est uultus eius ad speciem suam. Quod cum fieret, stupore perculsus obrigui, nec potui scribere que ab illo dicebantur, nisi postea quam uisio ipsa transiuit: dicebat enim in eo tempore testimonium Scripture diuine, quod ego optime retinebam. Nam scribendi uel dictandi ipso  die finem fecit. . . . Ego uero id quod a me uisum fuerat, honorabili uiro Casto diacono sub cuius cura degebam, statim retuli.« Hec ille. Deinceps uero diaconatus ordinem suscepisse Paulinum, ex Augustino  et Mario Mercatore  erudimur; quem uidelicet eo in gradu aduersus Celestium Pelagii heresiarche collegam strenue insurrexisse produnt: ut propterea minus recte nonnulli existimarint  , diaconum fuisse Ambrosii Mediolanensis episcopi eumdem Paulinum: cum constet, eum moriente Ambrosio minoris adhuc ordinis clericum exstitisse, ut modo ipsummet auctorem enarrantem audiuimus. Decepti nimirum fuere uiri doctissimi auctoritate Marii Mercatoris, qui parum caute illud tradidit  ; sed eo prudentior Augustinus, qui Paulinum  Mediolani probe nouerat, quique propterea diaconum quidem, sed nusquam Ambrosii diaconum eum appellauit. Neque aliter sane Annalium ecclesiasticorum Parens, qui Paulinum auctum POSTEA diaconatu scribit  . Porro scriptorem nostrum presbyterii honore fuisse preterea dignatum memorie prodidit Isidorus Hispalensis  : quod tamen apud antiquiores nuspiam memoratum inuenias.

2. Iam uero Paulini litterarum monimenta recenseamus. Is itaque hortatu sancti Augustini, quem nouerit tum Mediolani cum istic ageret idem Augustinus, tum in Africa quo demum se contulit Paulinus, uitam sancti Ambrosii conscripsit, ut ipsemet semel iterumque testatur  . Neque uero statim ab obitu beatissimi presulis qui anno 397 e  uiuis excessit, Paulinum eiusmodi scriptioni manum admouisse, uel eam saltem confecisse liquet. Scribebat enim post annum 400, quo ex hac uita sublato Simpliciano Ambrosii successore, in Mediolanensi cathedra sedebat uenerius, ut ex his eius uerbis colligimus  : Defuncto eo  non alius illi successit in sacerdotium, nisi is quem ille bonum senem trina uoce signauerat. Cui Simpliciano uenerius. . . . successor fuit. Quin et post uenerii mortem, que anno 408 aut 409 contigit, uite Ambrosiane conscribende operam adhuc dedisse Paulinum nouimus: siquidem meminit Ioannis prefecti pretorio, qui sub Honorio hanc dignitatem obtinuit annis 412, 413 et 422, ut ex Codicis Theodosiani constat  . Auctoris uerba sunt huiusmodi   ; Postea uero quam directus est Ioannes, tunc tribunus et notarius, qui nunc prefectus est, ad tuitionem eorum qui ad ecclesiam confugerunt, etc. Ex  quibus ergo conficitur, non uno tenore, sed alternatim rem peregisse Paulinum. Nimirum opusculum istud hortante Augustino litteris tradere ceperit Mediolani; quod aliis curis superuenientibus intermissum, in Africa postea degens absoluerit. Que quidem ipsemet palam professus esse perhibetur. Hec enim habet  : Nos tamen ea  MEDIOLANI POSITI, ipso Mascezele referente, cognouimus: nam et IN HAC PROuINCIA IN QUA NUNC POSITI HAEC SCRIBIMUS, plurimis hoc ipsum retulit sacerdotibus; quibus etiam referentibus, securius hec nobis cognita, HUIC LIBRO ADIUNGERE arbitrati sumus. Iterumque manifestius adhuc sub finem  : IN URBE ETIAM CARTHAGINIENSI, inquit, cum apud Fortunatum diaconum fratrem uenerabilis uiri Aurelii episcopi, AD CONuIuIUM CONuENISSEM  una cum uincentio Colossitano episcopo, Murano etiam episcopo Bolitano, sed et aliis episcopis et diaconibus; tunc Murano episcopo detrahenti sancto uiro  retuli exitum presbyteri superius memorati.

3. Porro ad huiusce Pauliniani opusculi pretium quod spectat, illud plane cum Baronio  aliisque post ipsum uiris eruditis statuendum, nempe scriptoris fidem nemini licere in dubium reuocare: »que enim uel ipse uidit, uel a sancta Marcellina de Ambrosio eius fratre didicit, uel ex uariorum epistolis post illius obitum datis de iis qui diuersis in prouinciis ipsum uidisse narrarunt, se scripsisse testatur.« uerumtamen illud in eo desideratur, ait uir doctus  , quod in rebus enarrandis uix ullam  chronologie rationem habuit; neque  rebus ab Ambrosio gestis que posterorum memorie consignata reliquit, ullum scriptorum eius indicem accuratum attexere studuit, quod quidem in Augustino prestitit Possidius. Hanc autem Ambrosii uitam a Paulino contextam typis excudendam curauimus ex preclara editione Benedictinorum Parisiensi, qui eam ad codices siue mss. siue impressos summa diligentia exactum euulgarunt  . Ceterum illud hic obseruare haud otiosum fuerit, Eugippium presbyterum et abbatem Lucullanensem, qui floruit ineunte seculo uI, in uita sancti Seuerini Noricorum apostoli narrationis meminisse, quam refert noster Paulinus  . Quod propterea libuit annotasse, ut obuiam iremus Tillemontio, qui huiusmodi Ambrosianam  uitam minus attente decurrens, narrationem illam ab Eugippio relatam in Paulini opusculo desiderari asseruit  .

 4. Alterum Paulini iam diaconi opusculum inscribitur: Libellus aduersus Celestium Zosimo pape oblatus. Huius libelli auctorem esse Paulinum nostrum opinatur tantummodo Tillemontius  : sed eruditorum plerique rectius affirmant, Marii Mercatoris auctoritate  potissimum ducti, ut ex mox dicendis manifestius patebit. Scripti autem occasio eiusmodi fuisse intelligitur. Mediolano in Africam profectum Paulinum, Carthagine sedem posuisse, superius probe perspeximus. Illic uero degens, ubi detexit Celestium Pelagii comitem noua dogmata late per urbem spargere ac dissidiis cuncta complere, hereticum hominem ad Patres Africanos synodum ibidem celebrantes oblato libello detulit. Praua dogmata que Celestio Paulinus obiecit, recitant  Augustinus  et Marius Mercator  . Tum Celestius ab synodi Carthaginiensis Patribus dogmata illa damnare iussus, cum id recusasset, ab eadem synodo anathemate percussus, ex Africa fugiens in Asiam se contulit. Quomodo uero peracta res fuerit, idem Augustinus enarrat  . Hec porro accidisse anno 412 uerno tempore, arguit uir doctissimus  ex litteris concilii Carthaginiensis ad Innocentium datis circa autumnum anni 416, ubi ante ferme quinquennium latam in Celestium ibidem fuisse sententiam Patres perscribunt. Aliter tamen censuere uiri eruditi, qui haud ita pridem opera Norisiana illustrata iunctim euulgarunt: anno uidelicet 411 non uero 412 synodum Carthaginiensem in qua Celestius fuit damnatus illigantes  .

 5. Interea, teste Mercatore  , ut contra se prolatum ab Africanis Patribus iudicium declinaret hereticus ille, ad Romanam sedem credidit appellandum: moxque appellatione neglecta Ephesum contendit, ubi et presbyter per obreptionem fuit ordinatus. Inde autem digressus post aliquot annos Constantinopolim petiit: unde ab Attico episcopo eiectus, Romam ubi Zosimus Innocentio successerat festinanter perrexit, ut ex appellatione pristina iudicium subiret. Adit itaque pontificem, eiusque sententie acquiescere se uelle simulans, Paulinum diaconum, iam ante quinquennium accusatorem suum, ad tribunal apostolicum prouocat; ac simulatione istiusmodi epistolam ad Afros a Zosimo impetrat  qua in Urbem uocantur Celestii accusatores qui eius  fidem coram redarguant. Hanc autem epistolam cum altera, Septembris 21 die anni 417 consignata, Basilisco subdiacono in Africam tradidit Zosimus perferendam.  »Qui cum Carthaginem peruenisset, ait uir eruditus  , Paulinum quarto Nonas Nouembris die  , haud dubie eiusdem anni 417, conuenit, eum moniturus ut apostolice sedis iudicio se sisteret. Paulinus uero uice sui libellum de quo hic sermo, uI idus Nouembris, hoc est sexto postquam eum conuenit Basiliscus die, adeoque anno 417 ad Zosimum misit. Porro in eo libello Paulinus Zosimo gratias agit, non quod Celestium damnasset, ut existimauit Baronius  , sed quod in gestis Rome anno 417 mense Septembri confectis institisset, ut Celestius que ipsi a Paulino obiecta fuerant capitula damnaret. Preterea eumdem libellum Romam pertulit Marcellinus subdiaconus  , a quo nimirum litteras Afrorum se accepisse Zosimus epistola 11 Martii 22  die anni 417 reddita rescribit: ut propterea hunc Paulini libellum qui 8 Nouembris die consignatur, anno antecedente 417 fuisse conscriptum constet, secus atque censet Annalium Parens, qui ad annum 418 eumdem libellum refert.« Hec uir doctus. Quam tamen in sententiam de temporis notatione quo suum Paulinus libellum perscripsit, preiuerant Norisius  , Pagius  ac Tillemontius  .

6. uerum iis adhuc superest occurriendum, que occasione huiusce libelli Pauliniani excogitarunt Quesnellius atque Norisius. Et ille quidem Paulini uerbis relatis, quibus ait  se fuisse admonitum a Basilisco subdiacono, ut adesset ad apostolicam sedem et Zosimi iudicio se sisteret, statim subdit  , Paulinum uadimonio constituto obtemperare renuisse.  Que sane Quesnelliana sententia nemini probanda uidetur: »Neque enim renuit obtemperare Paulinus, ut iure arguunt uiri eruditi  , sed oblato excusationis libello, causas cur Romam non accederet, satis efficaces humiliter exposuit, quas a pontifice admittendas putauit. Inter has illam, quod nimirum hec non amplius sua, sed totius ecclesie causa esset, ab Africanis Patribus approbatam tradit: nec ullum uspiam indicium est, ab iisdem Africanis Patribus prohibitum fuisse Paulinum, ne ad diem dictum Romam iret: quod censuit Quesnellius. Illud unum coniicere in promptu est, ipsis consentientibus eum non transmisisse, libellumque excusationis tradidisse, non Basilisco iamiam discessuro, sed Marcellino qui ad Africani concilii gesta Romam perferenda erat  destinatus; eo quod illi hec omnia simul cum libello Zosimo exhibere crederent expedire.«

7. Ad Norisium quod attinet, existimauit ille quidem   , Paulinum, statim atque intellexit Celestium in synodo Carthaginiensi damnatum ad sedem apostolicam appellasse, Romam ex Africa se contulisse, ut contra eumdem hereticum coram Innocentio Romano pontifice latum ab eadem synodo sententiam defenderet: quam in sententiam cardinalem amplissimum pertraxerunt eiusmodi Paulini uerba  : Ubi  tunc ideo nichil agere potui, quia is qui ad sedem apostolicam prouocauerat, defuit. »uerum, inquiunt uiri docti modo laudati  , Paulini uerba non illum sensum Norisianum necessario effundunt: nichil enim se apud sedem apostolicam potuisse agere Celestio absente, affirmare uere potuit, licet in Africa semper fuerit, propterea quod paratus erat eo pergere, si quidem Celestius appellatione  neglecta Ephesum haud aufugisset. Etenim, subdunt, in iudiciis siue ciuilibus, siue ecclesiasticis, hic ordo seruatur, ut is qui appellauit iudici se sistat, eoque instante, ille qui uicit citetur; non uero uictor altero fugiente iudicem uocatus conueniat. Hinc idem Paulinus in laudato libello se protinus adfuturum ait, si aduersum me, et non pro me lata fuisset sententia. His adde, quod si Paulinus ad Innocentium ex Africa accessisset, hec Celestii appellatio non fuisset ignota eidem pontifici: atque proinde in tribus eius litteris quas post eam appellationem dedit ad Africanos Patres, aliquam eius appellationis mentionem fecisset. Quibus porro adducti rationibus ii fuisse uidentur, qui postea Pelagianam historiam diligentissime conscripsere, ut hanc Paulini transmissionem  preterierint.«

8. Exstat denique tertium Paulini de quo loquimur opusculum de Benedictionibus patriarcharum inscriptum, quod cura et studio Ioannis Aloysii Mingarelii u. C. e membraneo codice bibliothece S. Saluatoris Bononie descriptum dudum prodiit  . Huiusmodi porro libellus haud latuit sanctum Isidorum Hispalensem. De eo enim deque illius auctore sic loquitur  : Paulinus presbyter explicuit in benedictionibus patriarcharum triplici intelligentie genere libellum,  satis succincta breuitate compositum. Idem etiam, petente Augustino, conscripsit Ambrosii uitam, signis florentem atque doctrinis, et meritis Apostolorum non imparem. Isidorum hic Paulinum Mediolanensem cum Nolano improuide miscuisse, nonnulli eruditorum censuere, quos inter Tillemontius  et Fontaninus  . Sed prorsus immerito: quod uidelicet Isidorianum locum minus attente perlegerint. Recte siquidem et apposite utrumque Paulinum distinguit sanctus presul Hispalensis, ut probe perspexit solers Fabricius  . Memorat enim, Paulinum nostrum Ambrosii uitam scripsisse, quemadmodum obitum PAULINI Uranius edidit  . Incusatur preterea Isidorus ab iisdem uiris criticis, quod perperam Paulino Mediolanensi Rufini opus tribuerit de Benedictionibus  patriarcharum, Paulino postea Nolano episcopo nuncupatum: perinde ac si huic uel illi scriptori haud liceat de eodem argumento disserere, quod alterum pertractasse nouerit. Primus omnium enim uero de Benedictionibus patriarcharum scripsit sanctus Ambrosius  , neque tamen ab eiusmodi scriptione retractanda Rufinum deterruit sancti antistitis Mediolanensis elucubratio. Quidni ergo post utrumque, Ambrosium et Rufinum, Paulino licuerit Benedictiones patriarcharum iterum exponendas suscipere, quemadmodum huiusmodi opus illam perscripsisse testatur Isidorus, exemplo uidelicet doctoris sui Ambrosii potissimum excitato? Quin nichil ueritum antiquiores scriptores, in idem argumentum excutiendum deinceps incubuisse Alcuinum intelligimus  . Neque  minus a uero aberrasse nouimus uiros eruditos, qui opus Paulino ab Isidoro tributum, idem esse ac Rufinianum duxerunt: quam sane coniecturam omnino abiecissent, ut equidem existimauerim, si uel maxime collatione instituta utrumque opus diligenter euoluere ipsis licuisset. Cetera uero, neque plane leuia, in eamdem sententiam uideas apud cl. Mingarellium, qui pluribus in medium adductis, opusculi auctorem esse nostrum Paulinum luculenter comprobauit.



PAULINI DIACONI OPUSCULA.





I. uITA SANCTI AMBROSII MEDIOLANENSIS EPISCOPI A PAULINO EIUS NOTARIO AD B. AUGUSTINUM CONSCRIPTA. 







II. LIBELLUS ADuERSUS CeLESTIUM, ZOSIMO PAPAE OBLATUS. 

 1. Beatitudinis tue iustitiam obsecro, domine Zosime papa uenerabilis. Numquam fides uera turbatur, et maxime in Ecclesia apostolica, in qua praue fidei doctores ut deprehenduntur facile, ita ueraciter puniuntur: ut [a 1Kb] moriatur in illis, si corrigant, quod male conceperant et deterius pepererant; et in illis uera sit fides, quam Apostoli docuerunt et Romana cum omnibus catholice fidei doctoribus tenet Ecclesia. Quod si, ut ceteri auctores hereseos, qui iam dudum ab apostolica sede uel a patribus iudicati, et extra sinum matris catholice Ecclesie effecti, perpetua morte [b 1Kb] perierunt, etiam hi qui nunc deprehensi sunt, uel deprehenduntur, in perfidia sua permanent, spiritali gladio quo interimantur, tradantur: ut nunc Pelagius Celestiusque, qui a beate memorie  precessore tue beatitudinis papa Innocentio, si rectam respuant fidem et in sua peruersa doctrina perdurent, damnati sunt.

2. Cuius sententiam secuta Beatitudo tua, Celestio, cum a sede apostolica audiretur, inter cetera precepit his uerbis: Damnas ergo illa omnia, que in  libello Paulini continentur? hoc est de Questionibus [c 1Kb] . Et in alio loco: Cognouisti quales litteras dederit sedes [d 1Kb] apostolica ad fratres et cepiscopos Africane prouincie? Et adiectum est: Damnas illa omnia que damnauimus, et tenes que tenemus? Et iterum: Illa omnia damnas que iactata sunt de nomine tuo? Et iterum: uel ea que in libello suo exposuit Paulinus? Et cum me diceret posse, ex iis que illi obiecta sunt, hereticum approbari: sancto repletus Spiritu, apostolica auctoritate respuisti [e 1Kb] et repressisti insanientis et calumniantis uerba, huiusmodi proferendo sententiam, qua ipse catholicus approbarer; illum, si sanari uellet, curares; que huiusmodi est: Nolo nos circuitu ducas; damnas ea omnia que tibi obiecta a Paulino, siue per famam iactata sunt? Cui  non sufficit ista sententia? Quis hanc tam salubrem, tam amplectibilem, tam piam respueret alius, nisi qui a fide deuius est? Et ille, qui superius professus fuerat, se quecumque illi obiecta fuerant, si contra fidem [f 1Kb] iudicares, esse damnaturum, [g 2Kb] audit, Damna; et non solum non damnat, sed ad iniuriam  tante sedis contendit. Unde iam non ignorat Ecclesia Romana reum suum, qui tam audaci spiritu ausus est contradicere, et non damnare que Beatitudo tua damnari decreuit.

3. Ego tamen Deo et Christo Domino gratias ago, quod Ecclesie sue causam ita agi uoluit, ut sedes apostolica, a qua oportuit ore duorum [a 1Kb] suorum pontificum heresim condemnari, ea damnanda preceperit, que a me Celestio fuerant obiecta: cuius ego non damnationem, sed correctionem semper optaui et opto; cui nunc iam non mecum, sed cum uniuersa Dei Ecclesia, causa est, sicut data ad Beatitudinem tuam [b 1Kb] Afrorum episcoporum scripta testantur; cum contra apostolicam sententiam uenire nititur negando originale peccatum, quod in omnes  homines pertransiit, et usque ad finem mundi tenet hereditatem Ade illius, qui primus peccauit: quod in infantibus nisi per sacramentum Baptismi dimittatur, uitam eternam et regnum eternum habere non possunt. Contra que etiam magister suus litigat Pelagius, qui illa ipsa damnauit [c 1Kb] in iudicio orientali, que iste in sedis apostolice cetu conatur astruere. Habet aduersum se etiam ueteres Ecclesiarum doctores catholicos plurimos, orientales et occidentales, meridiane partis atque septentrionalis, qui in libris suis illum de originali peccato, si  sanari desiderat, possunt docere. Habet beatum Cyprianum martyrem, beatum Ambrosium confessorem, Gregorium Nazianzenum, beatum papam Innocentium. Habet etiam qui in corpore sibi colluctentur, si tamen [d 1Kb] se tanto certamini habilem iudicat; aut certe quos sequi debeat, si uult magis recta discere, quam praua docere. Habet, quod primum est, beatitudinem tuam, cuius illum oportuerat obedire sententie, cum audiret, Damna. Habet postremo ipsos lactentes, quibus misereri debeat, si sibi non uult; quibus, ut uerbis Martyris [e 1Kb] utar, non propria, sed aliena dimittuntur peccata.

4. Unde oro beatum apostolatum tuum, ut hunc meum libellum suscipi iubeas, quo gratiam referam tante sedi, et sententiis iustissimis pro parte mea  latis: quem idcirco direxi, quia me, licet sermone, Basiliscus subdiaconus a tua beatitudine cum Gestis sedis apostolice [f 1Kb] directis Carthagine conuenit quarto nonas Nouembris die, ut adessem ad apostolicam sedem et tue iudicio sanctitatis, ad quam [g 2Kb] me fugisse suggestum est, nec defuturum fore promittere, si aduersum me, et non pro me, fuisset lata sententia. Ubi tunc [h 1Kb] ideo nichil agere potui, quia is qui ad sedem apostolicam prouocauerat defuit: [i 1Kb] quem oportuerat utique merita sue appellationis astruere, maxime cum nichil agente appellatore, secundum  etiam humanas leges, superior est semper ille qui uicit. Quid enim iam mea intererat, ut etiam apud uestram reuerentiam praue eius doctrine astipulator [a 1Kb] exsisterem: de quo congaudere possem, si damnatis iis que illi a me obiecta fuerant, [b 1Kb] sic et apostolice sedis iudicium roboraret, ut meruisset absolui; nec prius se ordinari, quam purgari, pateretur.

5. Sed uulpecula fraudibus fuit semper studens: ingenium suum mutare nescit. Non se credidit posse  deprehendi: quoniam confidentiam semper in foueis habuit, in quibus demersum caput conscientie sue nititur occultare. Quod iam diutius latere non potuit, sed manifestius publicatum, spiritali per tuam beatitudinem gladio resecatur: ne amplius ferinis dentibus grex Domini secetur in partes, quem pastor bonus sollicita et peruigili cautela custodis. Hunc autem libellum direxi beatitudini tue per Marcellinum subdiaconum ecclesie Carthaginiensis. Dat. uI idus Nouembris.





III. DE BENEDICTIONIBUS PATRIARCHARUM LIBELLUS. *



PRAEFATIO.


Sacrosancta atque presaga sanctorum Patriarcharum benedictio, que per Spiritum sanctum atque os beati Iacobi singulis est competenti qualitate distributa, nec per omnia sensu litterario potest intelligi, maxime cum idem beatus Patriarcha dicat: Ut annuntiem uobis que uentura sunt in nouissimis diebus : nec ita extenuanda per sensum allegoricum, ut omnino euacuari debeat sensus historicus: quia et quedam, uti post uidebimus, sic eis predicta sunt, ut quedam in proximo, quedam multo post uenerint: tamen plura ex illis in finem futura seruata sunt. Que ergo [a 1Kb] historialiter in ipsis uerbis intelligere possumus, primum, quasi fundamenta iaciendo, donante Domino, strictim pandamus:  que autem omnimodis litteram refugiunt, ea per spiritalem intelligentiam, sicut et spiritali sunt intellectu carpenda, discutiamus.



CAPUT PRIMUM. Benedictio Ruben.

1. Ruben primogenitus meus; tu fortitudo mea, et principium doloris mei: prior in donis, maior imperio . Patet littere sensus, quia beatus Iacob primum filium Ruben ex Lia uxore sua susceperit : qui si se digne tanto patre tractasset, ad eum primogenita regnumque pertineret. Unde dicit eum primogenitum, quasi cui deberentur dona primogeniti. Sed et fortitudinem suam eum nominat, eo quod robur imperii ad eum debuerit declinare. Hec autem non ideo indicatiue protulit, quod ita futura esse uel preuiderit, uel  uoluerit; sed ut eum per hec dicta ad penitentiam cohortaretur, cum recoleret, a quanta dignitate peccando decidisset.

2. Unde dicit: et principium doloris mei. Principium namque doloris eius fuit, qui, ruptis castimonie habenis, infrenis irruit ad constuprandam coniugem patris : que res non mediocri dolore eum stimulasse credenda est. Bene autem dicitur principium doloris iste, quia et reliqui fratres accusati sunt a beato Ioseph apud patrem crimine pessimo .

3. Quod autem ait: prior in donis, ad primogenita pertinet, que illi tamquam primogenito debebantur. Quod uero subiungit: maior imperio, aperte declaratur, ad eum pertinuisse, ut de eius semine  reges reliquorum fratrum crearentur.

4. Quod uero ait: effusus es sicut aqua, hunc habet sensum: Sicut aqua que uase non cohibetur, quaquauersum fluit, et ubi decliuior locus humiliorem se prebuerit, toto impetu decidit; ita tu nulla mensura coniugali libidinem cohibuisti, sed quo te impetus uoluptatis allexit [b 1Kb] , eo sentinam tue concupiscentie diffudisti. Cum uero subiungit: non crescas, prohibet eum ulterius a tali et simili turpitudine. Unde et Dominus ad Cain: peccasti? quiesce.

5. Quo autem ista tendant, subiuncta uerba testantur: Quia ascendisti cubile patris tui, et maculasti stratum eius . Manifeste enim iis uerbis incesti crimen, quod ille in Balaam [c 1Kb] concubinam patris sui commiserat , exaggeratur. Quod ne cui forsan uiolentum uideatur, eo  quod premissum est: annuntiabo uobis que uentura sunt in nouissimis diebus; audiat, quid liber Paralipomenon de hac re dicat: Filii quoque Ruben primogeniti Isrel: ipse quippe [a 1Kb] fuit primogenitus eius: sed cum uiolasset torum patris sui, data sunt primogenita eius filiis Ioseph filii Isrel, et non est [b 1Kb] reputatus in primogenitum .

6. Typice autem Ruben iste primogenitus populum designat Iudaicum, qui primogenitus fuit Dei, iuxta illud quod de illo Dominus ad Moysem ait: Filius primogenitus meus Isrel ; et beatus Hieremias: Sanctus Isrel Domino, primitie frugum eius . Qui fortitudo illius fuit, quando in Patriarchis et Prophetis, et ceteris quibuscamque fortissimis uiris contra [c 1Kb] idolatriam, et uitiorum  omnium impuram cateruam fortiter dimicauit.

7. Qui tamen principium doloris eius postea exstitit [d 1Kb] , quando adueniente Saluatore in incredulitate permanens doctrinam illius suscipere [e 1Kb] mente tumida recusauit. Unde Dominus uidens ciuitatem Hierusalem, fleuisse dicitur , et in Lazari resuscitatione pro eius populi cecitate lacrymatus esse perhibetur .

8. Cum autem dicitur prior in donis, ostenditur quidem precessisse eumdem populum in [f 1Kb] muneribus a Deo cellatis: subsecuturam uero gentium Ecclesiam, que eisdem et multo potioribus esset donanda carismatibus. Cum uero subiungitur [g 1Kb] maior imperio, non mirum [h 1Kb] si honoretur eadem gens, que prima credidit prerogatiua patrum, quando  beatus Paulus apostolus multum per omnem modum amplius esse Iudeo dicat .

9. Addidit interea: Effusus es sicut aqua, effrenationem illius populi mente considerans, qui nequaquam uase legis ac preceptorum diuinorum cercitus est mensura; sed abiectis omnium preceptorum Dei uinculis, in Saluatoris necem toto conatu locutionis sue riuos effudit. Nam quod per aquam locutio bona uel mala significetur, Scriptura testis est diuina, que in bono dicit: Aqua profunda uerba ex ore uiri ; itemque in malo: Qui dimittit aquam, caput est iurgiorum . Quod uero subiungit: non crescas, ostendit eumdem populum, sicut et oculis cernimus, inter cunctas gentes paucissimo numero diminutum.

 10. Quare autem ista perpessus sit, subiuncta uerba testantur: Quia ascendisti cubile patris tui, et maculasti stratum eius. Per cubile patris [i 1Kb] carnem Saluatoris insinuamus [i 1Kb] . Nec mirum. Cubile patris eius gentes, et corpus dominicum intelligit, quia ab  eodem idem populus creatus est: nam scriptum est de eo: Omnia per ipsum facta sunt . Per stratum uero idem corpus intelligitur, quod quasi a Iudeis maculatum est, quando eorum acclamatione Dominus et in cruce suspensus, et lancea transuerberatus est, atque cruore proprio perfussus est.



CAPUT II. Benedictio Simeon et Leui.

1. Simeon et Leui fratres, uasa iniquitatis bellantia . Patet littere sensus: quia hi duo fratres ob ulciscendum stuprum sororis sub ornata pace et fictis amicitiis deceperunt Sichem et Hemor patrem illius . Quos uasa iniquitatis bellantia nominat, quia iniquum ualde fuit amicitiam  pretendisse, et eam postea prodidisse.

2. In consilio eorum ne ueniat anima mea ; uidelicet exsecrans omnem simulatam pacem. Unde et beatus Dauid [k 1Kb] talibus quibusque fictis imprecatur: Qui loquuntur pacem cum proximo suo, mala autem sunt in cordibus eorum. Da illis secundum opera ipsorum . Quod uero subiungit: Et in cetu illorum non sit gloria mea; nolebat utique tali uictoria, et potius cede gloriari, in qua non uirtus bellatoris poterat laudari, sed potius falsitas deceptoris coargui.

3. Quia in furore suo occiderunt uirum, et in uoluntate sua suffoderunt murum. Per uirum Sichem intelligi debet, et per eum omnes qui eius causa perempti sunt. Suffossio autem muri non quidem in libro  Geneseos legitur ibidem fuisse patrata: sed tractum est hoc a consuetudine bellantium, qui a longe terra suffossa per cuniculos fundamenta murorum destruere atque ignem immittere solent, quo excocti lapides murorum firmitas ac stabilitas deiiciatur.

4. Quanta autem animaduersione hoc factum feriat, uideamus. Maledictus, inquit, furor eorum, quia pertinax; et indignatio eorum, quia dura. Pertinax namque furor illorum exstitit, quia nec blanditiis deliniri, nec donis potuit mitigari. Et dura indignatio comprobata est, que nec per illorum interfectionem qui piaculum perpetrarunt, potuit emolliri, sed super omnem ciuitatem potius non dubitauit grassari [l 1Kb] .

5. Quod autem ait: Diuidam eos in Iacob, et  dispergam illos in Isrel, proprie ad Leui pertinet, qui per totum Isrelem dispersus est, non accepta propria hereditate; sed in ciuitatibus atque suburbanis earum habitando, sicut hic dicitur, dispersus est et diuisus. Moris est namque sacre Scripture, dum de adherentibus sibi loquitur, ea que non  omnibus, sed quibusdam soleant euenire, generaliter tamen predicere. Unde et Dominus Iacobo et Ioanni: Potestis bibere calicem quem ego bibiturus sum? Calicem quidem meum, ait, bibetis . Nec tamen Ioannes calicem passionis sanguinem fundendo bibit.

6. Quantum autem ad futurorum pertinet prophetiam, per Simeon et Leui, Scribe et Pharisei designantur: ex Leui namque principes Sacerdotum fuisse patet. Qui uasa iniquitatis bellantia fuere, cor habentes, secundum Domini exprobrationem, plenum iniquitate, et rapina . Bellabant autem aduersus Dominum non armorum pugna, sed uersutia callida, querentes quomodo ueridica Domini uerba et facta falsis expugnarent argumentis.

 7. Que uir sanctus detestans ait: in consilio eorum non ueniat anima mea; uidelicet exsecrans illud consilium, quod Iudei colligentes dicebant: Quid facimus, quia hic homo multa signa facit ? et reliqua. Et in cetu illorum gloriam suam esse nolebat; nolens uidelicet in multitudine eorum gloriari, qui quo pluriores, eo erant deteriores: Scripture sensum iam tunc opere complens, que dicit: Ne glorieris in filiis pessimis, si multiplicentur .

8. Reddit autem causam, quare consilium et cetum talium abominetur, dicendo: Quia in furore suo occiderunt uirum, et in uoluntate sua suffoderunt murum. In furore namque suo occiderunt uirum,  uidelicet Dominum Saluatorem, de quo Zacarias ait: Ecce uir: Oriens nomen eius , clamando ad Pilatum: tolle, tolle, crucifige eum . Et in uoluntate sua suffoderunt murum, quia uoluntatem suam complentes, Dominum et crucifixerunt, et latus eius terebrauerunt. Qui murus noster iure uocatur, quia munimine eius ab aduersitatibus hostium spiritalium custodimur. De quo sancte Ecclesie repromittitur his uerbis: Urbs fortitudinis nostre Sion Saluator: ponetur in ea murus, et antemurale .

9. Quod factum uir sanctus ualidissimo cuspide maledictionis confodit, dicens: Maledictus furor eorum, quia pertinax; et indignatio illorum, quia dura. Furorem namque pertinacem habuerunt, et indignationem  duram, quia nec per miracula diuina ad credendum eum Deum perduci potuerunt, nec tamquam innocenti homini et nichil eos ledenti, usque ad mortem persequendo pepercerunt.

10. Quod uero subiungit: Diuidam eos in Iacob, et dispergam illos in Isrel; hoc est, quod nunc uidemus. Iisdem populus paterno solo exheredatus in cunctas gentes, ob testimonium credulitatis nostre, perfidie sue penas luit. Quod et beatus Dauid in psalmo ex persona Domini nostri prophetauit dicendo: Deus meus demonstrauit mihi super inimicos  meos: ne occidas eos, ne quando obliuiscantur legis tue: disperge eos in uirtute tua . Bene autem diuidi dicuntur in Iacob, et dispergi in Isrel; quia sancta Ecclesia que uitiorum supplantatrix est, Iacob iure uocatur; et que mentis puritate Deum uidere nititur, Isrelis uocabulo nuncupatur; per quam Iudei diuisi et dispersi pererrant; que in quatuor Iudei diuisi et dispersi pererrant; que in quatuor celi partibus diffusa eos uagabundos quotidie sustinet.



CAPUT III. Benedictio Iude.

1. Iuda, te laudabunt fratres tui: manus tue in ceruicibus inimicorum tuorum. Adorabunt te filii patris tui . His uerbis modestia huius uiri secundum litteram pariter, et uirium copia demonstratur:  quia uidelicet et ciuiliter tractando cum fratribus, ea modestia uisus [a 1Kb] est, ut a cunctis laude dignus haberetur: quod difficile est; inter tot scilicet fratres omnium animos habere conciliatos. Sed et fortitudine adeo abundauit, ut ceruices suorum flectere ualeret inimicorum. Quod autem eloquentia plurimum ualuerit, testatur oratio, qua suam suorumque coram Ioseph allegauit necessitatem . Narrat preterea Iosephus historiographus, uerbis eum potuisse quam plurimum. Porro autem quod robore inter fratres suos eximius haberetur, testantur uerba dierum, que hoc modo referunt: Porro Iudas qui erat fortissimus inter fratres suos, de stirpe eius principes germinati sunt . Quod autem subiicit:  Adorabunt te filii patris tui, aperte regnum quod Ruben abstulerat. Iude concredidit dicens, eum a reliquis fratribus suis adorandum: quod regie utique congruit dignitati.

2. Mystice autem per Iudam ille iam tunc prefigurabatur, qui de eius stirpe secundum carnem natus est, Dominus et Saluator noster; quem laudant fratres sui omnes, uidelicet in eum credentes: unde ipse primus in illis qui in eum crediderunt, a monumento per mulieres mandatum direxit, dicendo: Ite, et dicite fratribus meis . Ne autem putemus, hanc dignitatem solis apostolis attributam, ut fratres eius uocentur; ipse hac dignitate donandos omnes qui in eum credunt, testatur dicendo: Quicumque fecerit uoluntatem Patris  mei qui in celis est, ipse meus frater, soror et mater est . Ipsum ergo laudant fratres; uidelicet omnis Ecclesia, que adhuc a celesti hereditate exsulat in terris, siue que iam precessit [b 1Kb] ad celos. Unde psalmus: Laudent illum celi et terra . Et in Apocalypsi Ioannes: Laudem dicite Deo nostro, omnes serui eius, et qui timetis eum, pusilli et magni . Cuius [c 1Kb] manus in ceruicibus inimicorum eius sunt; quia, secundum Euangelii testimonium: Omnia dedit ei Pater in manus . Ipse etiam his uerbis consentit,  dicendo: Data est mihi omnis potestas in celo et in terra . Et Pater ad eum loquitur: Sede a dextris meis, donec ponam inimicos tuos scabellum pedum tuorum . Quem adorant filii patris eius; omnes uidelicet per eum adoptati in filiorum dignitatem, iuxta quod Apostolus loquitur: Ut in nomine Iesu omne genu flectatur, celestium, terrestrium et infernorum.

3. Sequitur: Catulus leonis Iuda: ad predam, fili mi, ascendisti: requiescens accubuisti ut leo, et quasi leena: quis suscitabit eum? Quantum attinet ad superficiem littere, fortitudo regum a stirpe Iuda descendentium per hec uerba prefiguratur: qualem beatum Dauid fuisse legimus, et beatum  Ezechiam, et ceteros quosque qui diuinatati humillime famulantes, uires hostium, eo donante, instar leonis et leene subegerunt, et adeo terrori hostibus exstiterunt, ut nullus eos lacessire ad pugnam quasi quiescentes presumeret: cuius rei testes sunt libri Regum.

4. Typice autem catulum leonis Dominum Saluatorem appellat, tamquam leonina ortum prosapia; uidelicet regia stirpe progenitum. Bene autem catulus leonis uocatur, cuius natura esse dicitur, ut nascens tribus diebus dormiat, deinde rugitu paterno excitatus assurgat. Que figura pulcherrime arridet Dominice dormitioni; qua [a 1Kb] tribus diebus dormiens ad Patrem clamat: Tu autem, Domine, miserere mei, et resuscita me . Sed resuscitatus  ad predam ascendit; quia exspolians infernmum, iustos quosque ad superna secum tamquam predam egregiam triumphando euexit. Qui ut leo, et quasi ut leena accubuit; quia qui dormire per carnem in sepulcro uoluit, quasi leo uictor de hostibus triumphauit. Quod autem subiungit: Quis suscitabit eum, subauditur, nisi Pater? Nullus enim non dicam hominum caducorum, sed nec quilibet Angelorum [b 1Kb] , nisi is de quo Petrus apostolus dixit Iudeis: Quem Deus suscitauit a mortuis, cuius nos testes sumus .

5. Non auferetur sceptrum de Iuda, nec dux de femoribus eius, donec ueniat qui mittendus est: et ipse erit exspectatio gentium . Hec  sententia clarius luce a fidelibus intelligitur, quia tamdiu sue gentis principibus ac ducibus iisdem populus regebatur, quousque Dominus et Saluator noster ueniret, qui mittendus erat a Patre. Qui est exspectatio gentium; quia uidelicet tamdiu Deus Pater gentes ad penitentiam exspectauit, quousque per Filii sui aduentum ad cognitionem suam ab idololatrie cultura eos reuocaret. Nam siue in Babylonem transducti fuerint Iudei, semper sibi prepositi ex sua gente fuerunt: seu reuersi ex Babylone, quousque Herodes alienigena rex eis constitueretur: et per pontifices summa eorum regebatur, quousque  ad Aristobulum uentum est, qui primus post reditum de Babylone, cum esset pontifex, sibi diadema imposuit et regem se declarauit. Itidemque successores eius, usquequo rebus Iudaicis lapsantibus. et Hircano ultimo rege Iudeorum extremis malis [c 1Kb] addito, regnum a Cesare Augusto Herodes alienigena suscepit Iudaicum. Cuius tempore, secundum hanc prophetiam et Euangelii testimonium, is qui mittendus erat , Dominus et Saluator noster aduenit.

6. Ligans ad uineam pullum suum, et ad uitem, o fili mi, asinam suam . Hac compositione uerborum demonstratur, non ad Iudam, beatum Iacob loqui, sed de eo utique, qui mittendus erat; qui enim ad filium loquens, o fili mi dicit, et  addidit pullum tuum uel asinam tuam, manifestissime de eo loquitur, quem superius mittendum predixerat: Quem legimus  uenientem in Hierusalem in usus habuisse asinam et pullum, nec tamen eos ad uineam uel uitem fuisse colligatos. Restat ergo, ut in his uerbis nichil historicum requiratur, sed totum typice dictum intelligatur. Ligauit enim Dominus et Saluator ad uineam pullum suum, quando populum nationum indomitum preceptis subdidit Apostolorum ex uinea Iudaica procreatorum, de qua Isaias: uinea enim Domini sabaoth, domus est Isrel . Alligauit etiam ad uitem, id est Ecclesiam, asinam suam, uidelicet Synagogam, quam in fine seculi a perfidia reuocans iugo legis oppressam discipulatui eam subdet Ecclesia,  atque ita fiet unus grex, et unus pastor ; et secundum beati Zacarie testimonium, due uirge [d 1Kb] ille copulabuntur, et erunt in unionem in manu Domini.

7. Lauabit uino stolam suam, et sanguine uue palium suum . Idioma Hebraici constat esse sermonis, ut unam eamdemque rem diuersis sermonibus repetat, ut hic. Quid est enim uinum, nisi sanguis uue? Sed quantum littere superficies inconsequens est , tantum gratiori intelligentia interius commendatur. Saluator namque uino stolam suam, et sanguine uue pallium suum lauit, quia pendens in cruce proprio sanguine sacram carnem que stola illius fuit, perfundi uoluit.

 8. Sequitur: Pulchriores sunt oculi eius uino, et dentes eius lacte candidiores . Oculi Saluatoris pulchriores uino predicantur, quia dona Spiritus sancti que per Christum conferuntur, speciosiora uino legali comprobantur. Nam quod oculi Saluatoris dona Spiritus sancti significent, Zacarias testatur propheta dicendo: Super lapidem unum septem oculi sunt ; quos Isaias enumerat dicendo: Spiritus sapientie et intellectus, spiritus consilii et fortitudinis, spiritus scientie et pietatis, et spiritus timoris Domini . Qui pulchriores  sunt uino legali quod in nuptiis defecit , quia per legem cognitio peccati , per gratiam autem Spiritus sancti nobis eius remissio condonatur. Et secundum Euangelium, lex quidem per Moysem data est, gratia autem et ueritas per Iesum Christum .

9. Quod autem dicitur: Et dentes eius lacte candidiores: per dentes predicatores noui Testamenti debent intelligi, qui cibos spiritales comminuendo, id est exponendo, multa nobis perutilia in uentrem memorie transmittunt. Lac autem doctrina ueteris Testamenti non incongrue accipitur, que incipienti populo adhuc ad perfectum cibum inualido condita est. Candidiores ergo lacte dentes iehsu habet, quia Ecclesie sue predicatores puritatis munditia conspicuos perfecit. Nam quantum inter sectatores Euangelii  et legales distet obseruantias, beatus Petrus testis est, qui ait: Non potuistis in lege iustificari: in hoc omnis qui credit, iustificatur . Isti ergo dentes candidi sunt, quia fonte baptismatis abluti, a peccatorum neuis redduntur purissimi. De legis autem obseruatoribus nichil tale refertur: sed tantummodo dicitur, quia Qui fecerit ea, uiuet in illis . Insuper omnes qui legi carnaliter deseruiunt, sub maledicto sunt, dicendo terribiliter eadem Lege: Maledictus omnis qui non permanserit in mandatis legis huius, ut faciat ea que in ea scripta sunt .



CAPUT Iu. Benedictio Zabulon.

 1. Zabulon in littore maris habitabit, et in statione nauium pertingens usque ad Sidonem . Iuxta historiam situs sortis illius quam in terra repromissionis Deo donante accepturus erat, predicitur: quod scilicet terra possessionis eius ab uno latere a mari inciperet, et torrente finiretur ab alio, sicut in libro Iesu Naue , ubi distributiones possessionum earum terminate sunt, manifeste declaratur: unde et Sidonis hic fit mentio, que contigua mari est.

2. Iuxta mysticos autem intellectus, Zabulon primitias Ecclesie sancte designat; ex cuius tribu aliqui sanctorum Apostolorum fuisse creduntur, quod in littore maris assidue morarentur, utpote ex eo uictum manu et arte captantes a Domino ad  apostolatus culmen uocati sunt, secundum prophetiam beati Dauid dicentis: Principes Iuda duces eorum, principes Zabulon, principes [a 1Kb] Nephthali . Qui etiam in statione nauium habitant, quia in Domino Iesu Christo fiducialiter secura pace requiescunt. Naues namque Ecclesie intelliguntur, que fidissima statione portum salutis sue Dominum requirunt, et inueniunt. Et bene additur: Pertingens usque ad Sidonem; quia uidelicet eadem sancta Ecclesia non uno mundi coarctata est angulo, sed  crescendo usque ad populos deuenit gentilium. Sidon enim uenatio interpretatur, significans, ut dictum est, gentilitatem moribus ferinis idololatrie cultum quasi lustra deserti sectantem. Que postea rete Dominice predicationis, et latratu sanctorum Apostolorum intra consepta sancte Ecclesie [b 1Kb] admitti meruit.



CAPUT u. Benedictio Issachar.

1. Issachar, asinus fortis accubans in terminos. uidit requiem quod esset bona, et terram quod optima, et supposuit humerum suum ad portandum, factusque est tributis seruiens . Per hec uerba hec tribus significatur doctrine legis operam datura, et promptius se ad mandata Dei scrutanda  translatura. Dicitur namque uidisse requiem quod esset bona, et terram quod optima; id est, mente degustasse, quam esset dulce in Dei mandatis sensum occupare. Atque ideo supposuisse ad portandum humerum dicitur, id est, toto conamine ad secutanda diuini uerbi eloquia mentem transtulisse: ac per hoc inferiores quosque ei munera et honorem tamquam magistro et preceptori detulisse. Concinit huic intelligentie liber Paralipomenon, qui de hac tribu ita dicit: De filiis quoque Issachar uiri eruditi, qui nouerant singula tempora, ad precipiendum quid facere debent principes ducenti [c 1Kb] .

2. Typum autem gestat hic asinus fortis populi gentilis, qui antequam Dominum sessorem habuisset,  brutus erat, et frenorum impatiens proprio libitu ferebatur. Postquam autem Dominum sessorem habere meruit, fortis asini nomen ab eo mutuauit. Qui uidit requiem quod esset bona, audiens a sessore suo: uenite ad me, omnes qui laboratis et onerati estis, et ego uos requiescere faciam [d 1Kb] . Terram autem quod optima esset, prospexit; quia relictis philosophorum inanibus doctrinis, ad Scripture sacre lectionem se studiosissime uertit. Unde quia didicit inter alia, non auditores legis iustificari, subditur: supposuit humerum suum ad portandum ; id est, totum suum posse mandatis subiecit diuinis, et maxime in dilectione Dei et proximi. Neque enim proximus diligitur, si non portetur. Et additur: factusque est tributis seruiens;  quasi enim quoddam tributum quotidie persoluit, audiens ab Apostolo: Reddite omnibus omnia: cui timorem, timorem: cui honorem, honorem: cui uectigal, uectigal , et reliqua.



CAPUT uI. Benedictio Dan.

1. Dan iudicabit populum suum, sicut et alia tribus Isrel [e 1Kb] . Fiat Dan coluber in uia, cerastes in semita, mordens ungulas equi, ut cadat ascensor eius retro. Salutare tuum exspectabo, Domine .  Historialiter quidem prenuntiatur [a 1Kb] non solum de aliis nobilioribus tribubus, sed et de Dan, principem futurum Isreli, et per modum descriptionalem, qualis futurus sit, designatur. Samson namque his uerbis prefiguratur, qui more colubri serpentisque terribilis fuit: et quo terribilior insinuaretur, cornutus describitur propter eximiam potestatem atque fortitudinem. Hic ergo uias et semitas Isrelitici regni tempore sui presulatus obsedit, ne quis hostium ui terram ditionis illius inuadere presumeret. Sed et si quis immanior, et de propria tamquam equi [b 1Kb] uelocitate confisus et fortitudine, eum aggredi uoluisset; mox corrosis plantis atque consumptis uiribus stabilitatis, insectatorem suum ad terram perturbaret. Quem ne quis errore deceptus plus  quam hominem estimaret, mox qui uere princeps exspectandus esset, adiecit dicens: Salutare tuum exspectabo, Domine; in cuius uidelicet iste ex parte aliqua typo precessit.

2. Prefigurat autem Dan iste Antichristum, qui futurus est uelut coluber in uia, et cerastes in semita: quia in uia et semita mandatorum Dei ambulantibus, quantum in se est, obicem se prefert duplici armatus contra eos ingenio: in serpente namque calliditas illius prefiguratur, quia decipere astute querit uiam Domini gressu operum tenentes. In cornibus autem demonstratur furor illius, quo usurus est contra eos quos callida machinatione decipere nequiuerit. Cerasta namque Grece, Latine cornua dicuntur; atque ideo serpens iste cornutus describitur. Cum  ergo Antichristus ueniens ante oculos spectantium signa magna fecerit, ignem de sublimi deposuerit, serpens in uia est . Cum autem se ad penas et tormenta sibi non credentibus infligenda uerterit, cerastes in semita fit; quia per angustam Domini semitam gradientes, cornibus potestatis sibi subigere nititur. Qui dum extollitur super omne quod dicitur Deus, aut quod colitur , ungulas equi mordet, ut cadat ascensor eius retro: quia mundialem gloriam ad hoc sibi non acquiescentibus aufert, ut amore bonorum presentium illecti ibi cadant, ubi non uident. Retrorsum enim cadere, est et hic desperaliter et inuerecunde, ubi non uideas, ruere, et post in exteriores tenebras deuenire. Qui enim in faciem cadit, de retro actis erubescit; qui  autem retro decidit, ut iam prefati sumus, impenitenti corde sibi iram in die ire nutrit . Ne quis porro pro miraculorum tanta sublimitate Antichristum pro Deo putaret colendum, addidit: Salutare tuum exspectabo, Domine; quasi diceret: licet Antichristus multis miraculorum fulgeat insignibus, mihi tamen Salutare tuum, quod hebraice dicitur iehsu, exspectandus est, ut ueniens huius potentiam eterna proterat animaduersione, et me inter fideles suos reperiens beata donet mansione.



CAPUT uII. Benedictio Gad.


1. Gad accinctus preliabitur ante eum, et ipse accingetur retrorsum . Patet littere sensus legentibus librum Iesu Naue; quia Gad qui trans Iordanem petiuit et accepit a Moyse hereditatem, ea conditione eius [c 1Kb] potiri meruit, ut accinctus armis ante Isrel, iuncto sibi Ruben et dimidia tribu Manasse, contra aduersarios pugnando incederet ; quod postea sub Iosue et fecit. Attamen subiugatis hostibus, cum retro ad possessionem propriam rediret, necesse habuit gentium finitimarum incursionibus insistere . Hoc est ergo quod ait, primum eum ante fratres suos accinctum preliatum fuisse, et postea iterum ad prelia  reaccingi.

2. Significat autem spiritaliter electos quosque ex Iudeis, qui populo nouo quasi quidam preduces exstiterunt, et in terram olim promissam introduxerunt. Quales exstiterunt prophete et sancti patriarche, qui idololatriam cunctorum uitiorum matrem, et eius innumeram prolem uerborum suorum spiculis confoderunt. Qui tamen iterum sursum accingentur, quia in nouissimis temporibus intrante plenitudine gentium ad redidiua suscitabuntur certamina, que eis cum Antichristo et eius satellitibus futura erunt. Nunc enim non trans fluenta Iordanis habent hereditatem, quia per Baptismi gratiam non intrant Ecclesiam, sed sequestratim extra fratres commorantur remanentes in ceremoniis legalibus.



CAPUT uIII. Benedictio Aser.


1. Aser, pinguis panis eius, et prebebit delicias regibus . uidetur quidem iuxta litteram huic tribui ubertas terre repromitti; habuit enim in sorte possessionis sue Carmelum montem ubertate insignem; simulque mari conlimitauit, ac per hoc delicias quibus ipse [d 1Kb] abundabat, maris terreque, etiam regibus suis non est dubium eum obtulisse.

2. Predicuntur autem per hec uerba sancti uiri ex Synagoga futuri, quorum panis pinguis est; doctrinam uidelicet propheticam sancti Spiritus sagina redundans. Quorum unus inexplebili auiditate succensus  clamabat: Sicut adipe et pinguedine repleatur anima mea . Qui delicias suas regibus ministrant [e 1Kb] ; quia illis qui in semetipsis et sibi subiectis regnum iuste moderationis tenere cupiunt, regiam normam premonstrant.



CAPUT IX. Benedictio Nephthali.

1. Nephthalim, ceruus emissus, et dans eloquia pulchritudinis . Beato Hieronymo docente  [a 1Kb] , discimus, non haberi in Hebreo ceruus emissus, sed ager irriguus, et significari per agrum irriguum ubertatem calidarum aquarum, que in suburbio Tiberiadis abundantissime exuberant. Attamen traditio Hebreorum est, hanc ciuitatem mandatorum diuinorum fuisse studiosissimam; ac per hoc agrum irriguum significare docentium magistrorum uberrimam doctrinam, que ignorantium corda quasi quidam riuus ad proferendos intelligentie fructus inebriare soleret [b 1Kb] ; et hoc exponi in inferioribus, cum dicitur: dans eloquia pulchritudinis.

2. Nos autem per Nephthalim sanctos intelligimus predicatores Ecclesie, qui missi ad sanctam Ecclesiam, more ceruorum dare saltus intelligentie nouerunt, atque contemplationis montes [c 1Kb] intrepide conscendere, et sic populis eloquia pulchritudinis  dare: ut quod illi in altitudine contemplationis subleuati didicerint, hoc inferius positis strenue ministrent.



CAPUT X. Benedictio Ioseph.

1. Filius accrescens Ioseph, filius accrescens, et decorus aspectu . Iuxta litteram quidem beatus Iacob preuidebat, tribum Ioseph innumera prole abundaturam; unde et duarum tribuum fuit pater, sicut eis superius benedicendo predixerat. Unde quasi duabus tribubus benedicens repetiuit: filius accrescens.

2. Ioseph autem in typo precessisse Saluatoris constat, quia Aegyptum fame deficientem frumento uerbi Dei pascit: et uenditus a fratribus suis Iudeis  usque hodie gentium nutrit Ecclesiam. Cui dicitur, filius accrescens, et decorus aspectu: ipse enim filius Dei, idemque filius hominis quodammodo accreuit, cum populum Isrel per preuaricationem legis Deum inhonorantem, in Apostolis et reliquis illius temporis fidelibus sibimet adsciuit. Idem filius accrescens est, cum etiam inter gentes nominis sui dilatauit cognitionem, et in eis usque mundi terminum crescit per fidei operumque illuminationem. Idem autem Ioseph decorus aspectu est, quia speciosus pre filiis hominum forma .

3. Filie discurrerunt super murum. Sed exasperauerunt eum, et iurgati sunt, inuideruntque illi habentes iacula . Quantum quidem ad rem gestam pertinet, filias, fratres illius appellat propter  dedecus inhumanitatis. Neque enim uirilis et stabilis fuit consilii innocentem uel exstinguere uoluisse, uel uendidisse fratrem; sed potius feminee mobilitatis. Super, murum autem discurrerunt, quia inuictum se consilium super eo, ne eis futurus rex foret, inuenisse putauerunt. Exasperauerunt autem eum, nudantes tunica polymita , et indignis contumeliis afficientes. Iurgati sunt autem, inuideruntque  illi habentes iacula: Numquid rex noster eris? aut subiiciemur ditioni [d 1Kb] tue ? Unde superius dictum est: Inuidebant igitur ei fratres sui . Habebant autem iacula; id est, corda ad nocendum parata. Unde de Iudeis Dominum interficere cupientibus dicitur: Sagitte paruulorum facte sunt plage eorum .

4. Iuxta mysticos autem sensus, filie, Iudei intelliguntur, qui feminea censentur appellatione, quia relinquentes [e 1Kb] Dominum et Saluatoris nostri solidam doctrinam, et adherentes Pharisee superstitioni, mente turbati sunt. Nam illi quibus solidus sensus deest, et mens eorum uaria fluctuatione uacillat, mulierum nomine ab Apostolo censentur, dicente de malis doctoribus: Qui penetrant domos, et captiuas ducunt mulierculas oneratas peccatis [f 1Kb] , semper discentes,  et numquam ad scientiam ueritatis peruenientes . Discurrerunt autem super murum, quando munitissimum se inuenisse putauerunt consilium, dicente Caipha: Expedit uobis, ut unus moriatur pro populo homo, et non tota gens pereat . Exasperauerunt autem eum, quando quodammodo tedio incredulitatis eorum commotus dixit: O generatio praua, quamdiu apud uos ero? quamdiu uos patiar ? Iurgati sunt, dicentes: Quousque animam nostram tollis ? Inuideruntque illi, dum dicunt in concilio suo: Quid faciemus, quia hic homo multa signa facit? si dimittimus eum sic, omnes credent in eum . Itemque: uidetis, quia nichil proficimus? ecce mundus totus post  eum abiit . Habebant iacula, de quibus scriptum est: Sagitte paruulorum facte sunt plage eorum .

5. Sedit in forti arcus eius, et dissoluta sunt uincula brachiorum eius, et manuum illius per manus potentis Iacob: inde pastor egressus est, lapis Isrel . Historicus quidem sensus, quantum intelligi datur, iste est. Per arcum intelligitur mens futurorum prescia. In arcu namque sagitta ponitur, ut eminus feriat: et mens futurorum presaga longius sagittas sententiarum emittere solet. Tale ergo, quod dicitur: sedit in forti arcus eius, quasi diceret: requieuit mens illius undique tribulationibus afflicta: in forti, id est, in Deo solidata, atque sagittis sententiarum, quibus quod futurum esset, prenuntians, tempora futura sterilitate feriret.

 6. Quod autem ait: Et dissoluta sunt uincula brachiorum et manuum illius, ad tempus refertur quo, iubente Pharaone, solutus de carcere, et, sicut hic dicitur, uincula brachiorum et manuum illius, quibus uinciri in carcere iussus [g 1Kb] fuerat, soluta sunt per manus, id est, per uirtutem potentis Iacob, uidelicet Dei omnipotentis, cuius adiutorio Iacob potentia claruit.

 7. Illud porro, quod subiungit: inde pastor egressus est, lapis Isrel, ad Christum refertur, qui de Iacob egressus est, uidelicet de eo originem trahens. Qui bene lapis Isrel dicitur, quia fortitudo in se credenti sit.

8. Saluatori autem hec sententia tali modo congruit. Sedit in forti arcus eius; id est, sententia animaduersionis, qua feriri Iudei debebant qui eum recipere noluerunt, sed usque ad mortem persecuti sunt; in forti sedit, id est, stabili cum Patre immutabilitate prefixa est, dicentis: Amen dico uobis: non relinquetur hic lapis super lapidem . Et: Ecce relinquetur uobis domus uestra deserta, etc. .

9. Dissoluta autem sunt uincula brachiorum et manuum  illius per manus potentis Iacob, cum uincula sepulcralia enodata sunt, atque illi per manus potentis Iacob, id est, per uirtutem Patris resurrectio non est denegata.

10. Inde autem pastor egressus est, et lapis Isrel; id est, a Deo Patre Dominus et Saluator egressus, uisibus se presentauit humanis, sicut ipse dixit:

Exiui a Patre, et ueni in mundum .

11. Deus patris tui erit adiutor tuus, et Omnipotens benedicet tibi benedictionibus celi desuper, benedictionibus abyssi iacentis deorsum, benedictionibus uberum et uulue . Imprecatur filio suo adiutorium Dei patris sui, illius uidelicet, cuius adiutorio tantis se exutum meminerat periculis, et quem omnipotentem per beneficia sibi prestita cognouerat.  Quod autem ait: benedictionibus celi desuper, ad pluuiam erisque pertinet temperiem, qua frugibus fecundatur terra, atque arborum nutriuntur prouentus. Quod uero subiungit: benedictionibus abyssi iacentis deorsum, ad fertilitatem pertinet terre, que abyssi uaporibus uelut spongie concauitas irrigatur, ut non facile solis ignibus arefacta inutilis siccitate reddatur. Benedictionibus uberum et uulue eum benedicit, ut prole numerosa concrescat, ne uidelicet sterilitate aut uirorum aut mulierum damnetur.

12. Dicit autem: Benedictiones patris tui confortate sunt benedictionibus patrum eius ; ut uidelicet non dubitaret Ioseph illud euenturum, quod ei sanctus Iacob non tam ex sua quasi nouitia benedictione prouenturum repromittebat: sed quia  ad patres eius, id est, Abraham et Isaac, iamdudum promissa sunt. Hoc est enim quod ait: benedictiones patris tui confortate sunt, quasi diceret: non has benedictiones patris quasi proprias illius accipias, nec quasi semel datas: sed quia a Deo patribus meis primo date sunt, et non semel, sed crebro. Atque inde est, quod ego super te easdem benedictiones, que mihi et patribus meis promisse sunt, ex auctoritate Dominica capiti tuo superfundo.

13. Domino autem et Saluatori Deus omnipotens et Pater adiutor exstitit clamanti in psalmo: Adiuua  me, Domine Deus meus: saluum me fac secundum misericordiam tuam . Qui enim indiuidua deitate omnibus qui annuntiantur, auxilium prestat, ipse humanatus [a 1Kb] et paulo minus ab Angelis minoratus , non modo paterno, sed etiam adiutorio indiguit angelico, propter uidelicet manifestandam geminam in se substantiam. Inde est enim, quod clamat: Deus, Deus meus, ut quid dereliquisti me ? Et in Euangelio: Apparuit ei Angelus de celo, confortans eum . Ipse autem Omnipotens benedixit illi dicendo: Hic est mihi filius dilectus, in quo complacui .

14. Benedictionibus celi desuper, et benedictionibus abyssi iacentis deorsum illi benedixit, quando secundum Apostolum: Dedit illi nomen, quod est super  omne nomen, ut in nomine eius omne genu flectatur, terrestrium, celestium et infernorum . Benedictionibus uberum et uulue eum sublimauit, quando in filiis Ecclesie, aliis catechumenis, quasi adhuc intra matris ubera [b 1Kb] iacentibus, aliis autem more iam genitorum ubera materna lambentibus, sibi prestat per orbem terrarum benedici. Nam qui necdum in fidei robur euaserunt, sed per doctores ad eam trahuntur, audiunt ab Apostolo: Filioli mei, quos iterum parturio, donec Christus formetur in uobis . Qui autem iam quidem fidei rudimenta perceperunt, sed necdum plene in doctrine firmitate coaluerunt, audiunt ab eodem: Lac uobis potum dedi, non escam: necdum enim poteratis: sed nec adhuc quidem potestis .

 15. Sequitur: Donec ueniret desiderium collium eternorum . Hic nichil historicum, sed totum resonat diuinum. Tamdiu namque his prenuntiat populum Isreliticum sustentandum benedictionibus, donec desiderium collium eternorum ueniret. Colles namque, sancti intelliguntur in Ecclesia constituti, qui quamquam merito uirtutum precellant, tamen ex deuotissima humilitate colles se esse meminerunt. Unde psalmus: Suscipiant montes pacem populo, et colles iustitiam . Desiderium namque illorum, Domini Iesu constat fuisse semper aduentum. Unde primus Moyses: Obsecro, Domine, mitte quem missurus es . Et beatus Simeon accepit responsum a Spiritu sancto, non uisurum se mortem, nisi prius uideret Christum  Domini . Qui eterni colles dicuntur; quia uidelicet ad eternitatem a Deo creati noscuntur. Non enim, sicut stultorum, eorum mutatur in diuersa intentio; sed semper ad eternitatem tendentes et eterno inherentes, ipsi etiam ab eo eternitatis [c 1Kb] mutauerunt nomen. De stultis enim dicitur: Stultus enim ut luna mutatur : de uere autem sapientibus: Sapiens permanet ut sol .

16. Sequitur: Fiant in capite Ioseph, et in uertice Nazarei inter fratres suos . He benedictiones  fuerunt in capite Ioseph; quia per Christum omnis laus et benedictio Patri redditur. Unde ipse Patri dicit: Pater, clarifica Filium tuum, ut et Filius tuus clarificet te . Bene autem in capite illius fieri dicuntur; quia caput Christi, Deus . Dicitur autem ipse filius Nazareus [a 1Kb] inter fratres suos; quia ipse speciali dignitate sanctus est, quod interpretatur Nazareus. De quo ueracissime Scriptura dicit, quod peccatum non fecit, nec inuentus est dolus in ore eius ; et quem unxit Deus Pater speciali unctione pre participibus suis .



CAPUT XI. Benedictio Beniamin.

 1. Beniamin [b 1Kb] , lupus rapax, mane comedet predam, et uespere diuidet spolia . Traditio Hebreorum etiam, et beati Hieronymi consensus habet, his uerbis significari altare Hierosolymitanum, quod in tribu Beniamin constructum constat. Quod more lupi rapacis matutinum sacrificium ignis excoctione deuorabat: uespere autem diei, consummatis sacrificiis et hostiarum ceremoniis, inter sacerdotes  et leuitas ea que residua erant igni, et per legis mandatum uictui debebantur sacerdotum, inter eos diuidere solebat.

2. Significatur autem per hanc scientiam beatus Paulus de eadem tribu futurus, qui more lupi rapacis, mane, id est, in adolescentia sua comedit; quoniam dum in nece beati Stephani consentiens, et a principibus sacerdotum atque maioribus natu populi Iudaici epistolas in Damascum et ad ceteras ciuitates accipiens, quot sanctos diuersa cede lacerauit, tot quasi lupus rapax predas comedit. Attamen uespere spolia diuisit, quando prostratus uoce dominica et uisione, fidelibus intra sanctam Ecclesiam constitutis congrua diuine alimonia doctrine [c 1Kb] distribuit: aliis, ut paruulis in Christo, lac dans  sapientie; et quibusdam adhuc compatiens more parturientis condolet; perfectioribus autem solidum doctrine cibum contradens. Spolia namque diuina significare mandata, testis est Dauid, dicendo: Letabor ego super eloquia tua, sicut qui inuenit spolia multa . Et beatus Isaias de Apostolis: Letabuntur coram te, sicut letantur in messe: sicut exsultant qui diuidunt spolia .






ANNO DOMINI CCCCXuIII.
SEuERUS MAIORICENSIS. Nullam in uariis Patrum Bibliothecis de hoc Seuero mentionem expiscari licuit; neque aliud de uita eius memorie proditum est, preterquam quod continet epistola sequens, ab Annalium auctore edita, Tom. Iu, ad annum 418. SEuERI EPISCOPI EPISTOLA DE IUDAEIS. *

 Datum est autem nobis eiusdem Protomartyris gratia, ut inter scribendas uaticane bibliothece antiquitates, eamdem repererimus Seueri epistolam integram in nullo detrimentum passam: quam  hic integram describere, ut egregium antiquitatis monumentum, dignum existimauimus; sic enim se habet:

Sanctissimis ac beatissimis dominis, episcopis, presbyteris, diaconibus, et uniuerse fraternitati, totius orbis terrarum, Seuerus episcopus misericordia Dei indigens et omnium ultimus, in Christo Redemptore nostro eternam salutem. Intelligis consuetum huius temporis symbolum catholicorum, qui ut se longe abesse a Pelagiana ingruente heresi demonstrarent, se in ipso titulo gratia et misericordia Dei indigere profitentur.  Sed ipsam reddamus epistolam:

Cum Dei opera reuelari et confiteri honorificum esse, Raphel archangelus moneat : profecto silere uel celare opera Christi periculosum  est: in quibus tamen annumerandis ma ior est gratia, si communi et simplici sermone referantur. Celatur enim quodammodo speciosissima pulchritudo uirtutis, si abundantiori eloquio circumdata fuerit atque fucata. Quapropter ego quoque magnalia, que apud nos Christus operatus est, non composito, sed ueridico sermone referre aggredior. Insula Minorica, una ex Balearibus insulis est, quarum nomen cunctis populis, secularium quoque auctorum litteris, peruulgatum est. Hec inter Mauritaniam Cesariensem et Hispaniam medio propemodum equoris spatio sita, angustis admodum terminis clauditur, longitudinem triginta, latitudinem uero tria millia passuum habens. Que nunc idcirco commemoraui, ut agnosci possit, contemptibilia mundi  a Domino non solum in hominibus, sed etiam in locis eligi . In hac itaque insula, que omnium terrarum, paruitate, ariditate, asperitate, postrema est, duo parua oppida, quibus a Penis indita  nomina e regione fundata sunt: Iammona ad Occasum, Magona ad Orientem spectat. In his mihi omnium mortalium ultimo nuper sacerdotalis officii pondus impositum est. Sed Iammona antiquum a Deo munus etiam nunc retinet, ut Iudei habitare in ea nequaquam possint. Multos siquidem id temere audentes, aut egritudine preuentos, aut repulsos, aut morte subitanea exstinctos, aut etiam fulmine trucidatos tradit uetustas: adeo ut celebris huius rei foma ipsis quoque Iudeis, ne id ultra temere audeant, metum fecerit. Nec hoc fide indignum ducimus, cum etiam lupos uulpesque et omnia noxia animalia deesse uideamus: cum earum que ad uescendum bone sunt, ferarum copia magna sit. Illud etiam magis mirum est, quod colubri et scorpiones  sunt quamplurimi, sed amiserunt omnino nocendi uiolentiam. Cum igitur Iammonam nullus Iudeorum, qui lupis ac uulpibus feritate atque nequitia merito comparantur, ne hospitii quidem iure accedere audeat: Magona tantum ueluti colubris et scorpionibus  feruebat, ut quotidie ab his Christi Ecclesia morderetur. Sed antiquum illud beneficium carnale, nuper nobis spirituale renouatum est; ut illa  generatio uiperarum, que uenenatis ictibus seuiebat, subito diuina uirtute compulsa, mortiferum illud uirus incredulitatis abiecerit.

Namque diebus pene istis, quibus ego tanti sacerdotii nomen, licet indignus, adeptus sum: presbyter quidam sanctitate precipuus, a Hierosolyma ueniens, Magone non longo tempore moratus est, qui postquam  transuehi ad Hispanias, sicut desiderabat, nequiuit, remeare ad Africam denuo statuit. Erat enim Hispania obsessa hoc tempore a Gothis, quod suo loco est demonstratum: et hic presbyter Hispanus erat Orosius. Sed pergit: Tunc beati Stephani reliquias, que nuper reuelate sunt, cum ad Hispanias portare constituisset: ipsas, sine dubio martyre inspirante, in memorati oppidi ecclesia collocauit. Quo facto, protinus ille ignis, quem Dominus uenit mittere in terram, et quem ualde ardere cupit, caritate eius accensus est . Statim siquidem tepor noster incaluit, et factum est cor nostrum  ardens in uia. Tunc enim ille in fide iam ardebat zelus, tunc spe saluande  multitudinis erigebat. Denique statim intercisa sunt etiam saluationis officia, et non solum familiaritatis consuetudo diuulsa, sed etiam noxia inueterate species caritatis ad odium temporale, sed pro eterne salutis amore translata est. In omnibus plateis aduersus Iudeos pugne legis, in omnibus domibus fidei prelia gerebantur.

Iudeorum populus maxime cuiusdam Theodori auctoritate et potentia nitebatur, qui non solum inter Iudeos, uerum etiam inter Christianos eiusdem oppidi et sensu et honore seculi precipuus erat: siquidem apud illos legis doctor, et  pater patrum fuit; in ciuitate autem cunctis Curie muniis exsolutus, et Defensor iam  exstiterat, et iam nunc patronus municipium habebat. Christiani autem ut corde, ita etiam et uiribus humiles, sed ueritatis robore superiores, patroni Stephani patrocinium deprecabantur: donec utrique exercitus, cum iam diem certaminis condixissent, datis tunc induciis discesserunt, Iudeis id magnopere exspectantibus, ut scilicet Theodorus, in cuius se omnis synagoga uiribus acclinabat, ex Maioricense insula reuerteretur, ad quam, forte uisende possessionis gratia, perrexerat. Qui quidem, statim ut ad eum missa legatio est, remeans, auctoritate sua multos terruit, sed non exstinxit, sed consopiuit contentionis incendium: maiore siquidem illico exardescens uiolentia, etiam uicinum oppidum fidei flamma corripuit. Et ut illud Salomonis impleretur:  Frater fratrem adiuuans exsultabitur sicut ciuitas firma et alta ; statuerunt multi famuli Christi, laborem itineris minime recusantes, cunctas animi uires huic bello tradere.

Pendente igitur prelio, nos quidem qualia preparauerimus arma, subditum huic epistole commonitorium probat; quod quidem non pro quorumdam instructione edi uoluimus , sed ut animaduerti possit, non minimam nos sollicitudinem secundum modulum possibilitatis nostre suscepti habuisse certaminis; Christum uero, cuius regnum non in sermone, sed in uirtute est, nobis ne uerbum quidem proferentibus, suis omnia uiribus consummasse, et absque ullo sudore certaminis  exercitui suo hanc, quam nemo aut optare audebat, aut sperare poterat, uictoriam concessisse. Iudei igitur exemplis se Machabei temporis exhortantes, mortem quoque pro defendendis legitimis suis desiderabant. Itaque non solum libros reuoluere, sed etiam saxa, sudes, iacula omniaque telorum genera ad synagogam conferre cepere, ut Christianorum aciem uirtute sancti Spiritus munitam  etiam corporis uiribus propulsarent.

Interea dum hi apparatus gererentur, magnoque altrinsecus studio futurum instituitur bellum: utrinque exercitus inenarrabilibus et absolutissimis somniis commouentur: quorum si nullam penitus facerem mentionem, non minimam uidebor partem diuine glorie operuisse. Sic enim S. Apostoli Pauli  somnium Lucas  sacre historie inseruit, dicens, uirum Macedonem astitisse in uisione noctis, orantem ut iuuaretur ab eo; et hac Apostolum uisione premonitum, itineris alio destinati cursum ad Macedoniam conuertisse. Quanto itaque Domini nostri Iesu Christi maior est gloria, quod id minimis atque indignis famulis reuelare dignatus est, quod etiam beato Apostolo demonstratum Scriptura celare noluit! Igitur breuitatis causa, ne beatitudini uestre fastidium fortasse gignatur, duo tantum somnia inseram.

Apud nos deuota quedam religiosissima, nomine Theodora, que et uirginitate corporis, et religione propositi, et nominis interpretatione typum portare  Ecclesie mereretur, uidit in uisione noctis uiduam quam nobilissimam ad me, qui non pro merito, sed pro diuini muneris largitate sacerdotio fungor, insertas litteras per se misisse [Forte premisisse], quibus mihi cunctos agros suos ad seminandum suppliciter offerret. Simili etiam somnio me quoque ultimum peccatorum ad seminandum precingere et commonere dignatus est. uidua enim quedam altera nobilisssima, quam synagoge speciem habuisse non dubium est, me, ut agros suos incultos susciperem, eosque quando tempus sementis urgeret, diligenter excolerem, deprecabatur. Que est autem altera nobilissima uidua, nisi illa, que Christum impie perimendo, semetipsam crudelissime uiduauit? Hoc somnium utriusque unum est. Ante  triginta ferme quam impleretur dies, et uidisse nos, et licet absolutionem eius ignoraremus, tamen fratribus indicasse, manifestum est.

Apud Iudeos quoque miro diuine dispensationis ordine, ut et nominis Theodori, et officii mei in uno homine societas, conueniret, Theodorus qui summus sacerdos perfidi populi erat, somnium, quod uiderat, non solum Iudeis, sed etiam propinque cuidam matrifamilias primarie ipsius ciuitatis, multisque etiam aliis Christianis, ante non parum quam adimpleretur tempus, his sermonibus propalauit: Eunti mihi  in synagogam, duodecim uiri manus obuias obtulerunt, dicentes: Quo uadis? leo illic est. Cum ergo, audito leonis nomine, trepidare cepissem; locum tamen, dum fugam paro,  unde introspicerem, reperi, et uidi monachos illic mira suauitate psallentes: maior mihi pauor illico adiectus est; et nisi in cuiusdam nomine Ruben ingressus fuissem domum, et inde ad matrem propinquam cursu precipiti conuolassem, nequaquam curam mortiferi terroris euasissem. Illa me exanimem sinu suo confouens, a discrimine pariter et a metu eripuit. Hoc eius somnium ualde clarum est, et interpretatione non indiget. Quis enim leo, nisi ille de tribu Iuda radix Dauid ? Que propinqua illa, nisi de qua scriptum est: Una est propinqua mea ? Illud ergo solum uidebatur obscurum, quod in domum Ruben Iudei, a leone cum terreretur, ingressus est: quod quidem nobis postmodum ab ipso leone, qui terruit, ut saluaret,  euidentissime expositum est: quod dehinc suo explicabimus loco. Nunc autem cepte rei ordinem prosequar.

Ex Iammonensi ciuitate ad profectionem famulorum Christi multitudo conuenit, que in ipso oppido putabatur consistere: tantaque difficillimi itineris laborem alacritate confecit, ut triginta millia passuum iucundius transuolaret, quam si ad suburbanum aliquod amenissimum ad conuiuia epulaturi uocarentur. Igitur Magonam peruenimus. Statim ego, missis clericis, aduentum meum Iudeis nuntiaui, et ut Ecclesiam sanctam accedere dignarentur, poposci. Illi autem inopinatum nobis nuntium remittentes, mandauerunt, ecclesiam sibi  ingredi die eadem non oportere: esse enim diem sabbati, cuius festiuitatem suis illi actibus corrupissent. Rursum ego expetiui, ut me ad synagogam, si mallent, opperirentur, quandoquidem ingressus ecclesie pollutio uideretur: non utique eos a nobis in die festi sabbati ad opus seruile compelli; futurum autem honestissimum de lege conflictum, nec excitandas lites et fabulas esse miscendas: aut, si non astute certamen fugerent, et simplicem afferrent excusationem, ostenderent preceptum, quod in eo die sermonem conferre prohibitum sit. Ad hec cum illi in omnibus contradictionem obstinatissimam retulissent, tandem illius leonis terrore compulsi, ad domum, in quam hospitio accesseram, confluxerunt. Ibi ego: Queso ,  fratres, quare quasi aduersus latrones, presertim in ciuitate Romanis legibus subdita, aceruos saxorum, omniaque armorum genera congregastis? Nos acquirere cupimus, uos perdere desideratis? Non est  equum, ut tam uaria lite alterutrum laboremus: uos uero  sititis nostrum sanguinem, nos uero uestram salutem.

Ad hec illi paululum territi, negauere factum: nostris affirmantibus ita se habere, etiam cum iureiurando renitebantur. Tunc ego, ut nodum cepte contentionis abscinderem: Ubi res  oculis probari potest, iuratione quid opus est? eamus igitur ad synagogam, et utrum pro uitio an ueritate uestra nitatur assertio, uobismetipsis testantibus, comprobabitur. Pergere igitur ad synagogam cepimus, et  hymnum Christo per plateam ex multitudine letitie canebamus: psalmus autem, qui mira iucunditate etiam a Iudeorum populis decantabatur, hic fuit: Periit memoria eorum cum strepitu, et Dominus in eternum permanet . Sed antequam ad synagogam perueniremus, quedam Iudee mulieres  audaciam presumentes, ut scilicet nostrorum lenitas incitaretur, lapides in nos ex superiori loco immanissimos iactare ceperunt: qui  cum super confertissimam multitudinem, grandinis instar, descenderent, neminem nostrorum non solum ictu, sed ne tactu quidem uexauere. Hic agnis suis leo ille terribilis mansuetudinem paululum abstulit: omnes siquidem, reclamantibus nobis, saxa corripiunt, et pastoris commonitione  posthabita, cum unum potius consilium cunctis zelus potius Christi quam ira suggereret, lupos cornibus impetendos censuerunt; quamuis hoc illius, qui solus bonus pastor est, nutu factum esse, nulli dubium sit. Denique ne cruentam gregi suo uideretur prestitisse uictoriam, nemo Iudeorum se contactum saltem fuisse, ne pro inuidia quidem  simulauit. Sane quoniam omnimodis debemus uitare mendacium, unus ex omni Christianorum numero inuentus est, qui cum Acham  illi similis esse uellet, qui sub Iesu Naue de anathemate spolia concupiuit: nam seruus cuiusdam Christiani, solus, dum aliquid a synagoga diripere concupiscit, in lapidem offensionis incurrit.  Quidam uero nostrorum, quasi aduersus Iudeum, lapidem iniecit: qui capiti eius illisus, ut capitis sui, id est, Christi, meminisset, admonuit: quod uulnus, licet periculosum non fuerit, tamen et illum rapine sue confiteri concupiscentiam compulit: et cunctos, ne similiter laberentur, presenti terruit ultione.

Igitur postquam Iudeis cedentibus, synagoga potiti sumus, nullus ex ea quicquam, non dico, abstulit, sed nec cogitauit diripere: omnia eius ornamenta, exceptis libris atque argento, cum ipso pariete ignis absumpsit: libros sanctos ne apud Iudeos iniuriam paterentur, sustulimus: argentum uero, ne uel de preda nostra, uel de suo dispendio quererentur, ipsis reddidimus. Euersa itaque, cunctis Iudeis stupentibus,  synagoga, ad ecclesiam cum hymnis perreximus: et auctori uictorie nostre gratias referentes, effusis precibus poscebamus ut uera perfidie antra Dominus expugnaret, et tenebrosorum pectorum infidelitas coargueretur a lumine.

Ruben quidam Iudeus a Domino, ut primogenitus omnium constitueretur, est electus: nam clamore sanctissimo letificans corda multorum, absolui se a uinculis Iudaice superstitionis deprecabatur: statimque primitiuus Iacob factus, signum salutare suscepit; et inde nostris lateribus atque consiliis inherens, obstinatissimam cunctorum duritiem nobiscum increpat. Triduum  emensum est, ex quo nostri in oratione, et Iudei in perfidia perstitere. Post hec uenit Theodorus, multitudinis sue agmine  circumseptus, ad locum, in quo soli synagoge parietes  superesse uidebantur: ad quem locum Christianorum pariter multitudo conuenit. Ibi Theodorus cum audacter de lege disserens, omnia que obiiciebantur, irrideret atque peruerteret: populus Christianus uidens quod uerbis superari non posset humanis, auxilium de celo implorauit. Omnes itaque pariter clamantes, cum summo unite uocis fragore dixerunt: Theodore, crede in Christum. Mira indulgentissimi Domini misericordia, adhuc parua petebantur, et maiora concesserat. Immo non mirum est de omnipotente miraculum. Ipse etenim uirtutem clamoris huius in auribus Iudeorum commutauit, qui olim effecit, ut quatuor leprosi regis Syrie  , qui Samariam obsederat, castris potirentur, et qui per Gedeon Madianitarum agmina conturbauit, deditque trecentis eius uiris ingentem sine labore uictoriam , efficiens per terrorem, ut mutuis hostium multitudo uulneribus prosterneretur. Ita et nunc ista uox longe aliter a circumstantibus Iudeis suscepta est, quam a nostris immittebatur: omnes enim putauerunt dictum: Theodorus credidit. Itaque existimantes principem perfidie sue ad Christi fidem fuisse conuersum; cuncti pariter trepidi, ubi timor non erat, terrebantur: mulieres eorum, sparsis crinibus, occurrentes cum ferali ululatu nomen Theodori, repetitis uocibus, accusabant, dicentes: O Theodore, quid  fecisti? uiri autem, alii ad deuios saltus et fixuras montium confugere: alii per ipsius oppidi angiportus discurrebant, locum in quo delitescerent, inuenire cupientes.

Ipse Theodorus stupore perculsus, diuinam sententiam in plebe sua cernebat impleri. Fugit impius, nemine persequente ; sed tamen non nemine: persequebatur enim eos ille leo terribilis, qui de synagoge loco  per monachos rugitum emiserat, quo resistentes tremefecit inimicos. Stabat igitur Theodorus in loco prorsus eodem, quo ei pridem per somnium terror fuerat leonis iniectus: et cum causam tante trepidationis inquireret, et nomen solummodo nostri leonis audiret, nullam illic  feritatem  uidens, tantum psallentes monachos intuebatur; et ab omni suorum multitudine destitutus, atque elabi parans, etiam ipse pedum uiam prospiciebat: quem cum horribili formidine apprehensum, non solum colore uultus, uerum etiam uocis officio destitutum Ruben ille sanctissimus aspexisset, propere accedit, et trementem blando sermone compellans, ad Christi fidem cohortabatur; atque ingerens ei pro suffragio metus sue credulitatis exemplum, domus figure, ad quam pauore leonis confugeret, quodammodo satisfacere uidebatur.

uerum, ut et nos fideliter uniuersa narremus, et uos, qui non eloquii ornatum, sed ueritatem queritis, libentius audiatis: ipsius Ruben uerba inferens, nichil ex simplicitate dictorum eius subtraham.  Aiebat enim: Quid times, domine Theodore? si uis certe securus et honoratus et diues esse, in Christum crede, sicut et ego credidi. Modo tu stas, et ego cum episcopis sedeo; si tu credideris, et tu sedebis, et ego ante te stabo. Hos sermones Theodorus alta mente suscipiens, ad nos ait: Faciam quod uultis: tenete  promissionem hanc. Sed permittite mihi, ut prius alloquar plebem meam, ut maiorem conuersionis mee etiam ex reliquis possim habere mercedem. Hec eius sponsio cum inexistimabili cunctorum exsultatione suscepta est: alii in eum amabiliter irruentes, os ipsius et colla mulcebant; alii eum ulnis mollibus amplectebantur; alii autem dexteram dextere adiungere, et sermonem conserere gestiebant.

 Perrexit igitur Theodorus ad atrium suum quolibet officio nostrorum letus, tamen anxietate non penitus carens. Nam licet in domum Ruben per promissionem suam iam ueniretur, ingressus tamen et tunc trepidus erat, quia nondum ad propinquam uenerat, que eum post triduum materno suscepit sinu, et ab omni perturbatione trepidationis absoluit. Nos autem ad ecclesiam cum hymnis ex more perreximus. Benedictus est pater misericordiarum, et Deus totius consolationis, qui dedit capiti nostro aquam, et oculis nostris fontem lacrymarum, ut ploraremus uulneratos populi nostri .

Peractis siquidem mysteriis, ecclesia egressi, non minimam in occursum nostrum Iudeorum multitudinem  conuenisse inspeximus. Omnes unanimiter deprecabantur, ut Christi characterem a me, licet indigno pastore, susciperent. Reuersi itaque ad ecclesiam, et toto corde Domino gratias referentes, illico in frontibus eorum signum salutis impinximus. Que autem cum his qui ad siluas siue ad antra confugerant, Christi uirtute gesta sint, que lingua effabitur? presertim cum unusquisque eorum propriam conuersionis sue habeat historiam. Sicut itaque impossibile nobis est, omnia dicere; sic ingratum, cuncta preterire. Quapropter unum Christi miraculum, quod tum a Fidelibus probatissimisque uiris comperimus, precibus uestris adiutus euoluam.

Duo quidam primarii Iudeorum, Meletius Theodori frater, et Innocentius, qui Hispaniarum cladem  nuper effugiens, cum famulis suis ad hanc insulam uenerat , ad unam speluncam uel potius rupem conuenerunt, associando se duobus quibusdam Iudeis humili loco ortis, qui istos communis fuge principes legerant. Igitur cum in loco eorum trepidi anhelantesque paululum resedissent, duos illos, qui etate alacres et audaces erant, explorandi gratia ad oppidum remittentes, soli derelicti sunt ibi. Tunc prior Meletius: Quid est , frater, quod uerbum  blasphemium auellere a corde meo nequeo? Ex quo enim fratrem meum conuersum fuisse Christianorum populus inclamauit, nichil aliud mihi in corde suggeritur, nisi hoc uerbum, mihi usque ad  hunc diem penitus ignoratum, CHRISTE, IN NOMINE TUO. Quanto magis pulsare hoc ab animo meo nitor, tanto uiolentius tenaciusque inherescit. Ad hec Innocentius: Non  frustra hic sermo, quem cor tuum  antea nec cogitauit, nec umquam protulit, hic presertim menti tue  tam uiolenter insertus est, hoc ex Deo esse arbitror. uerumtamen elabora, obsecro, et fabulis his declinatis, interpellationem moleste cogitationis expelle. Tunc Meletius ita obstrepere, et confusis clamoribus personare cepit, ut eum cum sua mente luctari, non solum nutibus uultus, sed etiam totius corporis indicio Innocentius cerneret, quod posteaquam ne parum quidem proficere intellexit, et adiecit etiam illud, ut uerba quedam  profana et turpia loqueretur, et nunc naribus corrugatis, erem sorbens inhonestos strepitus promeret, nunc fetidis risibus cachinnaretur: sed hec ab animo eius nomen Christi exstinguere nequiuit insania, quia iam cunctas eius medullas sanitatis ignis peruaserat. Quid ergo , Innocenti frater? in contrarium uerba ista uertuntur: abolitionem mihi nominis Christi, nec scurrilitate uerborum, nec ipsis possum obsceni sonitus extorquere blasphemiis: aliud siquidem, mihi reddi [Forte mihi crede], sentio, quod cordis mei auribus, quas frustra obstruere nitor, Christi nomen ingerere, incessabili clamore non desinit. His Meletii uerbis talia Innocentius retulit: Fratrem tuum Theodorum,  doctrina, honore et etate maiorem, ad Christi fidem conuersum, his auribus audientibus, plebs Christiana testata est: poteritne fieri, ut etiam tu germani constrictus exemplo religionem Iudaicam deseras? Quid ergo in hac terribili solitudine diutius tempus terimus? quamdiu etiam inopia uictus laborare poterimus? Quid cause est, ut fame tabescamus, arescamus siti, obrigescamus algore? ad postremum  nostre huius solitudinis horribili teneamur silentio? Numquid latronum uincula, numquid barbarorum gladios fugimus? numquid sanguinem nostrum plebs tanta misericors, quam pro nobis flere conspeximus, concupiscit? recordemur, obsecro, quem umquam leserit ui nostrorum, uel saltem irrogauerit iniuriam, reuertamur  ad innoxios, quos in nullo lesimus inimicos; et quod Deo placuerit, fiat.

Ad hec Meletius: Ego te , Innocenti frater, quem non solum Latinis, sed etiam Grecis litteris eruditum scio, et legem iugiter meditari, oblitum reor, quod per Ezechielem prophetam Dominus ait: Anima que peccauerit, ipsa morietur . Si enim legisti hoc, cur me fratris mei Theodori exemplo attrahi posse ad fidem Christi existimas? Habet ille animam suam, ita et peccatum suum: quod quidem peccatum mihi, si Dominum Deum non relinquo, non nocebit. Testor autem illum, qui eduxit patres nostros de terra Aegypti, me, si hiemis uiolentia non obesset, abrepto quocumque nauigio, ad quaslibet terras solum uelle  migrare: nec me possessionum amor, nec affectuum caritas detineret, quorum facilis mihi iactura est; tantum ne Deum patrum meorum negare compellar. Quod autem consilio inutili ad ciuitatem remeandum decernis: miror te prudentissimum uirum non animo preuidere, quid de nobis futurum censeas, si Theodorus columna synagoge nostre, in quo omnem fiduciam reponebamus, apostatare compulsus est. Hoc ergo sanius est, ut eamus ad agrum meum, nec nos ultra Christianorum oculis ingeramus: possumus enim illic interim delitescere, donec opportuno tempore ad peregrina emigremus: quandoquidem in hac insula apud cunctos odium nostre religionis increuit, ut qui patriam non reliquerit, fidem patrum tenere non possit. Cur itaque non  uoluntarium suscipiamus exsilium, ad quod  odiis ciuium, etiamsi nolumus, destinandi sumus? Hoc igitur consilio utriusque sententia confirmata, laborem destinati itineris arripiunt.

Sed dum per angustissimum ingrediuntur callem, cogitationum tenebris lucem obcecantibus oculorum: ipsum quem inscii sequebantur tramitem, perdiderunt, et in locis desertis atque inuiis remansere. Cum autem scinderentur sentibus, aut rupibus arcerentur [Forte uepribus lacerarentur], postquam corpus suum longis fedauere uulneribus, ad tantam primo quidem anxietatem, deinde etiam ad desperationem atque formidinem uenere, ut compellerentur  fateri, se ea iudicio Dei iusto ob incredulitatem perpeti. Igitur nomen Christi, quod ante se ultro ingerens repellebant, laceratis iam cruribus, inuocantes, semitam, que eos contra uoluntatem ac propositum suum ad oppidum retraxit, corripuerunt: sed cum ad ciuitatem inuiti ac trepidi peruenissent, curiosius omnia percunctantes, audierunt Theodorum etiam nunc Iudeum esse, nec ullam, sicut existimauerant, populi Christiani pertulisse uiolentiam. Stupentes autem, et quod ipsis acciderat, non credentes, ad domum Theodori iter dirigunt: ubi cum eos, iam pene exacto prandio, ille excepisset, illico inquirit causam, cur a se et a ciuitate abscessissent; uniuersumque ordinem geste rei, magis cum risu, quam cum admiratione cognoscit.

 Post triduum Theodorus cum concionari ad plebem suam, eosque ad fidem Christi prouocare disponeret: ultro se offerentium ad confessionem Iudeorum etiam seditionem pertulit. Nemo enim eorum ferme erat, qui non se palam sensisse Christi potentiam contestaretur. Nam primo in concilio eorum adolescens quidam ipsius Theodori consobrinus, nomine Galileus, ut congruum  nominibus mysterium geste rei usque ad finem deduceretur, cum ingenti inuidia proclamare hoc cepit: Contestor  uos omnes, me Iudeorum esse non posse in possessione; siquidem in ea Christianos consortes habeo, quorum odiis, si in Iudaismo perseuerare uoluero, forsitan perimendus sum. Ego  igitur uite mee periculo consulens, ad ecclesiam iam pergam, ut necem, que mihi paratur, effugiam. Hec Galileus, cum ad tempus fuge se pararet, quasi ut causas conuersionis sue reddidisse uideretur, de futuri seculi morte tunc nichil cogitans, ueritatem inscius loquebatur. Huic sermoni, pene preteriens uir honestus, et non solum inter Iudeos, uerum etiam in ciuitate usque adeo precipuus, ut etiam nunc Defensor ciuitatis electus sit, Cecilianus, uera Galileum dicere, seque similem habere causam, similia formidare attestabatur: quibus uerbis tantam supra memorato iuueni adiecit confidentiam, ut in conspectu omnium cursu rapidissimo ad percipiendum fidei brauium ad Galilei nostri conuolaret auxilium, et ab humilitate nostra, ut eiusdem  inde nomine censeretur, expeteret.

Cecilianus autem cum esset Iudeorum pater, habito cum Florino fratre suo eque Iudeorum patre seniore consilio, huiusmodi  uerbis synagogam adorsus est: Ego  cum sim in honore synagoge post Theodorum primus, non sicut iuuenis Galileus, cunctos quasi trepidus consulo, contestorque; sed potius adhortor atque commoneo, denuntians, ut errore praui itineris derelicto , omnes pariter ad fidem Ecclesiasticam concurramus. Quod si uos ad Christum tanta uirtus non attrahit; ego certe et Florinus frater meus, sicut recusantibus uobis tantam salutem uim inferre non possumus, ita nos cum uniuersa  domo nostra religionis huius, quam astruere non ualemus, ludibria deserentes, Christianorum numero fideique sociabimur; qui numquam utique innumerabilibus Scripturarum testimoniis non solum te, frater Theodore, qui peritior reliquis uideris, sed etiam cunctos conuincerent, nisi ueritatem, que uinci non potest, sectarentur. Tali Cecilianum sensu plebem suam affatum comperimus, multosque Iudeorum eadem die ad fidem Christi cum ipso concurrentes cum ineffabili exsultatione suscepimus.

Prodigia sane, que de celo tunc facta sunt, sicut eloqui digne non adeam [Forte addam], silere non audeo. Hora circiter septima missam dominicam solemniter cepimus celebrare: nam dum nos aduenientes  ad Christi fidem Iudeos uel exhortamur, uel annotamus , populus autem tanti gaudii epulis saginatus carnalium non meminisset escarum, pars diei maior excurrerat. Cum igitur in ecclesia, que paululum a ciuitate sequestri in loco sita est, in qua sancti martyris Stephani nuper recondite reliquie conquiescunt, nobiscum pariter plebs uniuersa Missam opperiebatur; duo quidem monachi, quos Dominus testes suorum miraculorum preelegit, in campo qui ante fores ecclesie protenditur, in herbis accubabant. uir autem honoratus, Iulius nomine, cum alio quodam de ciuitate ecclesiam petens, cum per ipsos preterire cepisset, respondente [Al. respiciente] uno ex monachis  conturbatus,  confusum emisit clamorem; conuersusque ad se, protensa manu, que uerbo explicare non poterat, quid uideret ostendit. Erat globus quidam candidissimi luminis, proceritate sui staturam quasi hominis adequans, instar uasculorum que uulgo Orce appellantur, tante uero claritatis et fulgoris, ut uisum fuit, quod fratri qui id prior notauit  sol decidere uideretur. Hoc sicut istis uisum est, quasi trans basilicam, in qua uniuersus nobiscum populus consederat, lento lapsu demittebatur; uerum ita propinquum putauere, ut se idem frater stupore percitus cursu preriperet, existimans id post basilicam decidisse: sed ab illo retractus fratre, gressum inhibuit: ille enim ita quidem etiam sibi uisum, tamen longius fuisse non  quasi certus, sed ut estimans, astruebat. Mulieres autem quedam tunc Iudee, inter quas matrona Meletii illius, cuius supra mentio habita est, de cenaculo perspicientes, ita sibi id ipsum uisum affirmabant, quasi supra basilicam decidisset. uerum hoc, utrum Angelus, an ipse Stephanus, quod uisum est, fuerit, incertum est.

Eadem diei hora circiter quarta, id est, paulo antequam hoc signum demonstraretur, grando minutissima, quam incole insule illius gentili sermone Abgistinum uocant, non usquequaque copiosa defluxit: hec, cum odor ex ea mellis fragrare cepisset, a multis quos per uiam uerberauerat, degustata, dulcior melle comperta est. Multi itaque  sapientes, cum eadem die filios Isrel ab Aegypto perfidie sue atque a seruitute egressos uiderent, hec que facta sunt, signis illis que in Exodo legimus , comparabant huic populo, qui Deum credulo corde intuens, uerum etiam Isrelis nomen meruit, manna crederent innouari: columnam quoque ignis, que patres in eremo precedebat, ut etiam filiis a uera Aegypto atque fornace (sicut scriptum est [Exod. XIII], ferrea egressis, ducatum preberet ad uitam, ostensam fuisse existimarunt. Et reuera  similitudo signorum minime discrepat. Nam et illud quod niuem fuisse credidimus, semen coriandri minuti adequabat, mellis saporem ferebat: et hoc quod apparuit, columne ignee speciem habuisse, manifestum  est. Utrumque autem signum etiam Iammone consistentibus fratribus reuelatum fuisse cognoscimus: nam et pluuiam mellis multi, quibus intellectus requirendi et per gustus agnoscendi datus est, probauere: et columna candidissimi illius luminis multorum, quos dignos Dominus iudicauit, se ingessit aspectibus. Unde intelligi datur, Iudeos per uniuersum orbem fidei lumine uisitandos: quoniam quidem nobis, qui in hac insula atque in hoc paruulo  orbe consistimus, tantus celestis gratie splendor illuxit, ut usque ad extremos terre uestre terminos signorum uisio perueniret.

Sequenti igitur die summa omnium exspectatio, ut Theodorus sponsioni sue satisfaceret, admonebat: qui cum iustis  allegationibus  cunctorum uota crederet differenda, dicens matronam prius suam, quam in Maioricensi reliquisset insula, huc se uelle deducere; ne forte, si absque consensu suo uirum suum conuersum fuisse agnouisset , pertinax perfidia esset, persuasione matris precipue sue, que adhuc supererat, et consiliis dementata, et a coniugio uiri religione discederet. Cum hec Theodorus Christianis iam acquiescentibus propalasset: Iudeis, qui conuersi fuerant, acerrima commotione resistentibus, amputata dilationis mora, ad matris propinque sinum festiuus ipse, ut in somnis uiderat, conuolauit. Post quem omnis, tamquam remoto obice, ad Ecclesiam synagoga confluxit. Mirum dictu, inueterati illius legis doctores sine ulla altercatione uerborum, sine  ullo Scripturarum certamine crediderunt; tantum percunctati, an uellent fidem Christi suscipere: credere se in Christo, et Christianos fieri cupere profitebantur. Centum quidam et duos  etatis atque perfidie sue habens annos, sine trium commutatione uerborum, spe future uite alacer, decrepitus, optare se ut in fine temporum suorum per fidem Christi ad spiritualem reuerteretur infantiam; nobisque putrefacta iam senio membra, ut quantocius per baptismum regeneraretur, ingessit.

Fuerunt quidam Iudei, qui pretereuntes, illuc appulsi, opportunitatem temporis atque uentorum aucupabantur: qui, nauigandi concessa opportunitate, credere maluerunt. Tres igitur tantum feminas,  sed nobilissimas Iudeorum, ad uirtutis sue gloriam dilatandam, in duritie perfidie sue Christus permanere aliquantulum passus est. Arthemisia siquidem Lectorii [Ms. Lettorii], qui nuper hanc prouinciam texit, et nunc Comes esse dicitur, filia, coniugis Meletii conuersione commota, cum una ferme amica et nutrice et paucis ancillis domum uiri sui deserens, ad quamdam speluncam, licet in uinea, tamen remotiore paululum loco sita, oblita feminee infirmitatis euasit. Erat in ea paruum nouumque torcular, lacusque nouus factus figuram quodammodo gerere credentis populi uidebatur: non enim istos sicut utres ueteres, sed sicut nouos lacus mustum noui Testamenti recepisse, et credimus, et uidemus. In eo igitur loco cum per biduum matrona a uiro suo  offensa inexorabilis permansisset; ut primum tertia dies illuxit, famule aquam haurire imperauit: quam cum odore et sapore mellis dulcedinem referre sensisset, primo quidem ministre succensere cepit; et cur in eodem urceo mel iniecisset, indignans, inquirebat: postquam autem, ut quasi negantem conuinceret, ad lacum pergit, de quo paululum concauis manibus hauriens, reperit aquam, qua per biduum usa fuerat, in mellis suauissimi uersam dulcedinem. Aduocans itaque cunctas que aderant, ut gustarent rogat, ne forte fallax sapor in faucibus tantum ipsius suauitatem mentiretur. Omnes gustantes, mira oblectatione affecte sunt, ut non aquam mellis sapore delibutam, sed mel sincerissimum, solum aque similitudinem censerent. Stupore igitur percite,  dum ad ciuitatem reuerti parantur, curiosius agentes, etiam rorem qui in herbis plurimis erat, degustatum similem repererunt. Pergens itaque ad ciuitatem matrona memorata, hec marito retulit, et per eum omnibus indicauit; statimque ad Christi fidem sine reluctatione consensit.

uerum eadem die, qua Meletii uxor amaritudinem incredulitatis abiicere ex melle compulsa est, eadem, inquam, die, qua memorata filia Isrel, quasi in deserto posita, illum antiquum Mara lacum , iniecto Crucis ligno, obdulcescere persensit: ita mirifico uereque celesti omnis Ecclesia odore fragrauit, ut presentiam Spiritus sancti, quam et ante iam aliquoties, sed paucissimi senseramus, fraternitas pene uniuersa sentiret: et mirum cunctis  illud fuit, quod per eosdem dies, serena propemodum iugiter permanente, creberrimi imbres demittebantur, et paulatim uenientes ad fidem Christi Iudeos pluuia precedebat: ita ut hoc animaduertentes, uulgo inter nos et quasi ioculariter diceremus: Ecce iam pluit, scitote quoscumque Iudeos ad Christi fidem accessuros. Mirum dictu, frequenter, dum adhuc talia loqueremur, a quibusdam Iudeis fidei ianua pulsabatur: nec immerito, sicut scriptum est: Pluuiam uoluntariam segregabit hereditati sue Dominus . Desuper erant femine, que in odorem unguentorum Christi currere recusabant.

Innocentii illius, cuius supra fecimus mentionem, matrona cum prole sua, uenerabilis   uidua, illico ut Innocentium sororis coniugem conuersum esse conspexit, nauim conscendit, non solum permittentibus, sed etiam suadentibus nobis; quia ad fidem Christi nec uerbis, nec miraculis flecterentur. Uxor autem Innocentii per quatuor fere dies uerbum salutis, quod ingerebamus, obduratis auribus recipiebat. Hec cum omnem respuens medicinam, insanabili incredulitatis ualetudine opprimeretur, nullisque Innocentii coniugis uel minis, uel precibus, uel lacrymis moueri posset; uniuersa, Innocentio rogante, ad domum in qua habitabat, fraternitatis multitudo conuenit, habens magnum dolorem animi, quod tante letitie plenitudini una mulier obsisteret, quia iam soror eius manifeste putabatur. Cum igitur diu cassa uerba surdis auribus ingerentes, nichil profecissemus;  ad cognitum orationis presidium conuolauimus; precesque quas humana repellebat impietas, ad celestem misericordiam uertimus. Itaque usque in horam tertiam ferme hymnorum et orationum preliis aduersus Amalech  hostem Iesu ducis nostri sudauit exercitus. Inde cum iam pene  desperantes, abscessionem moliremur; resumptis rursum uiribus, orationem cunctis indiximus; soloque strati, diu fleuimus: et cum in consummatione orationis, Amen, populus acclamasset; et illa credere se, et Christianam fieri uelle, subiunxit. Nos itaque, hac etiam a diaboli laqueis eruta, leti ad habitacula nostra perreximus.

Sequenti, id est, octaua demum die, qua ueneramus  Iammona, remeare statuimus, optima preclare uictorie gaudia reportantes: sed cum iam in procinctu itineris constituti, ciuitate digrederemur, Dominus populo suo, quasi pro uiatico, gaudium, quod solum deesse uidebatur, adiecit. Affinis siquidem Innocentii illa uidua de pelago reducta est: que subito se meis genibus aduoluens, fidei nostre auxilium cum lacrymis deprecabatur. Cui ego: Cur  mulier tanta animi leuitate fratres tuos deserere uoluisti? Ad hec illa: Et Iona  propheta a facie Domini fugere uoluit, et tamen uoluntatem Dei, licet inuitus, impleuit . Suscipe ergo tu non solum me, sed et istas orphanas,  et Christo eas nutri. Et hoc miserabiliter acclamans, duas filias suas paruulas mihi cum fletibus ingerebat. Quis non pre gaudio fleuit? Cui non extorsit lacrymas letitie magnitudo? Suscepi plane ouem, quam ex omni numero solam errasse putabamus; eamque cum gemino fetu ad Christi ouilia reuocaui.

Sane per hos, quibus hec gesta sunt, dies, ante initium Quadragesime, Pasche a nobis celebrata est festiuitas: quingentas siquidem et quadraginta animas ad Ecclesiam constat adiectas. Inane autem et superuacaneum non reor, ut cum multa propter infinitam copiam pretermisero, in fine commemorem, neminem ex tanta Iammonensis populi multitudine, qui per triginta millia passuum ante tot dies uenerat, aut curam domus sue, aut prouisionem  substantie, aut desiderii affectum huic operi pretulisse. Illud magis mirum, magisque gaudendum est, quod ipsam Iudaice plebis terram diu inertem, nunc autem recisis incredulitatis uepribus, et recepto uerbi semine, multiplicem fructum iustitie germinare conspicimus: ita ut nobis in spe tantorum noualium gaudeamus, unde insignem perfidie eruimus siluam, illic fertilissima fidei opera pullulare. Primum enim ipsa synagoge fundamenta euertere, deinde ad nouam basilicam construendam non solum impendia conferunt, sed etiam humeris saxa comportant. Hec beatitudo uestra die quarto nonarum Februalium uirtute Domini nostri Iesu Christi arrepta, octo diebus ab eodem consummata esse cognoscat, post Consulatum domini Honorii undecimum,  et Constantio iterum uictore. Quamobrem si indigni et peccatoris uerbum dignanter admittitis, zelum Christi aduersum Iudeos, sed propter Deum, eorumdemque perpetuam salutem, suscipite. Forsitan enim iam illud predictum ab Apostolo uenit tempus, ut plenitudine Gentium ingressa, omnis Isrel saluus fiat. Et fortasse hanc ab extremo terre scintillam uoluit Dominus excitari, ut uniuersus orbis terrarum caritatis flagret incendio. Hactenus Seueri episcopi epistola: missa enim  hec ad cunctos Christi fideles, inter alia loca, etiam Uzali in Africa, ubi Euodius episcopus erat, lecta est, ut ante meminimus.




ANNO DOMINI CCCCXIX.
S. BONIFACIUS I, PAPA.






PROLEGOMENA.

 1. Exsequiis Zosimo persolutis, altero die, hoc est Decembris 28 anni 418, in ecclesiam Theodore conuenientibus cum plebe presbyteris Bonifacius  uetus presbyter electus est, ac die sequenti 29, qui in Dominicam incidebat, in ecclesia S. Marcelli cum acclamatione totius populi ac meliorum ciuitatis  consensu, subscribentibus plus minus septuaginta presbyteris, et nouem diuersarum regionum episcopis astantibus, Romane urbis episcopus inuitus consecratus est.

2. Ipso autem exsequiarum Zosimi die, Eulalius archidiaconus cum diaconis aliis et paucissimis presbyteris et multitudine turbate plebis basilicam Lateranensem adiens, facto ibi biduo, die Dominico ab episcopo Ostiensi, quem reluctantem accersiuerat, est ordinatus.

3. Eodem 29 Decembris die Symmachus Urbis prefectus de utraque ordinatione Honorium augustum ita certiorem fecit, ut Eulalio palam faueret. Rescripsit Imperator, Ianuarii 3 die anni 419, conuenire uotum ac studium suum circa Eulalium, utpote  cui competens numerus ordinantium legitimus, solemnitas temporis, locique qualitas recte uenerandum nominis apicem contulerint; cum autem Bonifacio constet omnia defuisse, superflue exspectatam esse sententiam suam; hunc itaque interdicta Urbe confestim prohibendum, aut si reluctetur, expellendum esse. Quod Honorii preceptum quomodo acceptum sit, Symmachus 8 Ianuarii die ipsi Imperatori renuntiauit.

4. uerum eodem tempore Romani presbyteri, sinceriorem ordinationis Bonifacii relationem ad eumdem imperatorem miserunt, rogantes ut duos electos cum auctoribus suis ad comitatum suum uenire preciperet, quo rei ueritatem explorare per se facilius posset. Et eorum quidem preces ipsi equissime  uise sunt. Quocirca Ianuarii 15 die rescriptum alterum ad Symmachum dedit, quo suspensis iis, que prius decreta fuerant, Bonifacium et Eulalium cum suis Rauennam intra uI iduum Februarii iubebat maturare, atque interim competentem ex diuersis prouinciis episcoporum numerum, ut ea causa in synodo excuteretur, acciuisse se significabat.

5. Tunc causa illa frequenti episcoporum examine cognita. Sed cum pertinaci partium altercatione finiri non potuisset, atque ipsi episcopi, qui conuenerant, sese pauciores ad sententiam de re tanti momenti ferendam existimarent, instantibus preterea Pasche diebus, qui presulum in ecclesiis  suis presentiam desiderabant, totum hoc negotium post solemnitatem illam differendum esse pius princeps censuit. Interea decretum est, ut Achilleus Romam, Paschalia ibi solemnia celebraturus, se conferret; nec eo Bonifacius aut Eulalius accederent; nominatimque, ut loquitur Honorius, ordinatione nostra, et sententia episcoporum, quorum in synodo maior se multitudo collegerat, consensu etiam partium et professione, id fieri definitum est, ut sciret se specialiter  esse damnatum, quicumque ad concitandum populum Urbem fuisset ingressus.

6. Nihilo tamen minus Eulalius, cito professionis sue oblitus, Martii 18 die Urbem ingressus est, ibique ingentes tumultus excitauit. Immo ipsis Honorii litteris ad Symmachum Martii 25 die consignatis ab Urbe abscedere iussus, prefracte in ea perstare non timuit. Sed ipse se condemnauit impatientia sua, et, ut recte iudicauit Honorius, probauit ex presenti facto quale uideatur habuisse principium. Eam ob causam idem princeps hec ad Symmachum 3 Aprilis die rescripsit: Quoniam ergo recte hunc, post tot admissa, Urbe constat expulsum: Bonifacium uenerabilem uirum episcopum, ad cuius moderationem auctoritatem nostram recte censuimus iungendam, sublimitas  tua Urbem ingredi debere nos statuisse cognoscat. Statimque operam dedit, ut episcopi, quos e Gallicanis et Africanis regionibus ad concilium Spoleti intra diem iduum Iuniarum habendum conuocarat, de consumpto et absoluto negotio admonerentur, adeoque ab itineris huius labore sibi parcerent. Qua de re Afros diligentia singulari certiores factos esse ipsorum ad Bonifacium epistola 11, Maii 31 die conscripta, probat. Monimenta autem omnia, ex quibus hec prelibanda duximus, integra apud Baronium, ad annos 418 et 419, consulere licet.

7. Bonifacius, postquam ipsi adiudicatus atque confirmatus est Romane urbis episcopatus, plurimum ad id opere contulit, ut in Illyrici prouincias ius, quod nonnulli ad urbis Constantinop. antistitem  transferre moliebantur, ecclesie sue uindicaret.

8. Anno 422, et quidem, ut ferunt antiqua Hieronymi martyrologia, in quibus nullus deinceps successorum Bonifacii notatur, 4 Septembris die obiit. Cum hoc die apprime consentiunt plures ueteres Romanorum episcoporum catalogi, qui pontificatum illius tribus annis, mensibus octo ac diebus sex aut septem definiunt. Nam a 29 Decembris die anni 418, quo Bonifacium ordinatum diximus, ad 4 Septembris anni 422 diem, totidem anni, menses ac dies numerantur. Predictis quoque catalogis concinunt Latini Grecique scriptores, si Nicephorum excipias, ac nonnullas Prosperi editiones, in quibus Bonifacio quatuor anni tribuuntur. Quamquam et hoc, si quartum annum non completum intelligamus, commode  cum aliis concilietur. Stare igitur nequit sententia Baronii, qui Bonifacii obitum non modo in annum 423, Chronicorum Marcellini et Prosperi ut sibi uidetur auctoritate, sed et in diem uIII kalendas Nouembris cum pontificalibus libris differt. Quippe licet predictis in Chronicis Celestini, qui Bonifacio successit, in pontificatum ingressus cum anno 423 componi uideatur, is tamen ante recensetur, quam Honorii mors, que in mensem Augustum anni 423 incidit, referatur.



[EPISTOLAE ET DECRETA.]





S. BONIFACII I, PAPAE, EPISTOLAE ET DECRETA. 





MONITUM IN TRES SUBSEQUENTES EPISTOLAS


Monimenta uaria, que ad Bonifacii electionem et ordinationem, et schismatis tunc nati originem attinent, primus Baronius e codice uaticano descripsit, et ad calcem anni 418, aut ad initium 419, eo ordine, quo in archetypo scripta sunt, edidit. Primum antecedit Symmachi relatio anno 418, Decembris 29 die consignata, qua is prefectus Honorio persuadere conatur, Eulalium urbis Romane pontificem rite electum, »ac Bonifacium contra sacre legis ordinem, et consuetudinis rationem« ordinatum esse. Deinde sequitur Honorii rescriptum ad eumdem Symmachum anno 419, Ianuarii 3 die datum, in quo ordinationem Eulalii ratam, ac Bonifacii irritam habere se declarat; ideoque huic Urbe interdicit, aut si non sponte obsequitur, »pertinacius resistentem inuitum expelli« iubet. Rescriptum hoc  excipit altera Symmachi relatio Ianuarii 8 die notata, qua Imperatori significat, se ipsius preceptum eo die accepisse, »quo sancti diei  erat celebranda solemnitas,« ac sine mora, ut imperata perficerentur, operam dedisse; sed Bonifacium, ut ab indicta processione abstineret iussum, parere noluisse. uerum hinc nichil profecit Symmachus. Eum enim Imperatori diutius imponere non ferentes Romani presbyteri, mendaci illius narrationi sinceriorem opponendam duxerunt. Quapropter supplicem conscripserunt libellum, quem Honorius Ianuarii 15 die ad ipsummet Symmachum rescribens, a se acceptum testatur. Unde illum uel eo ipso die quo secunda Symmachi relatio, uel non multo serius, missum esse colligitur. Porro inter monimenta illa, que hac de causa scripta sunt, nullum hic referre pluris interest, quam mox dictum libellum, utpote in quo Bonifacii ordinatio ac dotes  a proprio ipsius clero planius ac sincerius explicantur.





EPISTOLA I [a 1Kb] ROMANORUM PRESBYTERORUM AD HONORIUM IMPERATOREM, SEU EXEMPLUM PRECUM PRESBYTERORUM PRO BONIFACIO. Bonifacii legitimam, Eulalii uero illegitimam fuisse ordinationem.

1. Petimus Clementiam uestram, piissimi et clementissimi imperatores Honori et Theodosi semper augusti. Post abscessum sancti Zosimi pape Ecclesie catholice urbis Rome, ut fieri mos uolebat, atque ipsa religionis disciplina dictabat, plures in unum conuenimus sacerdotes; ut de constituendo successore communi iudicio tractaremus. Sed quoniam Lateranensem ecclesiam, obstructis pene omnibus ingressibus, archidiaconus Eulalius, contemptis  impie summi sacerdotis [b 1Kb] exsequiis, diaconibus et paucissimis presbyteris ac multitudine turbate plebis obsederat; altero die  ad eamdem ecclesiam, [c 1Kb] ubi prius ab omnibus fuerat conuentum, habita omnium collatione properauimus: ibique participato cum christiana plebe consilio, quem Deus iussit elegimus. Nam uenerabilem uirum Bonifacium, ueterem [d 1Kb] presbyterum, in lege doctissimum, ac bonis moribus comprobatum, et quod eum magis ornabat, inuitum, acclamatione totius populi ac consensu meliorum ciuitatis [e 1Kb] adsciuimus diuine institutionis ordine consecratum. Nam subscribentibus plus minus septuaginta presbyteris, adstantibus nouem diuersarum prouinciarum episcopis, benedictionem competenti [f 1Kb] tempore constat fuisse celebratam.  Ac prius omnia, que solemnitas exigebat, [g 1Kb] impleta sunt.

 2. Sed cum supradictus Eulalius, qui antea per tres consacerdotes nostros fuerat ex multorum auctoritate conuentus, ne quid sibi temere preter conscientiam cleri maioris assumeret, circumuentis paucissimis presbyteris, male acceptis his ac diuerse custodie mancipatis qui ad prohibendum cum litteris uenerant, exhibito etiam cum aliis Ostiensi [a 1Kb] episcopo, quem prope mortuum constat accitum; nam tractum esse nolentem, senis egritudo testatur; in locum sibi non debitum, incustodito religionis ordine, per ambitum proruisset: cepit factum suum per homines discipline inscios ac religionis ignaros [b 1Kb] indecenter tueri; estimans humanis perturbationibus se confundere sententiam posse diuinam.

3. Et quoniam Clementiam uestram constat falsidica  [c 1Kb] relatione deceptam, ut nescio quid in iniuriam [d 1Kb] diuini iudicii sanciretis , petimus Pietatem uestram, ut remoueri priora constituta [e 1Kb] iubeatis, atque Eulalium, qui in locum subrepsit aliorum, ad comitatum [f 1Kb] Perennitatis uestre cum auctoribus suis debere adduci. Nos enim profitemur sanctum papam Bonifacium nostris cum sacerdotibus adfuturum. [g 1Kb] Relictis enim singulis per titulos presbyteris omnes aderunt, qui uoluntatem suam, hoc est Dei iudicium proloquantur. Iubeat etiam uestra Clementia omnes adesse, quos causa constringit; eiici etiam ciuitate nolentes, qui se non patientur adduci. Inuenietis, cum ceperit agitari interna discussio,  [h 1Kb] quod non solum diuinis legibus abhorreat, uerum etiam displicere possit humanis: quo hoc consecuti agamus eterno Imperio uestro maximas atque uberes gratias.





EPISTOLA II [i 1Kb] . AB OMNI CONCILIO AFRICANO AD BONIFACIUM URBIS ROMAE EPISCOPUM, [i 1Kb] PER FAUSTINUM EPISCOPUM ET PHILIPPUM ET ASELLUM PRESBYTEROS, LEGATOS ECCLESIAE ROMANAE, DIRECTA. De clericorum causis et de appellationibus episcoporum, id, quod Zosimi commonitorio continetur, seruaturos se profitentur, donec authentica recognouerint Niceni concilii exemplaria.


Domino beatissimo et honorabili fratri BONIFACIO AURELIUS uALENTINUS prime sedis prouincie Numidie,  et ceteri qui presentes adfuimus numero 217 ex omni concilio Africe.

1. Quoniam Domino placuit, ut de his que nobiscum egerunt sancti fratres nostri, cepiscopus Faustinus, et compresbyteri Philippus et Asellus, non beate memorie episcopo Zosimo, a quo ad nos mandata et litteras attulerunt, sed tue uenerationi, qui in eius locum es diuinitus constitutus, humilitas nostra rescriberet; ea breuiter insinuare debemus, que utrorumque [k 1Kb] concordia terminata sunt, non ea que prolixis gestorum uoluminibus continentur: in quibus salua quidem caritate, non tamen sine paruo altercationis labore demorati sumus, [l 1Kb] ex gestis delibantes; que nunc ad causam pertinent.  Quamquam et ille, si adhuc esset in corpore, hoc acciperet gratius, quod uideret pacatius terminatum, domine frater.

2. Apiarius presbyter, de cuius et ordinatione et excommunicatione et prouocatione fuerat exortum non solum Siccensi, uerum etiam totius [a 45Kb] Africe Ecclesie non leue scandalum, de omnibus erratis suis ueniam petens, communioni est restitutus. Prior autem cepiscopus noster Siccensis Urbanus, quod in eo [b 1Kb] corrigendum uisum est, sine ulla dubitatione correxit. Quia uero paci et quieti Ecclesie non tantum ad presens, sed etiam in posterum prospiciendum fuit, quoniam talia multa precesserant, ut uel similia, uel etiam grauiora deinceps precaueri oporteret: placuit nobis, ut de Siccensi ecclesia,  retento [c 1Kb] scilicet honore gradus sui, presbyter remoueretur Apiarius, et accepto [d 1Kb] epistolio, ubicumque alibi uellet et posset, presbyterii munere fungeretur. Quod eidem ipsi per litteras proprias postulanti sine difficultate concessimus.

3. Sane priusquam hec causa isto termino clauderetur, inter alia que dinturnis disceptationibus [e 1Kb] uersabamus, quia ratio ipsa poscebat, ut apud acta ecclesiastica a fratribus nostris Faustino cepiscopo, et Philippo et Asello compresbyteris quereremus, ut promerent quidquid eis agendum nobiscum fuisset iniunctum, nonnulla quidem sine ullo scripto prosecuti sunt uerbis; sed cum id potius flagitareremus quod in litteris ferrent, commonitorium protulerunt, quod recitatum nobis, etiam gestis que secum  ad [f 1Kb] uos deferunt est alligatum. In quo eis quatuor quedam nobiscum gerenda mandata sunt: unum de appellationibus episcoporum ad Romane Ecclesie sacerdotem; alterum ne ad Comitatum episcopi importune nauigent, tertium de tractandis [g 1Kb] presbyterorum et diaconorum causis apud finitimos episcopos, si a suis excommunicati perperam fuerint; quartum de Urbano episcopo excommunicando,  uel etiam [h 1Kb] Romam euocando, nisi ea que uidebantur corrigenda corrigeret.

4. Quorum omnium de primo et tertio, id est, ut Romam liceat episcopis prouocare, et ut clericorum cause apud suarum prouinciarum episcopos finiantur, iam priore anno etiam litteris [i 1Kb] nostris ad eumdem uenerabilis memorie Zosimum episcopum datis insinuare curauimus, ut ea seruare sine ulla eius iniuria paulisper sineremus usque ad inquisitionem statutorum Niceni concilii. Et nunc de tua poscimus Sanctitate, ut quemadmodum ea apud Niceam a patribus acta uel constituta sunt, sic ea a [i 1Kb] nobis facias custodiri, et ibi apud uos ista, que in commonitorio attulerunt, facias exerceri, id est: »Si episcopus accusatus fuerit, et iudicauerint congregati  episcopi regionis ipsius, et de gradu suo deiecerint eum, et appellasse uideatur, et confugerit ad beatissimum Ecclesie Romane episcopum, et uoluerit audiri, et iustum putauerit ut renouetur examen; scribere his episcopis dignetur, qui in finitima et propinqua prouincia sunt, ut ipsi diligenter omnia requirant, et iuxta fidem ueritatis definiant. Quod si is qui rogat causam suam iterum audiri, deprecatione sua mouerit episcopum Romanum, ut e latere suo presbyterum mittat; erit in potestate episcopi quid uelit et quid estimet. Et si decreuerit mittendos esse qui presentes cum episcopis iudicent, habentes auctoritatem eius a quo destinati sunt, erit in suo arbitrio. Si uero crediderit sufficere episcopos, ut negotio terminum imponant; faciet quod sapientissimo  suo consilio iudicauerit.« Item de presbyteris et diaconis : »Si episcopus quis iracundus, quod esse non debet, cito aut aspere commoueatur aduersus presbyterum siue diaconum suum, et exterminare eum de Ecclesia uoluerit; prouidendum est ne innocens damnetur aut perdat communionem: habeat potestatem eiectus, ut finitimos interpellet, [k 1Kb] et causa eius audiatur, et diligentius tractetur, quia non oportet [l 1Kb] ei negari audientiam  roganti: et ille episcopus, qui aut iuste aut iniuste eum reiecit, patienter accipiat ut negotium discutiatur, ut aut probetur eius, aut emendetur sententia« .

5. Hec utique usque ad aduentum, donec authentica Niceni concilii afferantur exempla, uerissimorum exemplariorum Niceni concilii inserta gestis sunt, que [a 12Kb] si ibi, quemadmodum constituta sunt, et quemadmodum ipso quod apud nos fratres ex apostolica sede directi allegauerunt commonitorio, continentur, eoque ordine uel apud uos in Italia [b 1Kb] custodirentur, nullo modo nos talia, qualia commemorare iam nolumus, uel tolerare [c 1Kb] cogeremur, uel intolerabilia pateremur. Sed credimus adiuuante misericordia Domini Dei nostri, quod tua sanctitate  Romane Ecclesie presidente, non sumus iam istum typhum passuri; et seruabuntur erga nos, que nobis etiam non disserentibus custodiri [d 1Kb] debeant cum fraterna caritate, que secundum sapientiam atque iustitiam, quam tibi donauit Altissimus, etiam ipse perspicis esse seruanda, [e 1Kb] nisi forte aliter se habeant canones concilii Niceni. Quamuis enim plurimos codices legerimus; sed nusquam in Niceno concilio in Latinis codicibus legimus, quemadmodum in supradicto commonitorio [f 1Kb] inde directa sunt. Tamen quia hic in nullo codice Greco ea potuimus inuenire, ex Orientalibus Ecclesiis, ubi perhibentur eadem decreta posse etiam authentica reperiri, magis nobis desideramus afferri. Pro qua re tuam quoque uenerationem obsecramus, ut scribere etiam ipse digneris  ad illarum partium sacerdotes, hoc est Ecclesie [g 1Kb] Antiochene, Alexandrine et Constantinopolitane, et aliis etiam si tue placuerit Sanctitati, ut inde ad nos iidem canones apud Niceam ciuitatem a patribus constituti ueniant, te potissimum hoc beneficium cunctis Occidentalibus Ecclesiis cum Domini  adiutorio conferente. Quis enim dubitet, exemplaria esse uerissima concilii Niceni in Grecia congregati, que de tam diuersis et nobilibus Grecis Ecclesiis allata et comparata concordant? Quod donec fiat, hec que in commonitorio supradicto nobis allegata sunt de appellationibus episcoporum ad Romane Ecclesie sacerdotem, et de clericorum causis apud suarum prouinciarum episcopos terminandis, nos usque ad probationem seruaturos esse profitemur, et Beatitudinem tuam ad hoc nos adiuturam in Dei uoluntate confidimus.

6. Cetera uero, que in nostra synodo gesta uel firmata sunt, quoniam supradicti fratres nostri Faustinus cepiscopus, Philippus et Asellus compresbyteri secum ferunt, si dignatus fueris, tue nota facient  Sanctitati. Et alia manu, Dominus noster te nobis annos plurimos custodiat, beatissime frater. Subscripserunt quoque Alypius, Augustinus, Possidius, [h 1Kb] Marianus et ceteri episcopi.



EPISTOLA III [i 1Kb] . De Maximo ualentine ciuitatis episcopo diuersis criminibus accusato, ut in synodo prouincie illius causa discutiatur.


BONIFACIUS episcopus PATROCLO, REMIGIO, MAXIMO, HILARIO, SEuERO, uALERIO, IULIANO, CASTORIO, LEONTIO, [i 1Kb] CONSTANTINO, IOANNI, MONTANO, MARINO, MAURICIO, et ceteris episcopis per Gallias et septem prouincias constitutis.

1. ualentine [1 1Kb]  nos clerici ciuitatis  adierunt, proponentes per libellum crimina, que Maximum teste tota prouincia asserunt commisisse; delegata toties cognitione, illum [k 1Kb] constituta semper subterfugisse iudicia, nec confisum conscientia festinasse, ut si esset innocens, examinatis omnibus purgaretur; que toties decreta, ex [l 1Kb] nostrarum  quoque chartarum instructione cognouimus. Qui econtrario probauit de se illa que dicta sunt, [a 1Kb] qui ad ea confutanda, cum essent innumera, a decessoribus meis [b 1Kb] prouinciali delegata cognitione, conuentus, etiam dicitur euitasse, et adesse minime uoluisse . Et nullus dubitat, quod ita iudicium nocens subterfugit, quemadmodum ut absoluatur qui est innocens querit. Sed astuta cauillatio eorum, qui uersutis agendum credunt esse consiliis, numquam innocentie nomen accipiet. Confitetur enim de omnibus, quisquis se subterfugere iudicium dilationibus putat. [c 1Kb] ueniat tamen aliquando ille, qui talis perhibetur, in medium: nec prodest illi, toties latuisse, toties subterfugisse, quem sui actus et commissa, quocumque fugerit, ea que obiiciuntur  illi, si uera sunt, crimina persequuntur. Debueram quidem iam nunc [d 1Kb] dignam, pro eius accusatis in nostro iudicio actibus, qui cognitionem et decretum iudicium sepe declinando credidit illudendum, ferre sententiam: at ne aliquis [e 1Kb] precocem forsitan iudicaret, et sibi qui absens est, licet sit quesitus a nobis, reseruatum esse nichil diceret; maluimus intercapedine temporis data differri, cum hoc etiam eius accusatores assererent, de [f 1Kb] suis intentionibus et moribus sic securum Maximum, tanto magis damnanda committere, quanto tardius se constituto iudicio [g 1Kb] presentaret. Quem Manicheorum inuolutum caligine, arguunt turpi secta olim ita, ne eum possit abluere, animum sordidasse, in probationem obiecte rei gesta synodalia proferentes; et  commissis inuolutum undique flagitiis, nullum eum sanitatis habuisse respectum. Quem furore suo et insana temeritate ad secularium quoque iudicum tribunalia subditum questioni, quod in uili quoque persona turpissimum est, obiicerent peruenisse, et homicidii damnatum [h 1Kb] asserunt, gestis prolatis in medium: et hunc talem post tanta taliaque commissa episcopatus adhuc sibi nomen in suis latibulis uindicare in proprie ciuitatis infamiam, nimiis doloribus conqueruntur, et sanctum nomen uindicando sibi uelle polluere.

2. Ideoque, fratres karissimi, quia audiendus hic presentare se noluit, ne conuictus forsitan ab  accusantibus se clericis, posset digna tandem aliquando, presentatus episcopali iudicio, pronuntiationis congrue feriri sententia; (quamquam illi cum hec [i 1Kb] edicta fuerit, que potest huius nominis esse iactura, qui  dilationem tamen dedimus, et decreuimus uestrum debere intra prouinciam esse iudicium, et congregari synodum ante diem kalendarum Nouembrium: ut si adesse uoluerit, presens si confidit ad obiecta respondeat; si uero adesse neglexerit, dilationem sententie de absentia non lucretur. Nam manifestum est confiteri eum de crimine, qui indulto et toties delegato iudicio purgandi  se occasione non utitur. Nihil enim interest, utrum in presenti examine omnia que [i 1Kb] dicta sunt comprobentur, cum ipsa quoque pro confessione procurata toties constet absentia. Nos autem per omnes prouincias litteras [k 1Kb] dirigimus, ne excusationem sibi ignorationis obtendat, ut ad prouinciam uenire cogatur, et illic se constituto presentare iudicio. Quidquid autem uestra Charitas de hac causa duxerit decernendum, cum ad nos relatum fuerit, nostra, ut condecet, necesse est auctoritate firmetur. Data sub die idus Iunias , Monaxio uiro clarissimo consule.





MONITUM IN DUAS EPISTOLAS SUBSEQUENTES.

 1. Ambe in Romano concilio sub Bonifacio II recitate, eiusque actis inserte, postmodum a Luca Holstenio in collectione Romana bipartita uulgate sunt. Eas conscripsit Bonifacius ex occasione Perigenis, qui Corinthi natus, in eadem ecclesia renatus, eiusque clero adscitus, cum per omnes clericorum gradus meruisset, Patrensibus quidem a Corinthiorum presule, totius prouincie approbante synodo, ordinatus fuerat episcopus; sed a plebe repulsus, postmodum ab ipsis Corinthiis in episcopum cooptatus est. Postulationi eorum intercedebant nonnulli, apud quos ea obtinebat religio, ut canones, qui episcoporum translationes uetabant, uiolari timerent, si qui uni ecclesie semel ordinati, licet ab ea numquam suscepti, alteri preficerentur. Quam ob causam Corinthii sedem apostolicam  precibus datis adierunt, ut eius auctoritate uoti compotes fierent. Miratus est Bonifacius Corinthiorum precibus nullas Rufi adiunctas esse litteras, licet illius cure Achaia una cum ceteris Illyrici prouinciis commissa iam fuisset. Quocirca etiamsi equam iudicaret illorum petitionem, prius tamen, quam Rufi accepisset litteras, rescribere ipsis noluit, »ut et apostolice sedis auctoritas, et eius uicari, debita honorificentia seruaretur« ; nec non »ut nichil immaturum ab hac sede fieri uideretur« . Ubi uero Rufi de Perigene accepit scripta, que desideriis omnino conuenirent, tunc ad eumdem Rufum missa epistola »secunda, que uniuerso presbyterio,« hoc est toti Romano clero, »complacuit« , Perigenem ecclesie Corinthiorum constituit pontificem.

2. Ex hac narratione cum constet, duas a Bonifacio de predicto negotio scriptas esse epistolas, unam qua suspensam tenebat Corinthiorum exspectationem, alteram qua eorum postulatis Perigenem  concedehat, e subsequentibus epistolis utra prior censenda sit, diiudicari facilius potest. Eam enim, que Romano in concilio prima recitata est, eo quoque ordine scriptam esse inde liquet, quod in ea perinde loquatur Bonifacius, ut qui Rufo ecclesiarum per Achaiam atque Macedoniam nondum commisisset ipse curam, sed hanc ei a decessoribus commissam fuisse tantum e scrinii sui monimentis comperisset; ac deinde adiungat, hoc decessorum exemplo se adduci, ut Corinthiorum, qui Perigenem episcopum postulabant, preces Rufo notas faciat. Quibus uerbis, ad hunc Thessalonicensem episcopum de Perigenis negotio tunc primum scribere se satis aperte indicat. Alteram uero tunc scriptam esse planum est, cum mutuas a se inuicem Bonifacius ac Rufus accepissent litteras; ac non solum Rufus ad Bonifacium de ecclesiarum sibi commissarum statu scripsisset, sed et ab eo suscepisset responsa, »que in singulorum notitiam pertulerat«  .

3. Tillemontii tamen iudicio , Bonifacius in priori epi tola confirmare uidetur Perigenis electionem, euius primam notitiam in postrema epistole alterius parte sic Rufo dat, ut de illa nichil definire se uoluisse significet, quoad ipsius super ea litteras accepisset. Unde motus uir ille doctus priorem illam epistolam falsi suspectam esse, nec ulla ratione defendi posse censet, nisi dicatur scripta quidem a Bonifacio, cum primo Corinthiorum petitionem assensu suo comprobare atque confirmare decreuisset; sed minime missa, quia deinde huiusmodi confirmationem, quoad sibi de hac re scripsisset Rufus, differendam duxerit. At quominus hoc dicatur aut sentiatur, prohibent cum ipsa Bonifacii epistola 15, ubi duplicis epistole ad Rufum de hac causa directe mentio fit, tum Romani concilii sub Bonifacio II gesta, in quibus ambe epistole memorantur, non ut e Romane Ecclesie  scrinio prolate; sed ut ex Thessalonicensis ecclesie archiuo Romam allate. Neque etiam suspecta potest haberi prior epistola, quin simul et altera, immo alia omnia scripta, que in eodem concilio recitata sunt, pari suspicione aspergantur. Non enim alia est unius aut alterius, sed equalis omnium auctoritas. Singula quippe protulit Theodosius  Echiniensis in Thessalia episcopus; quo quidem illorum fidem e sedis apostolice scrinio explorari postulante, idque annuente ac precipiente Bonifacio II papa, recitata sunt et actis inserta. uerum ingens nobis suspicio est, duarum epistolarum sequentium confusum atque perturbatum esse finem. Certe si ab utraque distrahantur que cuiusque numero quarto continentur, et quod uni male adsutum est, alteri uicissim restituatur; nichil iam erit, quod non apte sibi cohereat. Neque mirum uideri debet, in iis scriptis, que decurtata nonnumquam exhibentur, quedam etiam loco suo fuisse mota.



EPISTOLA Iu. Ut Corinthii Perigenem quem expetunt episcopum accipiant.


Dilectissimo fratri RUFO BONIFICIUS.

1. Beatus apostolus Petrus, cui arx sacerdotii  dominica uoce concessa est, in immensum gratulationis extollitur, quoties peruidet concessi sibi honoris a Domino intemerate se pacis filios habere custodes. Quid enim gaudio debeat maiore pensare, quam quod agnoscit accepte potestatis illesa iura seruari? uere namque immobile requirit a diuersis destinata super negotiis quibusque consultatio fundamentum, que eius consulit sedis arcanum, quam constat dignatione petre spiritalis elatam.

2. Frequentia igitur, ut scrinii nostri monimenta declarant, ad caritatem tuam ex eius fonte scripta [a 1Kb] manarunt, quibus sollicitudinem ecclesiarum per Macedoniam et Achaiam sitarum Fraternitati tue, quam scimus ecclesiasticam disciplinam canonum notione seruare, certum est esse commissam. Nec  immerito id ducimus factum. Hanc enim gratiam Dilectioni tue apostolica sedes officio diligentis impertit. Unde fit, ut Sanctitatem tuam gnaram faciamus huiusce negotii, quod ex ea prouincia auribus nostris ingeritur destinatum, cuius [b 1Kb] prudentie tue dudum cura mandata est.

3. Corinthii enim olim beati Pauli predicatione laudati, quorum preces subdendas magis credidimus esse, quam narrandas, Perigenem, sicut iam dudum a sancta synodo [c 1Kb] super eius nomine pagina directa testatur, sanctum et instituti optimi qualitate pollentem, ciuitatis sue non tam accipere quam retinere desiderant sacerdotem. Cuius ordinationis seriem si integro ordine exponendam putauero, fiat necesse est eius laudis augmentum; et huic  nimirum proficiet, si faciamus uel ordinantis [d 1Kb] , uel ordinati recto tramite mentionem. Quis enim dubitet eius meritis deputari; quis renuit iudicii fuisse diuini, ideo hunc a Patrensibus in tempore non esse [e 1Kb] susceptum, et diu super premissa ecclesia,  magna deliberatione suspensum, ut huius ouilis pastor fieret, in cuius caulis suam a cunabulis transegisset etatem? Iudicia Dei abyssus multa : quod congrue aptamus exemplum, et nemo crederet quod in ordinatoris aliquando locum subrogari posset, [a 2Kb] quia fuerat ab aliis ordinatus. Non ambigo celestis tunc istud fuisse sententie.

4. Qua [b 1Kb] uel consensu qui illic auctoritatem sedis apostolice presentabant, eum in nostrorum numerum recipimus: et in eos necesse est uigorem censure, qui contra nostrum factum post hec nescientibus nostris incitare dicuntur populos, si perstiterint, exseramus. Quod quidem et Dilectionem tuam in eos ex nostra preceptione facere  uolumus: ut eorum licentiam, quibus nichil tale commisimus, refrenemus.



EPISTOLA u [c 1Kb] . Rufi in implendo uicarii apostolice sedis officio uigilantia laudatur. Idem explicatur officium. Memorat Bonifacius plures episcopos, suas ipsius litteras Rufi opera ad eos perlatas comprobasse; eaque occasione in Perigenis laudem excurrit.


Dilectissimo fratri RUFO BONIFACIUS.

1. Credebamus, post epistolas nostras pro ecclesiastice discipline obseruatione transmissas, omnibus aditum presumptionibus precludendum, cum ad consultationem Dilectionis tue prebuissemus debitum pro causarum estimatione responsum;  constituentes ea dehere seruari, que ecclesiastica exigit disciplina. Sed quantum nunc tue Sanctitatis nobis relatio patefecit, apud plerosque ualuisse quod scripsimus; apud quosdam autem admonitionem nostram inefficacem cognouimus fuisse. Nec hoc Fraternitati tue possumus imputare, cum te anxium pro commissa tibi ecclesiarum sollicitudine et rebus et litteris sentiamus. uigilantie tue laudamus  industriam, qui ne uidearis tibi commissa negligere, id non pretermittis litteris indicare, quod sedis apostolice debeat censura corrigere: hunc te Dei nostri habere professus timorem, quem prudentissimo inesse conuenit sacerdoti; qui tunc tibi esse poterit gloriosus, si ea que cure tue commissa sunt, prodesse ecclesiis fuerimus experti. Intuetur enim te, ut epistolis tuis ipse fideliter es locutus, beatissimus Petrus apostolus oculis suis, qualiter summi rectoris utaris officio. Nec potest tibi esse non proximus, qui pastor dominicarum ouium est perpetuus constitutus; aut aliquam ubiuis positam ecclesiam non curare, in quo uniuersalis ecclesie positum legimus fundamentum.

2. Te ergo, frater carissime, omnis cura respectat  earum ecclesiarum, quas tibi uice sedis apostolice a nobis creditas recognosces: ut et praua corrigas, et dissipata componas; et si que inter episcopos eueniant cause, sub diuini iudicii timore [d 1Kb] distinguas: ut creditis tibi a sede apostolica gubernaculis contra omnes fluctus nascentium procellarum iuste et prudenter utaris.

3. In notitiam singulorum, ad quos ante iam scripsimus quem deberent tramitem custodire, nostras te epistolas pertulisse dixisti: quibus debitum se commodare consensum plurimi sacerdotum sacrarum traditionum memores sunt professi; quos fraterna caritate  complexi. Tales esse cognoscimus cepiscopum nostrum Adelphium, uel fratrem Perigenem, cui beati sermo concilii [e 1Kb]  iam dudum adstipulator accessit. Ad episcopatus speculam iam uocabat [f 1Kb] Dei, inquam, sententia, cuius beneficia sepe credimus esse contraria; et in aduersum uertimus, que post recognoscimus profuisse. Quam rem confirmat negotii presentis exemplum. Tristis absque dubio cepiscopus noster Perigenes fuit, cum eum nemo susciperet ordinatum. Nonne huic hoc expediens erat, ut hunc ciuitate  sua Patrenses populi unite uoce contradictionis arcerent? Sed quanto [a 1Kb] inclinatus fuit, cum eum ordinatum nemo suscepit, tanto sublimior nunc est, cum a suis poscitur, qui ab externis fuerat refutatus. Euidens enim Dei manifestumque iudicium, qui cum id temporis uoluit prestolari, quo mereretur huic ecclesie presidere, in qua et natus asseritur et renatus.

4. Frater [b 1Kb] carissime, quoniam prudentie tue iniunctorum uel delegatorum pondus incumbit, [c 1Kb] petitio supplicum uel diligentie tue electe iamdudum uel uicinitatis ratione te respectat. Quam quidem petitionem non absque admiratione perlegimus, propterea quod tuis epistolis priuaretur. Omnibus eo, quem res exigunt, ordine celebratis, aliqua ad  nos scripta transmittas: nolumus enim cepiscopo Perigeni nostram paginam destinare prius, quam tuas accipiamus epistolas, cuius ordinationi uidentur omnia delegata. Accelerabis id agere propter desiderium postulantium. Melius enim nosse dignaris, eos in hanc precem sola, ut arbitror, erga religionem deuotione feruere: maxime cum irreprehensibiliter eum asserant per annos innumeros in presbyterii honore durasse, et non indebito saltu, sed ad summum gradatim uenisse fastigium. Cui ad plenitudinem confirmationis episcopatus sui hoc solum residet, quod nostros in honore suo necdum suscepit affatus. Intelligere autem tuam non ambigo caritatem hoc non absque admiratione, quod et huic uidemur nostram paginam non misisse, et  supplicibus prebuisse responsum. Actum a nobis est, ut et apostolice sedis auctoritas, et Dilectionis tue honorificentia seruaretur. Data XIII kal. Octobr.  Monaxio u. c. consule.





EPISTOLA uI [d 2Kb] AUGUSTINI HIPPONENSIS EPISCOPI AD BONIFACIUM PAPAM.


Augustinus, premisso Bonifacii elogio, necessitatem exponit hereticorum epistolis respondendi. Tum hoc opus ad illum potissimum, non ut disceret, sed ut  examinaret, uel etiam emendaret, direxisse se significat.

1. Noueram te quidem fama celeberrima predicante, et frequentissimis atque ueracissimis nuntiis quanta esses Dei gratia plenus acceperam, beatissime atque uenerande papa Bonifaci. Sed posteaquam te etiam presentia corporali frater meus uidit Alypius, acceptusque a te benignissime ac sincerissime mutua miscuit dictante dilectione colloquia, tecumque conuiuens, et paruo licet tempore, magno tibi iunctus affectu, se simul et me refudit animo tuo, teque mihi reportauit in suo, tanto maior me tue Sanctitatis est facta notitia, quanto certior amicitia. Neque enim dedignaris, qui non alta sapis,  quamuis altius presideas, esse amicus humilium, et amorem rependere impensum. Quid est enim aliud amicitia, que non aliunde quam ex amore nomen accepit, et nusquam nisi in Christo fidelis est, in quo solo esse etiam sempiterna ac felix potest? Unde et accepta per eum fratrem, per quem te familiarius didici, maiore fiducia, ausus sum aliquid ad tuam Beatitudinem scribere de his rebus, que hoc tempore episcopalem curam, si qua in nobis est, ad uigilantiam pro grege dominico stimulo recentiore sollicitant.

2. Noui quippe heretici, inimici gratie Dei, que datur pusillis et magnis per Iesum Christum Dominum nostrum, etsi iam cauendi euidentius apertiore improbatione monstrantur, non tamen quiescunt  scriptis suis minus cautorum uel minus eruditorum corda tentare. Quibus utique esset respondendum, ne se uel suos in illo nefando errore firmarent, etiamsi non metueremus ne quemquam Catholicorum uerisimili sermone deciperent. Cum uero non desinant fremere ad dominici gregis caulas, atque ad diripiendas tanto pretio redemptas oues, aditus undecumque rimari, communisque sit omnibus nobis, qui fungimur episcopatus officio , specula pastoralis: facio quod possum pro mei particula muneris, quantum mihi Dominus adiuuantibus orationibus tuis  dare dignatur, ut pestilentibus et insidiantibus eorum scriptis medentia et munientia scripta pretendam, quibus rabies qua furiunt, aut etiam ipsa sanetur, aut a ledendis aliis repellatur.

3. Hec autem, que duabus epistolis eorum respondeo, uni scilicet quam [a 1Kb] dicitur Romam misisse Iulianus, credo ut per illam quos posset suos aut inueniret, aut faceret, alteri autem, quam decem et octo uelut episcopi participes eius erroris, non ad quoslibet, sed ad loci ipsius episcopum sua calliditate tentandum, et ad suas partes, si posset fieri, traducendum, ausi sunt Thessalonicam scribere: hec ergo que istis, ut dixi, duabus epistolis illorum ista disputatione respondeo, ad tuam potissimum dirigere sanctitatem, non tam discenda, quam examinanda,  et ubi forsitan aliquid displicuerit, emendanda constitui. Indicauit enim mihi frater meus, quod eas illi dare ipse dignatus es, que in tuas manus, nisi uigilantissima diligentia fratrum nostrorum filiorum tuorum, uenire non possent. Ago autem gratias sincerissime in nos beneuolentie tue, quod eas me latere noluisti litteras inimicorum gratie Dei, in quibus reperisti nomen meum calumniose atque euidenter expressum.



EPISTOLA uII [b 2Kb] , Seu [c 1Kb] supplicatio ut constituatur a principe, quatenus in urbe Roma per ambitum numquam pontifex ordinetur.


 BONIFACIUS episcopus HONORIO augusto

Ecclesie mee [d 1Kb] , cui Deus noster meum sacerdotium uobis res humanas regentibus deputauit, cura constringit, ne causis eius, quamuis adhuc corporis incommoditate detinear, [e 2Kb] conuentus a sacerdotibus uniuersis et clericis, et christiane plebis perturbationibus agitatus, apud aures Christianissimi principis desim. [f 1Kb] Si quid enim secus quam oportet eueniat, non uos id facere, qui cuncta equa moderatione componitis; sed nos, per nostram tacentes desidiam, uidebimur quod ciuitatis quietem et Ecclesie pacem peruertere ualeat admisisse. Cum enim humanis rebus diuine cultor religionis Domino fauente presideas; nostra culpa erit, si non id sub uestra gloria, quam certum est diuinis semper rebus  animo promptiore fauisse, firmo et stabili iure custodiatur, quod per tot annorum seriem et sub illis etiam principibus obtinuit, quos nulla nostre religionis cura constrinxit, [g 1Kb] id est ethnicis, et sub uestre Imperio Clementie minime que sunt illicita formidentur. Ipsa enim [h 1Kb] Ecclesia deuotionem tuam, christianissime Imperator, meo quidem sermone, sed suo [i 1Kb] uenerabilis appellat affectu, quam Christus Deus noster, uestri fidus rector et gubernator Imperii, uni desponsatam sibi et intactam uirginem seruat , ne in eam aliquos patiamini insidiantium procellarum fluctus illidi, et quietam faciem tempestatis insolite tumore turbari, gloriosissime  et tranquillissime Imperator auguste. Ipsa ergo, que uni desponsata, uestra tamen mater est, Ecclesia hac pietatem uestram legatione, quam suis sacerdotibus commisit, appellat, preterita [a 1Kb] presentiaque repetit. uobis, inquit, religiose imperantibus, [b 1Kb] modo tutus est populus, tam fidus Deo, quam tibi, [c 1Kb] principi christiano. Ecce enim inter ipsa mysteria, inter preces suas, quas pro uestri felicitate dependit Imperii, teste apud quem et de cuius sede agitur sancto Petro, sollicitis pro religionis obseruantia uocibus clamat: cum sollicita petitione miscetur oratio, ne [d 1Kb] hos in uarias res semel euulsa distrahat a cultu solito, tentatore sollicitante, discordia. [e 1Kb] Ageret pluribus, princeps christianissime, nisi apud te suarum esset secura causarum, et in oppressionibus idolorum, in hereticorum correctionibus,  fide tua, diuino cultu pariter cum Imperio semper florente uicisset. Habet refugium, tue mansuetudinis animum cum sue religionis ueneratione coniunctum: cum quidquid huic proficiat, uos agatis, [f 1Kb] conferatis fratribus et consacerdotibus meis, probatissimis uiris, a me et ab omnibus qui Ecclesiam faciunt [g 1Kb] istam, ad te legatis: quibus, precamur, sacre causam religionis prosequentibus, in urbe uestre mansuetudinis hoc animo, quo postulatis annuitis, in perpetuum statui uniuersalis Ecclesie consulatis. Data kalendis Iulii .





EPISTOLA uIII [h 1Kb] . SEU RESCRIPTUM HONORII AUGUSTI AD BONIFACIUM PAPAM. In quo statuit Imperator, ut si denuo Rome duo episcopi ordinati fuerint, ambo de ciuitate pellantur.


 uictor HONORIUS, inclytus triumphator, semper augustus, sancto ac uenerabili BONIFACIO pape Urbis [i 1Kb] eterne.

Scripta  Beatitudinis tue debita reuerentie gratulatione suscepimus [i 1Kb] , quibus recensitis, egimus omnipotenti Deo maximas gratias, quod sanctimoniam tuam post longum incommodum optate redditam didicimus sanitati. Et ideo [k 1Kb] reuertentibus uenerabilibus uiris, gaudium nostrum sacrorum apicum attestatione signamus, [l 1Kb] ac petimus ut quotidianis orationibus apostolatus tuus studium ac uotum suum circa salutem atque Imperium nostrum dignetur impendere. Illud autem  pietati nostre satis placuisse cognosce, quod sanctimonia tua de ecclesiarum aut populi perturbatione sollicita est. Que ne aliqua ratione possit euenire, satis clementia nostra credidit esse prouisum. Denique predicante Beatitudine tua id ad cunctorum clericorum notitiam uolumus peruenire, ut si quid forte religioni tue, quod non optamus, humana sorte contigerit, sciant omnes ab ambitionibus esse cessandum. Ac si duo  forte contra fas temeritate [m 1Kb] certantum fuerint ordinati, nullum ex his futurum penitus sacerdotem; sed illum solum in sede apostolica permansurum, quem ex numero clericorum noua ordinatione diuinum iudicium et uniuersitatis consensus elegerit. Unde id [n 1Kb] obseruandum est, ut omnes tranquillam mentem et  pacificos animos ex serenitatis nostre admonitione custodiant, nec aliquid seditiosis conspirationibus tentare conentur, cum certum sit, nulli partium [a 1Kb] sua studia profutura.





EPISTOLA IX [b 1Kb] . Qua ecclesie Constantinop. iura in Illyricum propagantur.


THEODOSIUS aug. [c 1Kb] PHILIPPO Pf. P. Illyrici.

Omni  innouatione cessante, uetustatem et canones pristinos ecclesiasticos, qui nunc usque tenuerunt, per omnes Illyrici prouincias seruari precipimus: ut si quid dubietatis emerserit, id oporteat non absque scientia uiri reuerentissimi sacrosancte legis antistitis urbis Constantinopolitane,  que Rome ueteris [d 1Kb] prerogatiua letatur, conuentui sacerdotali sanctoque iudicio reseruari. Dat. prid. id. Iul.  Eustathio et Agricola coss.





EPISTOLA X [e 1Kb] . SEU EXEMPLAR EPISTOLAE PIISSIMI IMPERATORIS HONORII AD THEODOSIUM AUGUSTUM. Ut superiorem constitutionem abroget.

Omnibus  quidem causis, in quibus nostrum postulatur auxilium, intercessionem apud aures tue Clementie negare non possumus: sed his maiorem necessario curam studiumque debemus, quibus sancte sedis apostolice desideria continentur. Nam cum fauore diuino nostrum semper gubernetur Imperium, procul dubio  illius urbis ecclesia speciali nobis cultu ueneranda  est, ex qua et Romanum principatum accepimus, et principium sacerdotium . Si quidem nichil aliud a pietate nostra postulauerit missa legatio, nisi quod catholice fidei discipline et equitati concordet. Petit enim ut hec priuilegia, que dudum a patribus [f 1Kb] constituta usque ad tempora nostra seruata sunt, inconcussa perdurent. In qua parte respicit Serenitas tua, nichil uetustis [g 1Kb] decretis, si que canonum conscripta sunt regulis, penitus derogandum; nec tot iam seculorum reuerentiam nouellis preiudiciis sauciandam, domine. Unde Maiestas tua, recensitis nostre pietatis affatibus, Christianitatis memor, quam pectoribus nostris misericordia celestis infundit, uniuersis remotis que diuersorum episcoporum [h 1Kb] subreptionibus per Illyricum impetrari  dicuntur; antiquum ordinem precipiat [i 1Kb] custodiri: ne sub principibus christianis Romana perdat Ecclesia quod aliis imperatoribus non amisit.





EPISTOLA XI. SEU RESCRIPTUM THEODOSII AUGUSTI AD HONORIUM AUGUSTUM. Se precepisse ut remotis que sibi subrepta fuerant, illesa seruarentur Romani antistitis per Illyricum priuilegia.

Dignum  meretur iudicium, quisquis perennis principis affatus ad nostram uidetur deferre clementiam, domine sancte, pater auguste uenerabilis, tum precipue christiane religionis intuitu, que uenerandis sensibus Maiestatis tue ita infusa est, ut per nostra corda latius porrecta  seruetur. Deus enim auctor ideo [i 1Kb] presules  fecit christianorum principum posteros, ut omni subreptione frustrata, id quod a maioribus nostris constitutum est reseruetur. Et quamquam non solum in iis, que diuina suffragia incorrupta seruarunt, affatus Perennitatis tue a nobis obseruentur affectu celeri omnique ueneratione suscepta, tum precipue hec res; quia seculi totiusque regni nostri sospitatem illius inclyte urbis nomen hactenus seruat. Unde omni supplicantium episcoporum per Illyricum subreptione remota, statuimus obseruari quod prisca apostolica disciplina et canones ueteres eloquuntur. Super qua re, secundum formam oraculi Perennitatis tue, ad uiros illustres prefectos pretorii Illyrici nostri scripta [a 1Kb] porreximus, ut cessantibus episcoporum subreptionibus, antiquum ordinem  specialiter faciant custodiri: ne uenerabilis ecclesia sanctissima Urbis priuilegia a ueteribus constituta amittat, que perenne nobis sui nominis consecrauit imperium.



EPISTOLA XII [b 1Kb] . BONIFACII I, PAPAE, AD HILARIUM NARBONENSEM EPISCOPUM. Ut in unaquaque prouincia nemo, contempto metropolitano, episcopus ordinetur.


BONIFACIUS, episcopus urbis Rome, [1 1Kb] HILARIO episcopo Narbonensi [c 1Kb] .

1. Difficile [d 1Kb] quidem fidem querimoniis commodamus, quarum sacerdotes Domini pulsat intentio, maxime cum eos loquuntur quidpiam contra patrum statuta tentasse: sed frequenter has asserit, sicut nunc, multitudo causantium. Ecce enim, ut caritas tua recognoscit ex subditis, [e 1Kb] Lutubensis ecclesie cleri ordo, uel plebis, preces suas et lacrymas ad nos, quantum datur intelligi, magno cum dolore miserunt, dicentes, cepiscopum  nostrum Patroclum, [f 1Kb] sua petitione cessante, in locum decedentis episcopi, nescio quem in [g 3Kb] aliena prouincia pretermisso metroplitano  contra patrum regulas ordinasse. Quod nequaquam possumus ferre patienter: quia conuenit nos paternarum sanctionum diligentes esse custodes. Nulli etenim uidetur incognita synodi constitutio Nicene, que ita precipit, ut eadem [a 3Kb] proprie uerba ponamus. Per unamquamque prouinciam ius metropolitanos singulos habere debere, nec cuiquam duas [b 1Kb] esse subiectas. Quod illi, quia aliter, credendum non est, seruandum sancto Spiritu suggerente sibimet censuerunt.

2. Unde, frater carissime, si ita res sunt, et ecclesiam supradictam prouincie tue limes [c 1Kb] includit, nostra auctoritate commonitus, quod quidem facere sponte [d 1Kb] deberes, desideriis supplicantium, et uoluntate respecta, ad eumdem locum in quo ordinatio  talis celebrata dicitur, metropolitani iure munitus, et preceptionibus nostris fretus, accede: intelligens arbitrio tuo secundum regulas patrum quecumque facienda sunt a nobis esse concessa; ita ut peractis omnibus, apostolice sedi quidquid statueris te referente clarescat, cui totius prouincie [e 1Kb] ordinationem  liquet esse mandatam. Nemo ergo eorum terminos audax temerator excedat, nec aliquis in illorum contumeliam partibus suis, que sibi [f 1Kb] non uidentur concessa, defendat. Cesset huiusmodi pressa nostra auctoritate presumptio eorum, qui ultra licitum sue limitem dignitatis extendunt. Quod idcirco dicimus, ut aduertat caritas tua, adeo nos canonum [g 1Kb] precepta seruare, ut ita constitutio quoque nostra definiat, quatenus metropolitani sui unaqueque prouincia in omnibus rebus ordinationem semper exspectet. Data [h 1Kb] u idus Febr.  dominis nostris Honorio XIII et Theodosio X augg. conss.



EPISTOLA XIII [i 1Kb] . Rufum de concessa sibi uicarii B. Petri dignitate ac munere Bonifacius admonet, communicatque cum eo, et quid circa uaria, que illis in partibus agitantur negotia, ad Thessalos scripserit, et quid ipsi agendum restet.


Dilectissimo fratri RUFO BONIFACIUS.

1. Retro maioribus tuis super prouinciis apostolice  sedis iniunctum diligenter a tua caritate debet impleri. Cause etenim ecclesiarum per eas prouincias positarum peruigili sunt circumspectione curande. Ita quippe uice sua beatus apostolus Petrus ecclesie Thessalonicensi cuncta commisit, ut intelligat se sollicitudinem manere multorum: quam minorem facere noua [a 2Kb] , que uires habere non possunt, tentamenta non debent. Non est enim eorum cedendum studiis, quos nouitas rerum, et indebite desiderium dignitatis accendit: sed elaborandum est, et Deo nostro fauorem prestante certandum, ut quisquis contra licitum nititur, sibi per omnia recognoscat occursum. Quapropter, frater carissime, fretus iam dudum a te auctoritate suscepta, contra inimicas turmas idoneus Dei nostri miles armare. Nihil hic timebis  dubii, nichil incerti formidabis euentus. Habes beatum apostolum Petrum, qui ante te pro sua possit ui repugnare. Nolo perturbatione maris conciti terrearis. Fidem quippe, quam in arcano tui pectoris portas, omnibus rebus certum est esse maiorem. In nullo te turbo, in nullo penitus procella uexabit. Non patitur ille sedis sue perire priuilegium te laborante piscator. Omnis tumor fluctuum, omnis procella cessabit, eo fauente nisibus tuis, cui soli mare peruium fuit. Aderit nimirum, et uiolatores canonum atque ecclesiastici iuris inimicos Deo auctore compescet, qui talium mentium semper uota frustratur.

2. In ceteros etiam contumaces ius concesse potestatis exerce. Nullum etenim locum uides a nobis  otiosum relictum. Ad Thessalos comminationis et  correptionis plenas litteras misimus. Ad synodum, que dicitur illicite  congreganda de causa fratris nostri et cepiscopi Perigenis, cuius scripsimus  statum nulla posse penitus ratione turbari, talia scripta direximus, quibus uniuersi fratres intelligant, primo conuenire se citra tuam conscientiam minime debuisse; deinde, de nostro non esse iudicio retractandum. Numquam enim licuit de eo rursus, quod semel statutum est ab apostolica sede, tractari. In qua pagina nostra, ut condecuit, honorem debitum tue seruauimus Sanctitati, sicut eius caritas tua lectione cognoscet.

3. Perreuii autem cepiscopi nostri negotium, cuius nobis libellus ab eodem destinatus fecit indicium,  cui consacerdotes sui molesti nimis esse dicuntur, ita ut eum ecclesia sua crederent esse pellendum, diligenter audire tuam uolumus [b 39Kb] caritatem, conuentis supradictis cepiscopis nostris, quorum se uim sustinere deplorat. Tunc demum, ut intelligant, si quid a se factum est contra consuetudinem, prius esse cassandum, omnibus uestigatis ad nos tua caritas referre maturet; quatenus [c 1Kb] prolatum a tua fraternitate iudicium sententia nostra ualeat roborari.

4. Sane in epistola Thessalis fratribus destinata id a nobis scriptum uolumus recognoscas, Pausianum, Cyriacum atque Calliopum [d 2Kb] a nostra communione penitus submouendos: ita ut remedium solum interuentionis tue gratiam se habere cognoscant. Maximum  autem, quem male tua caritas retulit ordinatum,  in totum sacerdotii censemus honore priuandum.

5. Tue caritatis est Seuerum apostolice sedis notarium, animis acceptissimum nostris, de nostro proprio latere [a 1Kb] destinatum, peractis omnibus, tota celeritate dimittere; ut gestarum ordinem rerum, eodem festinius reuertente, noscamus. Data u idus Martias , Honorio XIII et Theodosio X Augustis consulibus.



EPISTOLA XIu [b 1Kb] . Concessa Rufo potestas, quam nonnulli contemnebant, asserta primum apostolice sedis auctoritate, confirmatur.


Dilectissimis fratribus uniuersis episcopis per Thessaliam constitutis BONIFACIUS.

1. Institutio uniuersalis nascentis Ecclesie de  beati Petri sumpsit honore principium, in quo regimen eius et summa consistit. Ex eius enim ecclesiastica disciplina per omnes Ecclesias, religionis iam crescente cultura, fonte manauit. Nicene synodi non aliud precepta testantur: adeo ut  non aliquid super eum ausa sit [c 1Kb] constituere, cum uideret nichil supra meritum suum posse conferri: omnia denique huic nouerat Domini sermone concessa. Hanc ergo Ecclesiis toto orbe diffusis uelut caput suorum certum est esse membrorum: a qua se quisquis abscidit, fit christiane religionis extorris, cum in eadem non ceperit esse compage.

2. Audio episcoporum quosdam, apostolico iure contempto, nouum [d 1Kb] quidpiam contra Christi proprie  precepta tentare, cum se ab apostolice sedis communione, et, ut dicam uerius, potestate separare nituntur, eorum [e 1Kb] petentes auxilium, quos ecclesiasticarum  sanctio regularum maioris esse non dedit potestatis. Leguntur etenim precepta maiorum; et quibus in Ecclesias iuris aliquid dederint inuenimus. Iam temerator est ecclesiastice discipline, quisquis in eius leges, cum sibi nichil debeatur, irrepit, ea sibimet uindicando, que sibi a patribus negata uideantur.

3. Accipite ergo admonitionem et correptionem nostram, ex quibus unam [f 1Kb] pontificibus, alteram dissidentibus exhibemus. Nam ideo ait Apostolus: Quid uultis, in uirga ueniam ad uos, an in caritate et in spiritu mansuetudinis ? Scitis enim beato Petro utrumque possibile, id est in mansuetudine mites, in uirga superbos arguere.

4. Ergo seruate honorem debitum capiti: quia nolumus ut intra se membra decertent, ita ut tendatur  eorum ad nos usque certamen; dum fratrem et cepiscopum nostrum Rufum dignum ducitis contemptu: cui nichil nouum auctoritas nostra concedit, sequens priorum [g 1Kb] gratiam, qua huic cura ecclesiarum sepe uidetur iniuncta. Quod factum ita intemeratum seruari uolumus in futurum, sicut a patribus huius dispositionis forma seruata est. Non decet fratres alterius dignitate morderi. Certe si in quoquam eius supra debitum fuit uisa correptio, quoniam ideo tenet sedes apostolica principatum, ut querelas omnium [h 1Kb] licentes acceptet; interpellari nos super hoc missa legatione conuenerat, quos curam omnium rerum manere uideatis. Cesset nouella presumptio. Nemo audeat sperare quod non licet. Nullus ea que sunt a patribus gesta, et per tantum temporum custodita,  temerare contendat. Ordinationi nostre pareat quisquis se episcopum recognoscit. Episcopos per Illyricum citra conscientiam cepiscopi nostri Rufi  nullus ordinare [a 1Kb] presumat, etc. Data u idus Martias, Honorio XIII et Theodosio X Augustis consulibus.



EPISTOLA Xu.

Significat Bonifacius negotium Perigenis, quem Corinthiis non inconsulto episcopum dederat, Illyrici episcopis discutere ac recognoscere non licere; ac si qui id aggrediantur, in sua eos communione non permansuros. Rufi in easdem prouincias potestatem identidem, disertius autem in fine, explicat.


Dilectissimis fratribus RUFO et ceteris episcopis per Macedoniam, Achaiam, Thessaliam, Epirum ueterem, Epirum nouam, Preualin et Daciam constitutis, BONIFACIUS.

1. Manet beatum apostolum Petrum per sententiam  dominicam uniuersalis Ecclesie ab hoc sollicitudo suscepta; quippe quam, Euangelio teste , in se nouerit esse fundatam: nec umquam eius honor uacuus potest esse curarum; cum certum sit summam rerum ex eius deliberatione pendere. Que res animum meum usque ad Orientis [b 1Kb] loca que per ipsam sollicitudinem quodam modo uidemus, extendunt. Indesinenter enim ab unoquoque illinc ueniente percontor de pace fratrum, id est, de quiete pontificum, que solet, quoties diabolus huic inuidet, alicuius presumptione turbari. Cum igitur ad nos ordine suo cuncta seruari fama nunc usque detulerit, uehementer mirati sumus eius rei stupentes, ut poscebat ratio relatorum, quam [c 1Kb] in iniuriam patrum intentio nouella tentauit.

 2. Certo enim cognouimus indice, apud Corinthum,  quod exagitati dicimus, synodum congregandam super eius discutiendo statu, quem Corinthiis apostolica sedes, examinatis omnibus atque discussis, constituit sacerdotem; secuta Dei uoluntatem, que hunc ipsum [d 3Kb] , quantum docetur dilationibus temporum, eius ouilis, in quo creuerat et cui creuerat, uoluit esse pastorem. Cuius ordinationis si uestra esset caritas ignara, libenter ab origine sua que sunt in preterito de eo gesta [e 1Kb] retexerem; ut his, quorum aspectus negotii eius non per ignorantiam, sed per studium inuoluit obscurum, manifestatione clareret, sententiam de eo specialiter fuisse diuinam, qua, ut diximus, Ecclesie Corinthiorum uelut alumnum suum iudicium celeste seruauit. Quam rem omnium ciuium et clericorum a nobis oppido postulauit assensus.  Nec tamen id abrupte preceptio nostra constituit: sed, ut ecclesiastica disciplina poscebat, diligentius fratrem et cepiscopum nostrum Rufum negotii iussimus interiora rimari, et petitionis summam sua de proximo moderatione pensare; ut nichil immaturum ab hac sede fieri uideretur, que aliorum presumptiones sepe compressit. Ad nos post aliquanti temporis spatium super hoc predicti episcopi nostri , que premissis desideriis conuenirent, scripta uenerunt: quorum euidentissimam rationem secuti, dedimus hunc Ecclesie illius esse pontificem, in qua per singulos honorum gradus preteritam quoque transegisset etatem.

3. Quam ad rem faciendam memorato episcopo mea directa secunda protinus, que presbyterio uniuerso  complacuit, [f 2Kb] auctoritate mandaui, retro maiores  secutus, qui Ecclesiam Thessalonicensem sibi semper familiarem et in collegii caritate famulantem, dignam, sicut fides asserit scriniorum, hoc honore duxerunt. Quem fratri Rufo apostolice etiam in posterum gratia sedis indulget; sequax Domini, qui exaltat humiliatos, et humiliat semper elatos; dum illis gratiam tribuit, his resistit .

4. Quantum est ergo humilitatis munus, quod gratie diuine lance pensatur? Et quanta est pena superbie, cui proprie totius mundi Dominus et rector obsistit? Melius autem Fraternitati uestre intelligendum relinquo, quis humilitatis, et quis superbie sit magister. Sed absit hoc a Domini sacerdotibus, ut in hunc aliquis eorum cadat reatum, ut, noua quidpiam usurpatione tentando, inimica sibi  faciat scita maiorum: emulum se illum specialiter habere cognoscens, apud quem Christus noster sacerdotii summam locauit. In cuius contumeliam quisquis insurgit, habitator celestium non poterit esse regnorum. Tibi, inquit, dabo claues regni celorum , in que nullus sine gratia ianitoris intrabit. Tu es, inquit, Petrus, et super hanc petram edificabo Ecclesiam meam . Quicumque igitur cupit etiam ante Deum nostrum sacerdotii dignitate censeri; quoniam ad Deum Petro suscipiente peruenitur, in quo Ecclesiam, sicut supra memorauimus, uniuersalem certum est esse fundatam, debet esse mitis et humilis corde: ne incipiat discipulus contumax illius, cuius superbiam imitatus est, penam subire doctoris.

 5. Congregatur ergo, ut redeamus ad causam huius iniurie, synodus [a 1Kb] cuius dilecto consultum semper superhabens concilii recognoscat arcanum: et fiet, quod quidem fieri per regulas omnino non poterit, fratris et cepiscopi nostri Perigenis honor dubius et incertus, quem in sede Ecclesie supradicte  nostra sententia collocauit. Quis ergo hunc rudis et peregre fortasse nunc demum rediens accusator incessit? Quis certe antistitum, ut fratrum conueniret turba, precepit, lectis epistolis nostris? Quoniam locus exigit, si placet recensere canonum [b 2Kb] sanctiones, reperietis que sit post Ecclesiam Romanam secunda sedes, queue sit tertia. A quibus ideo ita rerum uidetur ordo [c 1Kb] distinctus, ut se Ecclesiarum pontifices ceterarum, sub uno tamen eodemque sacerdotio, habere cognoscant quibus caritate seruata propter ecclesiasticam disciplinam debeant esse subiecti. Et quidem hec sententia canonum a uetustate durauit , ut nunc usque, Christo nostro fauente, perdurat. Nemo umquam apostolico culmini, de cuius iudicio non  licet retractari, manus obuias audacter intulit: nemo in hoc rebellis exstitit, nisi qui de se uoluit iudicari. Seruant Ecclesie magne predicte per canones dignitates, Alexandrina et Antiochena, habentes ecclesiastici iuris notitiam. Seruant, inquam, statuta maiorum, in omnibus deferentes, et eius uicissitudinem recipientes gratie, quam se in Domino, qui pax nostra est, nobis debere cognoscunt.

6. Sed quia res postulat, approbandum documentis est, maximas Orientalium Ecclesias in magnis negotiis, in quibus opus esset disceptatione maiore, sedem semper consuluisse Romanam, et quoties usus exegit, eius auxilium postulasse. Sancte memorie Athanasius et Petrus, Alexandrine sacerdotes Ecclesie, huius sedis auxilium postularunt. Cum  Antiochena Ecclesia per multum temporis laboraret, ita ut fierent illinc propter hoc ipsum sepe discursus, primo sub Meletio, postea sub Flauiano, apostolicam sedem manifestum est esse consultam. Ad cuius auctoritatem post multa, que ab Ecclesia nostra gesta sunt, nemini dubium est Flauianum communionis  gratiam [a 2Kb] recepisse; qua in perpetuum caruerat, nisi hinc super hoc scripta manassent. Clementissime recordationis princeps Theodosius Nectarii ordinationem propter ea, quia in nostra notione non esset, habere non existimans firmitatem, missis e latere suo aulicis cum episcopis, formatam [b 1Kb] huic a sede Romana dirigi regulariter depoposcit, que eius sacerdotium roboraret. Ante breue tempus, id est, sub predecessore meo beate recordationis Innocentio, Orientalium Ecclesiarum pontifices, dolentes se a beati Petri communione seiunctos, per legatos  pacem, sicut caritas uestra retinet, poposcerunt. Quo tempore apostolica sedes omnia non difficulter indulsit, illi parens magistro qui ait :  Si cui autem aliquid donastis, et ego; nam et ego si quid donaui propter uos in persona Christi: ut non possideamur a Satana; non enim ignoramus uersutias eius : id est, quia semper dissensione letatur.

7. Quoniam igitur ad probandam ueritatem arbitror que diximus, fratres karissimi, exempla sufficere, quamuis plura uestri notione teneantur; absque fraternitatis iniuria conuentui uestro uolumus his litteris obuiatum, quas a nobis per Seuerum, apostolice sedis notarium, animis acceptissimum nostris, e nostro latere destinatum uideatis esse directas, conuenientes, ut condecet, fratres, ne quis, uolens in nostra communione durare, fratris et cepiscopi nostri Perigenis iterum ad discutiendum in medium  nomen adducat: cuius sacerdotium apostolus Petrus  semel iam Spiritus sancti suggestione firmauit, nichil huic relinquens in posterum questionis, cui, dum constitueretur a nobis per eius temporis spatium quo uacauit, nichil omnino constet obiectum. Cesset accusatio, cuius inuidiam probamus auctorem. Soluatur machina falsitatis in eum composite; quia ad sacerdotium, Dei nostri et omnium bonorum fauore, peruenit.

8. Sane quoniam seruandus accusatori locus est, ne [c 1Kb] audentiam penitus incitare uideamur, si quid ab eodem postquam episcopus nostris est auctoritatibus constitutus, contra disciplinam et propositum sacerdotii fertur admissum, cepiscopus noster Rufus, cui ad uicem nostram cuncta committimus, cum ceteris fratribus quos ipse [d 1Kb] delegerit, negotium  curabit audire; ad nostram relaturus omnia notionem, quecumque cognitioni eius rerum cursus et ordo monstrarit.

9. Illud etiam, quoniam auctoritas nostra commonitione solita uacare non debet, hortamur et repetito sepius sermone precipimus, ut in omnibus huic uiro obedientiam dispositionibus commodetis. Nullus, ut frequenter diximus, alicuius ordinationem citra eius conscientiam celebrare presumat, cui, ut supra dictum est, uice nostra cuncta committimus. Sibi certe huius presumptionis auctores imputabunt in posterum, cum se uiderint apostolice caritatis extorres. Data u idus Martias , Honorio XIII et Theodosio X Augustis consulibus.





APPENDIX AD EPISTOLAS S. BONIFACII I PAPAE. NOTITIA SCRIPTORUM NON EXSTANTIUM QUAE AD BONIFACIUM I PAPAM ATTINENT.



I.


1. Ante mensem Iunium anni 419, ualentine ciuitatis  clerici Bonifacium conuenerunt, eique porrexerunt libellum aduersus Maximum, ipsorum episcopum, in qu  diuersa eius crimina exponebant. Nominatim uero eum Manicheorum caligine inuolutum esse arguentes , in probationem obiecte rei gesta synodalia proferebant. Eumdem quoque furore suo et insana temeritate ad secularium iudicum tribunalia subditum questioni et homicidii damnatum esse gestis prolatis in medium asserebant. His addebant eum, ab ipsius Bonifacii decessoribus delegata prouinciali cognitione, semper decretum declinasse iudicium, ac nichilo minus episcopatus sibi nomen in proprie ciuitatis infamiam suis in latibulis uindicare. Huic libello Bonifacius, 13 iunii die anni 419, rescripsit.



II.

2. Circa mensem Augustum eiusdem anni 419, accepit Bonifacius Corinthiorum preces, quibus Perigenem  episcopum non tam accipere, quam retinere, se cupere significabant. His precibus subiecerant totius synodi Achaie, que pridem Perigenem Patrensibus episcopum ordinarat, super eius nomine scriptam epistolam in qua ordinationis illius tota enarrabatur series, ac nominatim sanctus et instituti optimi qualitate pollens  predicabatur.



III.

3. Bonifacius, acceptis Corinthiorum litteris, Septembris 19 die predicti anni 419, earum exemplum ad Rufum Thessalonicensem episcopum misit, Corinthios sic uoti sui quam primum compotes fieri cupiens, ut id sine Rufi litteris, que preconceptam de Perigene opinionem confirmarent, perficere noluerit. Sed qui Rufo tunc scripsit: Nolumus  cepiscopo nostro  Perigeni nostram paginam destinare prius, quam tuas  accipiamus epistolas, idem statim adiicit: Accelerabis ergo id agere propter desiderium postulantium. Rufus autem Bonifacii desideriis eo celerius paruit atque libentius, quod non alia esset ipsius atque Corinthiorum de Perigene sententia. Quod et Bonifacius testatur his uerbis: Post aliquanti temporis spatium  super hoc predicti episcopi nostri  que premissis desideriis conuenirent , scripta uenerunt. Sed hec ad nos non peruenerunt.



Iu.

4. Statim ut Bonifacius de Perigenis merito etiam Rufi testimonio certior factus est, secundam ad eumdem  Rufum scripsit epistolam, qua suam ei uicem et auctoritatem ad Perigenem Corinthiorum episcopum constituendum demandabat. Hanc epistolam, quam ad exitum anni 419, aut ad initium anni 420, referri rerum gestarum series postulat, noluit Bonifacius mittere, quin conuocato Urbis clero prelecta, uniuerso presbyterio  complacuisset.



u.

5. Bonifacius, post susceptas Corinthiorum preces, quid summo iure posset, quidue ab ipso exigeret discipline ratio perpendens, cum et ad Corinthios et ad Perigenem rescribere, eumque episcopum constituere illico potuisset, hoc sibi differendum duxit. Quocirca sic ea de re Rufum alloquitur: Intelligere autem   tuam non ambigo caritatem hoc non absque admiratione, quod et huic , uidemur nostram paginam non misisse, et  supplicibus  prebuisse responsum. Porro hac dilatione suspensa erat electio seu potestas Perigenis: cui, inquit Bonifacius , ad plenitudinem confirmationis episcopatus eius hoc solum residet, quod nostros in honore suo nondum suscepit affatus. Cum igitur Bonifacius quominus epistolam suam ad Perigenem mitteret, eo uno detentum se testetur, quod nullas a Rufo litteras recepisset; ambigendum non est, quin ubi reddite sunt ipsi Rufi littere, confestim et ad Perigenem dilatam paginam, et ad Corinthios responsa, adeoque una cum secunda ad Rufum epistola, miserit. Utrumque uero prestitum indicat his uerbis: Dedimus  hunc Ecclesie illius esse pontificem, in qua per singulos gradus preteritam quoque transegisset etatem . Ubi notandum uerbum dedimus, quod precipuam quamdam potestatem sonat. Et id quidem adeo necessarium uidebatur, ut quam diu deerant littere quibus Bonifacius Perigenem episcopum constitui iuberet, ad plenitudinem confirmationis episcopatus eius aliquid residere iudicaretur.



uI.

6. Una Bonifacii epistola 5 plura indicat scripta, que ad nos minime peruenerunt. In ea quippe memorat Bonifacius Rufi Thessalonicensis antistitis epistolam, qua ipsum de nonnullis ad Ecclesiarum sibi commissarum regimen pertinentibus consulebat. Tum huic Rufi consultationi debitum  pro causarum  estimatione responsum dedisse se notat, constituens ea debere seruari, que ecclesiastica exigit disciplina, hoc est a canonica seu apostolica traditione non recendendum esse. Simul eidem responsioni plures adiecisse se docet litteras, ad diuersos Achaie ac Macedonie episcopos Rufi opera mittendas, quibus quem deberent tramitem custodire  prescribebat. Nec tacet quid rescripserit Rufus, nempe predictas epistolas ad singulos fuisse perlatas, et admonitionem illius apud plerosque quidem, ac nominatim apud Adelphium et Perigenem, ualuisse, sed apud nonnullos exstitisse inefficacem. In hac relatione ad iniunctum officium sedulo implendum animari se dicebat Rufus intuitu beatissimi apostoli Petri, quem, qualiter ipse munus suum obiret, oculis cernentem considerabat.

 7. Mutue ille Bonifacii Rufique epistole, cum in una epistola 5 commemorentur, eiusdem epistole finem iis, que antecedunt, inconcinne adsutum esse, et ad anteriorem epistolam pertinere magis ac magis euincunt. Neque aliter sentiendum de nota chronica, qua eadem epistola clauditur. Cum enim quatuor epistolas predictas diuerso inter se tempore scriptas esse manifestum sit, quo pacto ee omnes non dicam ante Septembrem anni 419, sed et ante anni eiusdem exitum scribi potuerint, si historicam consulamus ueritatem, haud facile percipiemus. Sane ueri est simile Rufum, ubi Bonifacii preuentus est litteris, quibus uicarii sedis apostolice dignitas ipsi confirmabatur, tunc primum excitatum esse ut eumdem papam consuleret.



uII.


8. uidimus supra, epist. 2, Afros ad Ecclesiarum orientalium, Alexandrine scilicet, Antiochene et Constantinopolitane, presules scripsisse, quo ab eis authentica Nicene synodi exemplaria peterent. Soli rescripsisse leguntur antistites Alexandrinus et Constantinopolitanus. Scripta illa cum Dionysius Exiguus collectioni sue, tum Afri Codici can. eccl. Afr., cap. 135, 136 et 137, inseruerunt. Et huius quidem Codicis capiti 133 iis prefigitur hic titulus: Incipiunt rescripta ad concilium Africanum Cyrilli Alexandrini episcopi, ubi authentica concilii Niceni translata de Greco, per Innocentium presbyterum transmiserunt: que etiam epistole cum eodem concilio Niceno per memoratum presbyterum Innocentium et Marcellum,  subdiaconum Ecclesie Carthaginensis, sancto Bonifacio, episcopo Ecclesie Romane, sub die uI kal. Decembris sunt directe. Capiti autem 137 hec premittuntur: Incipiunt exemplaria concilii Niceni directa sub die uI kal. Decembris post consulatum gloriosissimorum imperatorum Honorii XII et Theodosii uIII Augg., Bonifacio urbis Rome episcopo. Tum sequitur Niceni concilii fides, cui hec subiicitur annotatio: Huic symbolo fidei etiam exemplaria statutorum eiusdem concilii Niceni a memoratis pontificibus annexa sunt, sicut superius per omnia continentur, que nos hic iterum conscribi necessarium non esse credidimus. uerum statuta illa seu canones, quorum causa Orientales Ecclesias sibi consulendas Afri censuerunt, non modo hic sunt pretermissa, sed etiam e  locis citatis exciderunt. Porro ex hac inscriptione perspicuum est, Cyrillum et Atticum nequaquam ad Bonifacium, sed ad Afros unos scripsisse, et Afros que ab ipsis acceperant scripta, 26 Nouembris die ann. 419, ad Bonifacium papam per Innocentium presbyterum et Marcellum subdiaconum transmisisse.

9. Hinc nulla fides habenda codici Colbertino Langobardicis litteris exarato, in quo premissa superiore epistola 2 Afrorum ad Bonifacium, subiicitur: Incipit epistola Attici episcopi Ecclesie Constantinop. ad Bonifacium urbis Rome episcopum data cum exemplariis Niceni concilii, de Greco in Latino translatis a beatissimis Cyrillo et Attico episcopis Alexandrine et Constantinop. Ecclesie, et directis per Innocentium presbyterum suum et Asellum subdiaconum  Ecclesie Carthaginensis, ut superius recitatum est. Fides Niceni concilii cum titulis XX. Epistola uero ita continetur:

Atticus, episcopus Ecclesie Constantinopolitane, sancto fratri Bonifacio, urbis Rome episcopo, salutem. Edidi canones sanctorum Patrum holographa manu, et subscriptos a me, Amen. Greca elementa litterarum numeros exprimere, nullus qui tenuiter uel Greci sermonis notitiam habet, ignorat, etc., hoc est, omittuntur reliqua uerba eius scripti, quod Formate titulo insignitum in pluribus aliis libris circumfertur. Unde in illo exemplari apparet nonnulla confusio. Attici autem et Cyrilli ad Afros scripta, que  ad Bonifacium transmissa sunt, etiamnum in Codice Africano, cap. 135 et 136, asseruantur.



uIII.

10. Circa exitum anni 421, Lutubensis Ecclesie clerus ac populus preces ad Bonifacium papam miserunt, quibus de Patroclo Arelatensi episcopo expostulabant, quod, petitione sua cessante, seu se non petentibus, in locum decedentis episcopi nescio quem in aliena prouincia pretermisso metropolitano contra Patrum regulas ordinasset. Hinc data occasio epistole 12 Bonifacii Februarii 9 die anni 422 consignate.



IX.

11. Non multo post, Bonifacius Perreuii, Pharsalii seu Thessalicorum saltuum episcopi, libellum accepit,  in quo de episcopis prouincie sue querebatur, quod ipsi molesti essent, adeo ut eum ecclesia sua pellendum esse crediderint . Tum is papa cause huius cognitionem Rufo committit, ab eoque predictos episcopos sic conueniri iubet, ut intelligant si quid a se factum est contra consuetudinem, prius esse cassandum. Cum autem cause huius cognitio Martii 11 die anni 422 demandata sit, Perreuii libellum circa eiusdem anni initium scriptum esse haud temere coniectemus.



X.

12. Augustinus quemdam e clericis suis Antonium nomine Fussalensibus episcopum preposuerat. Sed cum ille indigne omnino se gereret, coactus est Augustinus una cum aliis episcopis sententiam aduersus illum  dicere . Tulit omni moderatione plenam. Neque tamen iudicata re, cui primum assentiri uisus est, stetit Antonius: sed uersuta suasione sanctum senem primatem Numidie grauissimum uirum  induxit, ut ipsum uelut omni modo inculpatum uenerando pape Bonifacio commendaret. Huius rei gratia primatis sui epistolam consecutus, eam una cum libello, in quo que aduersus se gesta erant, eo quo libebat modo enarrabat, ad Bonifacium misit.



XI.

13. Exinde rescribens Bonifacius saltem primati, Antonium sic absoluit, ut pastorali uigilique cautela in epistola sua de ipso loquens poneret ac diceret. Si ordinem  rerum nobis fideliter indicauit . Sed ne hunc rerum ordinem certius edisceret, mox interueniens uite finis prohibuit. Neque mirum uideri debet, prudentissimum papam commendatitiis primatis litteris tantum detulisse, cum in iudiciis episcoporum  nichil preter conscientiam metropolitani, cuius locum tenebat in Africa primas, agi soleret; ac nominatim anno 397, in concilio Carthaginensi III, can. 7, Aurelio preloquente sancitum esset: Quisquis episcoporum accusatur, ad primatem prouincie ipsius causam deferat. Sed ne quis Augustinum culpet, quod Antonii iudicium non premonito primate aggressus sit, meminerit istud etiam a Carthaginensi II concilio, can. 10, permitti,  ut si quis episcopus in reatum aliquem incurrerit, et fuerit ei nimia necessitas non posse plurimos congregare, ne in crimine remaneat, a duodecim episcopis audiatur. Ad hec Augustino subiectus erat quodam  modo Antonius, utpote in eius territorio ipsomet petente episcopus nouissime creatus. Unde et illius nomen non ad primatem, sed ad Augustinum Fussalenses detulerunt.





DECRETA EX EPISTOLIS S. BONIFACII I PAPAE.
Sunt autem desumpta ex decretis Gratiani, et ex uetustis codicibus aliis.
*



I. Ante annos triginta presbyter non ordinetur.

Si quis triginta etatis sue non impleuerit annos, nullo modo presbyter ordinetur, etiamsi ualde sit dignus. Et ipse Dominus tricesimo anno baptizatus est, et  sic cepit docere. Oportet ergo eum qui consecrandus est, usque ad hanc legitimam etatem non consecrari. Ex Can. II Conc. Neoces.



II. Primati deferuntur negotia que metropolitanus explicare non ualet.

Si inter episcopos eiusdem concilii dubitatio emerserit de ecclesiastico iure, et de aliis negotiis, primum metropolitanus eorum cum aliis quibusdam in concilio considerans rem diiudicet; et si non acquiescat utraque pars iudicatis, tunc primas illius regionis inter ipsos audiat: et quod canonibus et legibus consentaneum sit, hoc diffiniat. Et nulla pars ualeat calculo eius contradicere. Est excerptum ex Nouell. Iustiniani 123, cap. 22.



III. Quidquid Domino consecratur, ad ius pertinet sacerdotis.


Nulli liceat ignorare quod omne quod Domino consecratur, siue fuerit homo, siue animal, siue ager, uel quidquid fuerit semel consecratum, sanctum erit Domino, et ad ius pertinet sacerdotum . Propter quod inexcusabilis erit omnis qui que a Domino et ecclesia cui competunt, aufert, uastat et inuidat, uel eripit: et usque ad emendationem, ecclesieque satisfactionem, ut sacrilegus iudicetur: et si emendare noluerit, excommunicetur. Est fere totum ex lib. uI Capitular. cap. 405.



Iu.

Nullus episcopus, neque pro ciuili, neque pro  criminali causa apud quemuis iudicem, siue ciuilem, siue militarem, producator, uel exhibeatur. Magistratus enim qui hoc iubere ausus fuerit, amissione cinguli condemnatione plectetur.



u. De episcopis qui fratribus nocere desiderant.

Sicut omnis qui diligit fratrem suum, ex Deo natus est , ita et omnis qui odit proximum, ex diabolo est. Dilectione enim sola discernimus, qui ex quo genitus approbetur, dicente Ioanne: In hoc manifesti sunt filii Dei, et filii diaboli: omnis qui non facit iustitiam, et qui non diligit fratrem suum, non est ex Deo: quoniam hec est annuntiatio, quam ab initio audistis, ut diligamus alterutrum  . Et post paululum: Omnis qui odit fratrem, homicida est. Et: Scitis quoniam omnis homicida non habet uitam eternam in se manentem . Ecce homicida esse probabiliter declaratur, qui a fraterna societate diuiditur. Nam etsi manus  non moueat ad occidendum, pro eo tamen quia nititur ad nocendum, iam a Deo homicida tenetur. uiuit ille, et iste iam interfector conuincitur. Cum igitur his preceptis B. Apostolus Paulus consona predicatione concordet, dicens: Non occidat sol super iracundiam uestram; Et, Nolite locum dare diabolo ; relate sunt nobis quorumdam sacerdotum persone in tantam obstinationis efferbuisse discordiam, ut non solum illos ab ira occasus solis non reuocet, sed ne annosa quidem transactio temporis ad bonum caritatis reclinet, quippe in quorum cordibus idem sol iustitie Christus occubuit, ut ad lumen caritatis redire uix possint. Horum igitur et similium discordantium fratrum oblationes, iuxta antiqui canonis diffinitionem, nullo modo recipiendas  esse censemus. Personis tamen discordantibus, id speciali diffinitione precipimus, ut eos ante reconciliatio uera innectat, quam ullus eorum accedere ad altare Domini audeat, uel gratiam communionis sancte percipiat: sed geminato tempore per penitentiam compensabunt, quo discordie seruierunt. Quod si unus eorum, alio contemnente, ad satisfactionem caritatis cucurrerit, ex eo tempore iam pacificus intra Ecclesiam recipietur, ex quo ad concordiam festinasse conuincitur; sententia tamen superiori seruata, ut tempus quod in ira expendit, geminatum penitentie satisfactione persoluat.



uI. Si episcopus expulsus ausus fuerit ingredi ciuitatem.

Si episcopus expulsus ausus fuerit ingredi ciuitatem  qua expulsus est, uel exire de loco in quo degere iussus est, iubemus eum in monasterio, in alia prouincia constituto, tradi, ut qui in sacerdotio peccauit, degens monasteria corrigatur.



uII. Ad Eleutherium comitem.

Requisiuit tua pia intentio qualiter oblationes et decime fidelium debeant dispertiri. Decessorum itaque nostrorum statuta sequentes, iubemus de decimis et oblationibus quatuor fieri portiones, uidelicet ut sibi primam episcopus habeat, secundam Ecclesie tribuat, tertiam uero pauperibus concedat, quartam autem clericis nouerit erogandam; ita scilicet ut pro persona, et loco, et merito fiat illis distributio  partium, inde in maioribus ecclesiis militent, siue in ciuitatibus et uillis ministrent. Si enim unius Ecclesie filii sunt, et unam matrem habent Ecclesiam, cur non omnes unius matris stipendia sortiantur? Una mater Ecclesia sicut unus Dominus et una fides et unum baptisma, licet ubique sit per orbem terrarum diffusa, licet pro locorum diuersitatibus,  et maiorum constitutionibus diuersas sit dignitates sortita, ut alie dicantur matrices Ecclesie, alie matricibus quasi matribus filie subdite. Que cum ita sint, cur non omnes clerici unius matris bonis communicent, quos constat unius matris filiabus utiliter ministrare?





EPISTOLAE S. BONIFACIO I ATTRIBUTAE, ET NUMQUAM ANTE MANSI EDITAE. *



EPISTOLA I. AD IUSTUM DOROBERNENSEM EPISCOPUM, Cui pallium transmittit.


Dilectissimo fratri IUSTO, BONIFACIUS.

 Pallium per latorem presentium fraternitati tue benignitatis studiis inuitati direximus, concedentes etiam tibi ordinationes episcoporum, exigente opportunitate, Domini preueniente misericordia, celebrare: ita ut Christi Euangelium plurimorum annuntiatione in omnibus gentibus, que necdum conuerse sunt, dilatetur, etc.



EPISTOLA II. AD EPISCOPUM ET PRESBYTEROS uICARIOS A PAPA ZOSIMO AD AFRICANAM SYNODUM DIRECTOS.


BONIFACIUS episcopus FAUSTINO episcopo et PHILIPPO et ASELLO presbyteris.

Dilectionis uestre pagina teste presbyterio recensetur etiam portitorum relatione noscetis, quantum gauisus est omnis chorus fraternitatis, et exsultauit  in Domino turba sanctorum, postquam auribus suis suspensum diu nuntium super incolumitate uestre caritatis accepit. Consonante etiam uoce laudata est intellecta per litteris  sui capitis sollicitudo membrorum. uobis igitur, et desideriis uestris Christus  arrisit, qui dignatus est et in unam reuocare diuisas, et scissa sarcire, quod fratribus et compresbyteris uenientibus cito Dulcitio, et Felice necesse est uobis melius intimetur. Data uI kal. Maii,  Monasio u. C. Cons.





IOANNIS DOMINICI MANSI In superiorem Epistolam Adnotatio.

Hec epistola, que nunc primum comparet, debetur eruditioni et humanitati P. Forbenii Forster, qui in uetustissimo Frisingensi codice illam nactus ad nostras misit manus in hac collectione edendam. Summo in pretio habendam fore ab eruditis censeo; ex ea enim constat dissidium illud, quod ante hos annos Ecclesias Romanam et Africanam inter se commiserat sub Bonifacio Papa sublatum fuisse; atque inter duas illas insignes ecclesias optime tandem conuenisse. Id uero qua tandem ratione acciderit, incompertum mihi esse fateor; quamquam suspicor  Africanos potius cessisse Romanis in causa appellationum, quam Romanos Africanis; nam Romania Ecclesia iuri primatus sui adeo tenaciter insistebat, ut nemini persuaderi possit quicquam de illo decedere uoluisse in gratiam Africanorum.




ANNO DOMINI CCCCXX.
SANCTUS GAUDENTIUS, BRIXIAE EPISCOPUS.





PROLEGOMENA.




§ I. uita S. Gaudentii.


Patria Gaudentii incerta est. Nisi Brixianus fuit, certe diu Brixie Philastrii iam temporibus uixit, alumnus eius atque ecclesiastica disciplina ab eo imbutus. Quo tempore magnum sibi apud populum et clericos fauorem conciliauit. Quippe qui dum in Orientem religionis causa peregre profectus esset, Philastrio interim mortuo, populo flagitante et suffragio  aliorum episcoporum, cui magnum ex Ambrosii Mediolanensis auctoritate pondus accedebat, Brixie episcopus electus est. Ac Gaudentius quidem, nuntio hoc accepto, nichil intentatum reliquit, quo onus istud declinaret. Sed Ambrosius ceterique antistites sacramento, quo fortasse Brixiani ciues se obligauerant, nullum alium episcopum se accepturos astricti tales ad ipsum epistolas cum legatione ciuium  miserunt, ut diutius resistere religioni sibi duceret, presertim cum ab ipsis episcopis Orientalibus, nisi reditum ad Brixianos polliceretur, communio negata esset. Initium episcopatus eius pariter ac dies emortualis predecessoris eius latet. Nulla in episcopatu re gesta magis inclaruit, quam suscepta pro Ioanne Chrysostomo legatione ad Arcadium imperatorem, anno 405, Aemilio et Cythegio comitibus. Que quamuis euentu fuerit destituta, constantie tamen et magnanimitatis laude eum nobilitauit, atque disertissimum hac de re preconium ipsius Chrysostomi testimonia prebent. Quando obierit Gaudentius eque incertum est, aliis ad annum 427, aliis, in quibus Tillemontius, maiori probabilitate ad annum 410 obitum eius referentibus.



§ II. Scripta S. Doctoris.


Ad genuina Gaudentii scripta, preter Paschales decem sermones cum prefatione ad Beniuolum, quatuor de diuersis capitulis Euangelii et quintus de Machabeis martyribus ex ipsius Gaudentii uerbis in eadem Pref. ad Beniuolum pro ueris agnoscuntur. Quatuor alii, nempe de Ordinatione sui, de Dedicatione basilice, itemque ad Serminium et Paulum Diaconum, qui posteriores epistole potius quam sermones sunt, cum argumenti tum orationis similitudine Gaudentii esse probantur. His insuper in Galeardi editione addi uides duo, de Petro et Paulo alterum, alterum de uita et Obitu Philastrii, predecessoris sui.

Intercidisse nonnullos Gaudentii tractatus, ex ipsis  qui supersunt discimus, ut Galeardus ad tract. 14 annotauit, ubi etiam locum ex serm. 8 affert, qui si quis alius ingenio hominis declarando inseruit Dupiniumque a temeritatis crimine uindicare potest. Disseruimus, ut meministis, inquit Gaudentius, omnem textum lectionis eius, que cenantem describit in Bethania Dominum, explanantes discubitum Lazari, rationem loci et temporis, Marthe ministerium, sororis eius obsequium, unguenti uirtutem, rationemque crinium, quibus Maria pretioso myro unctos Christi tersit pedes!

Nec supposititia desunt, Rhythmus de Philastrio, liber de Singularitate Clericorum alioquin modo Origeni, modo Cypriano aut Augustino tributus, ab Oxoniensi autem Cypriani editore Gaudentio ascriptus,  quamquam in notis ad Bede tempora reuocat. Preterea Commentarii in Symbolum, quod uulgo Athanasii appellatur, auctorem Gaudentium facit Elias Capreolus I. III Hist. Brix., et ex Capreolo Ughellus. Quod cum errore manifesto factum sit, tum nichil etiam eiusmodi Commentarii exsistit, nisi forte, quod commode Galeardo succurrit, pro Commentario in Symbolum Athanasii intelligenda sit Expositio Rufini in Symbolum, que a multis Hieronymo et Cypriano temere ascripta, aliquando etiam Gaudentio tributa fuerit.



§ III. Editiones scriptorum S. Gaudentii.

Gaudentianorum scriptorum specimen, ut pridem obseruauit Galeardus, primus edidit Capreolus lib. III  Hist. Brix. excerpta nempe Sermonis de Philastrio circa annum 1500, aut paulo serius. Deinde circa annum 1554, Aloysius Lipomanus, ueronensis episcopus, protulit Sermonem integrum de Philastrio, Sermonem de Dedicatione basilice, itemque excerpta ex Prefatione ad Beniuolum, in uitis SS. tom. Iu, a p. 52, 4 editionis uenete, ubi p. 1 et p. 15 opera Gaudentii nondum excusa dicuntur. Collecta primum edita sunt in Orthodoxographis Grynei anno 1569, eodemque ordine ac numero sepius deinde in Bibliothecis PP. repetita, mendis tamen aspersa quamplurimis et duobus carentia sermonibus, qui in nouissima demum eaque prima, que seorsim prodiit et accurata dici possit, Galeardi editione anni 1720, additi inueniuntur. Eamdem postea ab editore retractatam  Quiriniana Operum Brixianorum episcoporum Collectio accepit. De singulis singulatim.



SAECULO XuI.

1569. Basilee, ap. Henric. Petri. in fol. Gaudentii episcopi Brixiensis tractatus in Monumentis S. Patrum Orthodoxographis, tom. uI, p. 1793-1860. Exhibentur XuII tractatus cum responsionibus duabus ad Serminium et Paulum Diaconum, nec non prefatio eiusdem ad Beniuolum.

1575. Parisiis, apud Mich. Sonnium, in fol. Gaudentii Brixiensis sermones et tractatus; in Bibl. PP. Bigneana, tom. uII.

1579. Colonie, in fol. Gaudentii episcopi Brix. sermo de Philastrio ep. Brix.; in uitis Sanctorum Surii, tom. Iu, a pag. 225.

 1589. Parisiis . . . . , in fol. Gaudentii episcopi Brixiani in uaria Scripture loca sermones, siue tractatus uarii; in Bibl. PP. Bign. ed. secunda, tom. II, col. 209 sqq.



SAECULO XuII.

1610. Parisiis, in fol. Gaudentii Brix. tract. et sermones aliquot; in Bibl. PP., tom. II.

1618. Colonie, in fol. Gaudentii Brix. ep. tractatus aliqui in uaria Scripture loca; in tomo Iu Bibl. PP.

1624. Parisiis, in fol. Gaudentii tract. et sermones aliquot in Bibl. PP. tom. II, col. 1 sqq.

1644 . Parisiis, apud tres Bibliopolas, in fol. Gaudentii episc. Brix. in uaria Scripture loca sermones siue tractatus, etc.; in tomo II Bibl. PP. Bign.  ed. quinte.

1662. Parisiis, ap. Ant. Bertier. in fol. S. Gaudentii ep. Brix. sermones aliquot in Franc. Combefisii Bibl. PP. Concionatoria.

1677. Lugduni, apud Anissonios, in fol. Gaudentii Brix. ep. tractatus in uaria Scripture loca; in tomo u Max. Bibl. PP. col. 942 sqq.



SAECULO XuIII.

1720. Patauii excudebat Ios. Cominus, in 4o S. Gaudentii Brixie episcopi sermones qui exstant nunc primum ad fidem mss. codd. recogniti et emendati. Accesserunt Ramperti et Adelmanni uenerabil. Brixie episcoporum opuscula. Recensuit ac Notis illustrauit Paulus Galeardus canon. Brixian.

 Suscepit Galeardus Gaudentii edendi consilium suasu ac impulsu presulis Io. Franc. Barbadici, recens tunc a ueronensi episcopatu ad Brixianum translati, qui et opibus et nulla non opera eum iuuit meritoque nomini suo inscriptum uidit. Nactus uero editor preclara ex codd. mss. uaticanis, Florentino, Urbinate, et Brixianis subsidia assiduo studio emendationi auctoris deprauatissimi uacauit, ita tamen ut, ubicumque aliquid innouatum esset, de eo lectorem admoneret. In uariantibus lectionibus apponendis et recensendis religiosior pene fuit: maluisse enim inquit sedulitatem suam delicatis hominibus nimiam aut morosam uideri, quam fidem apud studiosos et doctos lectores periclitari. Animaduersiones rariores adiecit, in quibus ea, que  locutionibus illustrandis inseruiunt, comparatione fere locorum similium apud alios scriptores occurrentium constant, nonnulle res ecclesiasticas attingunt, utrumque genus haud magne lectionis eruditionem prodit. Tanto uero insigniora sunt que in prefatione de uita, uirtutibus et laude, qua apud equales et posteros claruerit Gaudentius, de scriptis eius genuinis et supposititiis, eorumque indole disseruit. Qua occasione  grauiter etiam in Dupinium, iniquius, ut ipsi uisum est, de Gaudentio statuentem, inuehitur. Postremo de consilio et ordine huius editionis, superiores breuiter perstringens, lectores admonet. His omnibus insuper testimonia de Gaudentio, necnon index locorum SS. addita sunt. Rerum uero index Rampertum simul et  Adelmannum complectitur.

1721. Hamburgi, in 8o. uita S. Philastrii episcopi Brix. per S. Gaudentium eius successorem conscripta que habetur in libro uetusto Sacrarii ecclesie Brixiensis, estque sermo habitus in anniuersario die solemnitatis eius: cum Philastrio, ed. a Io. Alb. Fabricio.

1738. Brixie, ex typogr. Io. Marie Rizzardi, in fol. S. Gaudentii Brixie ep. sermones qui exstant, ad fidem mss. codd. recogniti et emendati; in Collectione uet. PP. Brix. Ecclesie Quiriniana, a p. 185 usque ad 379. Recensuit denuo et Notas secundis curis auctas adiecit Paulus Galeardus, can. Brix.

Quid noue huius editionis occasione a Galeardo prestitum est, ipse quidem modestia in Italis scriptorum ecclesiasticorum editoribus sequentium temporum  raro obuia indicat, inspersas esse nouas huc illuc textui Gaudentiano notationes, nonnullas etiam  ex prioribus in melius reformatas dicens. Sed primo statim obtutu unusquisque facile animaduertet, quam sepe illud et quam preclare factum sit. Imprimis autem de codice non magne quidem antiquitatis, sed egregie lectionis et emendationibus Octauii Pantagathi Brix. manu ascriptis repente sibi oblato letatur, ex quo innumera sibi restituta esse affirmat.

1757. Auguste uindelicorum sumpt. Ignatii Adami et Franc. Ant. ueith. in 4o S. Gaudentii Br. ep. sermones, etc. Editio Patauina ad unguem expressa.

Codices, qui Galeardo auxilio fuerunt, partim uniuersa opera usque tum edita, partim unum uel alterum recens additorum sermonum singulatim complectebantur. Illorum quinque erant, horum quatuor.

 1o Codices mss. Bibl. uaticane n. 1243 et 4580, uterque papyraceus.

2o Codex ms. Urbinatensis membranaceus n. 75, elegantissimus, litteris initialibus pictis et deauratis.

Ceterum non uetustate quidem prestare hosce codices, preclara tamen plurimis in locis ad Gaudentii emendationem contulisse, Galeardus scribit. Excerpendi curam, postquam potestas a P. S. Clemente XI facta esset, Franciscus Blanchinus et Carolus Maiellus, Bibl. uat. prefectus, uterque P. M. ab honore sacri cubiculi sustinuerant.

3o Codex mss. Florentinus bibliothece S. Marci chartaceus, cuius Ioan. Mabillonius in Itin. meminit. Collationem curauerat atque uariantes lectiones diligenter excerptas editori transmiserat P. Albertus  Salui, eiusdem Monasterii S. Marci Florentie Prior.

4o Codex ms. Octauii Pantagathi Brixiani, magni euo suo inter Litteratos nominis uiri  Qui quamquam nec ipse magne uetustatis erat, attamen, quod contra opinanti Galeardo accidit, lectiones optimas a superioribus discrepantes frequentes suppeditauit. Preterea Pantagathi illius manu passim emendationes margini erant ascripte, quibus haud modicum statuit pretium editor.

5o Codex ms. Urbinas n. 150, membranaceus.

6o Codex ms. uaticanus n. 1235, membranaceus pariter. Uterque ex his duobus Sermonem Gaudentii de Petro et Paulo exhibentibus Zenonis etiam Sermones continebat.

7o Codices mss. duo Brixiani membranacei, quorum  antiquior prefert notam seculi XI, Sermonem de uita et Obitu B. Philastrii exhibentes.





PRAEFATIO P. GALEARDI IN EDITIONE OPERUM S. GAUDENTII.

 1. Gaudentius, Brixie episcopus, sub finem quarti seculi floruit, eo scilicet tempore quo aurea Ecclesie etas Hieronymum, Ambrosium, Augustinum, aliosque prestantissimos uiros tulit. Eum in Orientem  religionis causa peregre profectum, Philastrio episcopo uita functo, Brixianus populus successorem expetiuit, accedente suffragio episcoporum, atque in primis Ambrosii Mediolanensis antistitis, cuius ea  tempestate auctoritas summa erat. Gaudentius, sacerdotii pondere deterritus, imperitiam contra obtendere, etatemque immaturam cepit, ut se ab impositi muneris sarcina subduceret. uerum Ambrosius, ceterique antistites, sacramento Brixianorum adstricti  huiusmodi ad eum litteras una cum Brixianorum ciuium legatione miserunt, ut earum grauitate et ui permoti Orientales episcopi communionem Gaudentio denegarent, nisi rediturum se, atque imperata facturum polliceretur. Itaque Gaudentius, redire compulsus, Brixiane Ecclesie regimen suscepit, non sine magna uirtutis ac modestie laude; cum non solum absenti ac repugnanti episcopalis dignitas  delata fuerit, uerum etiam, quod rarum est, expugnari se non aliter passus sit, quam ecclesiasticis minis perculsus, et, ut ipse ait, auctoritate sanctorum presentium subiugatus.

2. Hec omnia ab ipso Gaudentio discimus in sermone de Ordinatione sui, qui habitus est coram Ambrosio Mediolanensi antistite; atque ab eodem sermone testimonium desumpsit Baronius cum Gaudentii electionem enarrat ad A. C. 386, n. 7, ubi tamen sensum uerborum Gaudentii, sacramento quo temere uos ipsos obligastis, astricti, non uidetur assecutus, dum episcopis iusiurandum attribuit, quod fuerat ciuium. Gaudentius enim ciues alloquitur, non episcopos, ut patet:  Sed beatus pater Ambrosius, ceterique uenerandi antistites, sacramento  quo temere uos ipsos obligastis, astricti, tales ad me epistolas cum uestra legatione miserunt, ut sine damno anime mee ultra iam resistere non ualerem. Quare licet iusiurandum episcopos compulisset ad reuocandum Gaudentium, tamen uerba illa Gaudentii, sacramento quo temere uos ipsos obligastis, nullo modo ad episcopos, sed ad ciues tantummodo referuntur.

3. Dum in Oriente uersaretur Gaudentius, ac per Cappadocie urbes Ierusalem pergeret, in ipsa precipua Cappadocie urbe Cesarea, a quibusdam sacris uirginibus Basilii neptibus in monasterio degentibus  reliquias sanctorum 40 martyrum, qui in Armenia sub Licinio passi fuerant, accepit, quas olim sibi traditas ab auunculo suo Basilio, eiusdem ciuitatis episcopo, testabantur. Has una cum aliis  sanctorum reliquiis, Ioannis Baptiste, Andree, Thome, ac Luce, Brixiam deuectas, in ecclesia a se dedicata collocauit Gaudentius, additis preterea sacris lipsanis Geruasii, Protasii, atque Nazarii, itemque Anaunensium martyrum, Sisinnii, Martyrii, et Alexandri; laudatisque pro concione martyribus, ecclesiam ipsam concilium sanctorum nuncupandam esse decreuit; ut habemus in sermone de Dedicatione basilice. Ex hoc preclaro Gaudentii facto ualde confirmatur antiquus reliquarum cultus, eoque propterea  utitur apposite Baronius ad A. C. 316, n. 44, ubi de sanctis 40 martyribus agens, Gaudentianum sermonem laudat. Meminit eiusdem ad A. C. 387, n. 7, ac preter Baronium Papebrochius in Actis SS. Martii, tom. II, pag. 14, n. 7, itemque Ruinartus in Actis Martyrum.

4. Quo anno Gaudentius episcopatum susceperit non satis liquet. uidetur id factum fuisse circa annum 387, quam sententiam recentiores fere omnes probant. uossius sane, ac Labbeus, Caueus item, et Natalis Alexander, in hunc annum initium episcopatus Gaudentii conferunt. uossii uerba hec sunt, lib. III de Hist. Lat.  : Gaudentius Brixiensis episcopus memorie prodidit uitam S. Philastrii, cui successerat in episcopatu. Obiit autem Philastrius anno  387, unde Gaudentii etas satis patet. Profecto si de anno obitus Philastrii constaret, nulla de initio episcopatus Gaudentii esset questio; quod autem coniectura saltem assequi possumus, hoc est, Philastrium post annum 384 diem suum obiisse. Nam Augustinus, qui Roma Mediolanum uenit anno 384, ibique commoratus est usque ad annum 387, scribit  se Mediolani Philastrium Brixiensem episcopum apud Ambrosium uidisse. Itaque fieri potest, aliquem, ac fortasse postremum ex his tribus annis fuisse Philastrio emortualem, cum certe ante Ambrosii obitum  Gaudentius factus fuerit Brixie episcopus. Hoc autem uidetur accidisse plures ante annos quam Ambrosius ipse decederet; nam sepius de eo uerba facit, ac presentem quandoque  compellat sermone de Ordinatione sui, et sermone de Petro et Paulo, quorum prior Brixie, alter uero Mediolani a Gaudentio est habitus.

5. Iam uero quanta doctrine atque eloquentie laude floreret Gaudentius noster, ex eo luculenter colligitur, quod eius sermones passim a notariis excipi solerent, dum ipse ad populum uerba faceret. Solemnis enim ea tempestate mos fuit, ut si quis ecclesiasticorum tractatorum dicendo excelleret, eius conciones appositis notariis, scripto celeriter exciperentur; de quo plura diximus in notis Gaudentiane Prefationis ad Beniuolum. Hinc tituli illi semel atque iterum Gaudentianis sermonibus prefixi: Incipiunt excepti tractatus de diuersis capitulis; et, Tractatus eiusdem exceptus die Dedicationis basilice;  et, Incipit tractatus quem prima die ordinationis ipsius, quorumdam ciuium notarii exceperunt. Moleste quidem hos sermonum suorum exceptores eo usque ferebat Gaudentius, ut que ab huiusmodi operis descripta fuerant, sua esse diffiteretur. Sic enim ipsemet in Prefatione ad Beniuolum: De illis uero tractatibus, inquit, quos notariis  latenter appositis, procul dubio interruptos, et semiplenos, otiosa quorumdam studia colligere presumpserunt, nichil ad me attinet. Mea iam non sunt que constat precipiti excipientium  festinatione esse conscripta. uerum quandoque etiam huiusmodi tractatus aliorum rogatu emendauit, idque presertim quoad quatuor breuiores tractatus de diuersis capitulis Euangelii, ac subsequentem de Machabeis martyribus prestitisse se Beniuolo petente, inibi testatur: quare pro sinceris et Gaudentianis habendos, nichil est quod dubitemus. At quo magis perspicuum fiat quam preclare de Gaudentii eloquentia ac doctrina, eo adhuc superstite et incolumi, homines sentirent, quantaque esset iam tum Gaudentiani nominis celebritas, opere pretium erit, integrum hic Rufini locum describere in Prefatione ad Gaudentium episcopum, que libris Recognitionum Clementis, ab ipso Latine conuersis, prefixa est. Locus est huiusmodi: Tibi quidem,  Gaudenti, nostrorum decus insigne doctorum, tantus ingenii uigor, immo tanta spiritus gratia est, ut si quid a te etiam quotidiani eloquii more dicitur, si quid in ecclesia declamatur, id in libris haberi, et ad instructionem tradi posteris debeat. uides hic non obscure adumbratam, ut puto, Gaudentianorum sermonum collectionem, iam tum per notarios, eo concionante, fieri ceptam. Nec ullo modo ambigendum est, Rufinum de Gaudentio nostro hic loqui, quamuis ecclesie titulum pretermiserit; certa enim prorsus et indubitata sunt indicia que id ostendant, eaque infra mox proferemus, cum de tempore obitus Gaudentii nobis agendum erit.

6. De patria Gaudentii quid certi affirmem non habeo. Mansisse eum Brixie, antequam in Orientem  proficisceretur, compertum est; ait enim in sermone de Ordinatione sui: Ut sine damno anime mee ultra iam resistere non ualerem, cui ab Orientalibus quoque episcopis, nisi meum ad uos reditum pollicerer, salutaris communio negaretur. Reditus porro aut patriam, aut saltem domicilium designat. Nec facile fuisset Gaudentius a Brixianis ciuibus tam uehementer ad episcopatum expetitus, ubi iisdem eximia eius uirtus, uel propter communem patriam, uel propter diuturnam in eadem urbe stationem, non fuisset plane perspecta. In Prefatione quoque Beniuolum alloquens: Sicut honoratorum nostre urbis, inquit, ita etiam Dominice plebis, Domino annuente, dignissimum caput es: quare Brixiam urbem nostram uocans, eiusdemque honoratos  appellans, patriam quodammodo uidetur profiteri. Hec tamen leuia omnino, et incerta sunt. Nam et urbem in qua episcopus erat, nostram appellare potuit, et ibi domicilium habuisse, licet alieno solo natus. In sermone de Philastrio, posteaquam enumerauit Philastrii labores, quibus Brixianam ecclesiam excoluerat, se quoque partem eius operis esse dicit: Ego autem minima eius pars. Nisi igitur fuerit Gaudentius patria Brixianus, Philastrii  alumnum, atque ab eodem ecclesiasticis disciplinis imbutum, et enutritum, affirmare oportet; quod quidem postremum Tillemontio  placuisse uideo.

7. Plures fuere Gaudentii a nostro etate non multum dissiti, episcopatus munere pares, ac proinde cum eo non temere confundendi. Fuit nempe, Constantio imperante, Gaudentius Ariminensis presul, qui Acta Ariminensis concilii soluta synodo rescidit, propterea a Proconsulis militibus gladio confossus. Fuit et Gaudentius Donatistarum Tamugadensis in Africa episcopus, cuius duas epistolas ad Dulcitium tribunum, itemque ad se responsionem, totidem libris luculenter confutauit Augustinus. Fuit eodem ferme tempore quo noster, Gaudentius Nouariensis episcopus, Eporedie ortus,  Eusebii uercellensis discipulus, atque exsilii comes. Duo tantum Gaudentii, scilicet Ariminensis et Nouariensis, memorantur apud uolaterranum , ubi Brixianum scriptis, ac nominis fama clarum, incuriose nimis pretermittit. Nomen item Gaudentii frequens occurrit in lapidibus Brixianis. Nam apud Octauium Rubeum, Brixianarum Inscriptionum collectorem, pag. 246, habetur Cornelius Gaudentius, Corrector uenetie, et Histrie, sic:

COR GAuDEN

TIuS uP COMET

CORR uEN ET

HIST CuRAuIT

et pag. 296, Gaudentius Nusie maritus:

 NuSIAE CONIuGI

SANCTISSIMAE

INCOMPARABILI QuAE

uIXIT ANN. XXIII.

M. uII GAuDENTIuS

MARITuS BENEMERENTI 

Sed redeamus ad nostrum.

8. Preeunt ceteris Gaudentii sermonibus paschales decem; quos non ante annum 387 conscriptos fuisse, recte annotauit Labbeus,  cum in Prefatione eorumdem mentio fiat turbarum quas Ariani in urbe Mediolanensi aduersus Ambrosium concitauerunt anno 386, Iustine Auguste auctoritate freti. Ego quidem aliquanto serius conscriptos puto; fortasse post annum 390, eo quod in eadem  Prefatione, loquens Gaudentius de persecutione illa Arianorum aduersus Ambrosium mota, uideatur tempus paulo remotius designare: Nostri namque temporis Regina Iezabel, cum beatissimum persequeretur Ambrosium, te quoque EA TEMPESTATE Magistrum memorie  oblitum salutaris fidei arbitrata, contra catholicas dictare Ecclesias compellebat. Deinde cum iisdem paschalibus, quos nuper in ecclesia habitos ad Beniuolum  mittit, quatuor breuiores tractatus adiiciat, ac insuper quintum de Machabeis martyribus; hosque apud eumdem Beniuolum olim se locutum fuisse perhibeat,  satis prodit, se, priusquam hos paschales recitaret, multo antea in episcopatus ac predicationis munere esse uersatum. Porro paschales hosce sermones, Beniuolo petente, ac pene cogente, ad eum misit, Prefatione ad ipsum Beniuolum inscripta; eiusque rogatu etiam quinque subsequentes paschalibus adiectos, quos a notariis exceptos, idem Beniuolus Gaudentio emendandos tradiderat, emendauit;  quo fit ut potiorem, ac maiorem, que ad nos peruenit, Gaudentianorum sermonum partem Beniuolo debeamus.

9. Beniuolum hunc, qui Brixiane urbis ciuis  erat, Gaudentius summis laudibus ornat. Nam Mediolani apud ualentinianum Augustum Magistri memorie munus cum exerceret, a Iustina ualentiniani matre compulsus, legem dictare qua Ariminensis concilii fides confirmabatur, non solum constanter restitit, sed etiam sponte se aulicis honoribus abdicauit, magis eligens, ut noster inquit,  priuatus uiuere, quam mortuus militare. Rem narrat Sozomenus lib. uII Hist. Eccl., c. 13, H, ualesio interprete: Iustina, accito Beniuolo, qui tunc scriniis memorie presidebat, precepit ut confestim legem dictaret qua fides in Ariminensi concilio olim recitata confirmaretur. Quod cum ille facere recusaret , eum regina altioris gradus pollicitatione demulcens, cepit hortari. Nec tamen ei persuadere  potuit. Nam Beniuolus detractum sibi cingulum ante pedes regine abiecit; nec presentem dignitatem, nec ullam aliam maiorem, pro mercede impietatis, se uelle suscipere affirmans. Eximiam Beniuoli constantiam, atque animi magnitudinem, laudant preter Sozomenum, Ecclesiastice Historie scriptores Rufinus, ac Nicephorus. At legem illam quam Beniuolus dictare renuit, inuenti sunt qui scriberent. Exstat autem in Codice Theodosiano, lib. XuI, tit. de Fide Catholica, his uerbis: Damus copiam colligendi his qui secundum ea sentiunt que temporibus diue memorie Constanti, sacerdotibus conuocatis ex omni orbe Romano, expositaque fide ab his ipsis qui dissentire noscuntur, Ariminensi concilio, Constantinopolitano etiam confirmata, in eternum mansura,  decreta sunt. Conueniendi etiam quibus iussimus patescat arbitrium: scituris his qui sibi tantum existimant colligendi copiam contributam, quod si turbulentum quippiam contra nostre tranquillitatis preceptum faciendum esse temptauerint, ut seditionis auctores, pacisque turbate Ecclesie  etiam maiestatis, capite ac sanguine sint supplicia luituri. Manente nichilominus eos supplicio qui contra hanc dispositionem nostram obreptiue, aut clanculo, supplicare temptauerint. Dat. X kalen. Febr., Med. Honorio NB. P. et Euodio Coss. . Miratur ualesius in  notis ad Sozomenum, qua ratione factum sit, ut supradicta lex in codicem Theodosianum irrepserit, que manifeste Arianis fauet; Gothofredus autem notat, abesse hanc legem a Codice Iustiniani, uelut improbatam. Porro munus illud Magistri memorie, quo Beniuolus fungebatur, precipuum fuisse, ostendimus in notis Gaudentiane Prefationis, ubi etiam plura de Beniuolo. Memoriales, et Agentes in rebus, palatina fuisse officia, memini me legere apud Ambrosium in epist. ad Marcellinam: Memorie uero, et Memorialia scripta appellantur ueterum historie apud Arnobium aduers. Gent. lib. uI, et Minucium Felicem in Octauio.

10. Ceterum Gaudentiani sermones, pietatem non minus, quam eruditionem spirant; quantoque  usui sint ad muniendam et illustrandam Ecclesie doctrinam, ex eorum lectione facile patet. Nam et serm. 2 expresse designatur disciplina Arcani; et Eucaristie mysterium tam apte, tam copiose, tam perspicue exponitur, ut plane uideam paucos ex antiquis qui apposite magis ad dirimendas nostrorum temporum controuersias, in huiusmodi argumento uersati fuerint. Usi sunt testimoniis ex hoc sermone depromptis, ad asserendas catholice Ecclesie ueritates, Ioannes Stephanus Durantus, in libris de Ritibus Ecclesie catholice, Rome excusis in Typographia uaticana, 1591; Ludouicus Bail Abauilleus, in Bibliotheca Concionatorum edita Parisiis, apud Ioannem de la Caille, 1666; Ferrarius, de Ritu Sacrarum Ecclesie Concionum; Ioannes  cardinalis Bona, aliique non pauci ex nostris, quibus Gaudentiana scripta euoluere, opere pretium fuit. Preclarum est preterea Gaudentii testimonium de Reliquiis, et Inuocatione Sanctorum; quam luculenter astruit in sermone de Dedicatione basilice, in sermone de Petro et Paulo, et in sermone de uita et Obitu Philastrii predecessoris sui. Hunc sermonem afferens Alanus Anglus aduersus Historie Ecclesiastice oppugnatores, dial. 3, cap. 4, pag. 319, edit. Plantiniane 1566, Gaudentium nostrum recenset inter illos Patres quos Magdeburgenses pretermisere, quique intra primos quingentos a Christo nato annos, scripsere de fide prime Ecclesie, in causa de Reliquiis et Inuocatione Sanctorum. Tractatu nono incorruptam Matris Dei uirginitatem eloquenter  ac studiose propugnat; et tractatu octauo, quamuis parentes imperare filiis perpetuam continentiam uetet, attamen uirginitatem nuptiis docet esse meliorem. Tractatu quinto circa finem, notabilis ualde est locus de baculo, ubi baculum apostolicis sacerdotibus, id est episcopis, ad subditorum correptionem tributum esse significat. Hinc uidetur parari posse subsidium antiquo usui baculi, de quo Isidorus lib. II de off. Eccl., c. 5. Sane antiqui Aegypti Monachi baculum ferebant, ut ex Cassiano patet lib. I de Instit. Cenobiorum, c. 9:  cuius gestatio, inquit, spiritaliter monet, nunquam debere eos, inter tot oblatrantes uitiorum canes, et inuisibiles nequitiarum spiritalium bestias, inermes incedere. At longum esset ire per singula: quare suffecerit, summa quedam rerum capita delibasse, quibus perspectis lector de utilitate ac momento Gaudentianorum sermonum facile iudicare possit.

11. Cum autem Gaudentiano euo, nempe circa A. C. 405, magne essent in Oriente lites, eo quod Ioannes Chrysostomus, e Constantinopolitana sede exturbatus, pulsus fuisset in exsilium; congregati Italie episcopi sub Innocentio I, ab Honorio Imperatore, impetrarunt ut scriberet Arcadio fratri suo, postulans Thessalonice concilium fieri, quo facilius possent pro sarcienda Ecclesie pace, una utreque  partes, Orientis Occidentisque conuenire. Legati porro, qui ad Arcadium proficiscerentur, delecti, teste Palladio  , sancti uiri Aemilius, Cythegius, et Gaudentius. Hi, acceptis una cum ualentiniano, Bonifacioque presbyteris, Imperatoris Honorii, et Pape Innocentii, Italieque episcoporum, Chromatii Aquileiensis, et uenerii Mediolanensis, ac reliquerum episcoporum epistolis, necnon commonitorio concilii totius Occidentis, conditionibus publicis, Constantinopolim concessere. uerum tot curis, tantoque labore suscepta legatio, infelicem plane exitum habuit; nam cum episcopi ab Italia profecti, ineunte uere A. 406, ad Grecie oras appulissent, Athenis a tribuno militum comprehensi, nauibusque impositi sunt, ac Constantinopolim  delati. Eo cum peruenissent, urbe exclusi, atque ad oppidum Thracie cui Athyra nomen, in custodiam coniecti, incredibile est quot quantisque malis uexati fuerint, quantaque eos perferre oportuerit, ut traditum sibi munus ea qua par erat constantia, tuerentur. Nam et per calumniam illis obiectum est, quod ditionem alienam ultra terminos suos turbarent, et cum Orientalis imperii contumelia ibi adessent. Deinde seorsim quisque in custodias inclusi, ac torti, et plurimis erumnis affecti, ut mandata ac epistolas proferrent. Cum uero nulla uis eorum animum frangeret, littere iis quas ab Occidente detulerant, quasque preter Imperatorem, nemini ulli se reddituros affirmabant, per uim erepte. Blanditiis demum, atque auro tentati, ut cum  Attico qui Ioannis Chrysostomi sedem occupauerat, communicarent. Sed enim cum promissionem illi nullam, aut conditionem sibi oblatam reciperent, contra uero reditum ad Romanam urbem precibus peterent, ualerianus quidam ad male agendum strenuus, immundo eos, et uetustate squalido nauigio commissos, exitium nempe eis struens, Romam reuerti iussit. Illi, summo cum periculo nauigantes, egre Lampsacum appulerunt. Inde, naui mutata, quatuor mensibus elapsis Romam peruenere, ubi singillatim Innocentio Pape que ipsis acciderant, renuntiarunt. Hec summa illius legationis fuit, ex  qua quantum ad Gaudentii laudem accedat, nemo non uidet.

12. Preclari sunt laudum tituli quibus Chrysostomus ipse hos episcopos exornat, ut patet ex eius epistolis ad episcopos qui ex Occidente uenerant 156, 157, 158, 159, editionis Frontonis Ducei 1636, in quibus preclarissimum eorum zelum, animique pro ueritatis defensione alacritatem, alibi studium, et promptitudinem quam ad Ecclesiarum detrimenta sarcienda prestiterant; firmam etiam ac sinceram beneuolentiam, fortitudinem, animi constantiam, ac tolerantiam, alibi uero diligentie magnitudinem, uigilantiam, curam, ac sollicitudinem predicat. Sed ceteris laudibus preclarius omnino est testimonium eiusdem Chrysostomi de Gaudentio nostro, quem fortasse  dignitate precipuum inter episcopos qui legatione illa fungebantur, indicare uidetur, dum eius solius nomini aliam epistolam inscribit. Est hec 184, que sic habet, eodem Frontone Duceo interprete:

GAUDENTIO episcopo BRIXIANO.

Nihil nos latet rerum tuarum, sed tamquam presentes probe nouimus studium tuum, uigilantiam, curas, labores quos pro ueritate suscepisti; tibique ingentes gratias agimus, neque mediocrem, in tanta degentes solitudine, consolationem haurimus ex tue caritatis ardore, ac sinceritate; cuius dum hic periculum fecimus, istic quoque integram illam uigere cognouimus; nec ullo modo aut temporis diuturnitate, aut itineris longitudine, debilitatam fuisse. Quo nomine multam tibi gratiam habemus, teque hortamur ut in instituto  pergas, et idem semper studium pre te feras. Non enim ignoras quot Ecclesiarum salus nunc agatur, et quam eximium futurum sit hoc recte factum. Hec igitur cogitans, domine mi reuerendissime ac religiosissime, in eodem studio perseuerare dignare; sic enim fiet ut, exiguis laboribus exantlatis, immortalia uobis pro his preclaris certaminibus, in celo premia recondatis.

Constat ex hac epistola, quantum diligentie ac studii Gaudentius ad subleuandas Chrysostomi erumnas contulerit; quantamque laudem ex huius legationis laboribus, pro sarcienda Ecclesie pace fortiter suscepte, merito consecutus sit. Quamuis autem apud ueteres ecclesiasticarum rerum scriptores, excepto Aemilio quem Beneuentanum uocant, ceteris episcopis qui legationi huic prefuerunt, minime  sedis titulus apponatur; nemo tamen Gaudentium hunc Brixianum esse iure in dubium reuocet, ubi tam luculentum exstat Chrysostomi testimonium. Alibi etiam Gaudentii labores idem Chrysostomus predicare uidetur in epistola 160, ad episcopum qui ab Occidente uenerat; ualde enim mihi probabile fit, hanc quoque epistolam ad Gaudentium nostrum pertinere, in qua sudores eos quos et domi et in tam longa peregrinatione pro Ecclesie commodis subierat, commemorare pergit. Fortasse nec promptior Gaudentio nostro, nec aptior legationi huic suscipiende destinari poterat; quippe qui alias in  Oriente uersatus, magnum sibi pietatis religionisque nomen quesisse putandus est apud illius regionis episcopos, qui eidem non nisi terrore excommunicationis iniecto, suadere poterant ut ad episcopatum ueniret. Itaque recentiores fere omnes qui post Baronium scripsere, quique rem totam magis perspectam habuerunt, Gaudentio Brixiano legationis huius laudem deferunt, inter quos numerantur Morerius, Caueus, Dupinius, ac pre ceteris solertissimus Tillemontius.

13. Quandonam Gaudentius diem obierit, incertum. Reiiciunt id nonnulli in annum 410; alii uero, inter quos Cl. Labbeus,  in annum 427. uixisse Gaudentium usque ad annum 410, probabiliter opinatur Tillemontius,  eo quod Rufinus Aquileiensis presbyter, circa id tempus, Libros Recognitionum  Clementis, a se Latine conuersos, ad eum miserit. Huic uersioni ab ipso Rufino Prefatio huiusmodi preponitur: Ad GAUDENTIUM episcopum. Tibi quidem, Gaudenti, nostrorum decus insigne doctorum, tantus ingenii uigor, immo tanta spiritus gratia est, ut si quid a te etiam quotidiani eloquii more dicitur, si quid in Ecclesia declamatur, id in libris haberi, et ad instructionem tradi posteris debeat. Et post non multa: Aequum est sane tibi, qui hec etiam Grece legeris, ne forte in aliquibus minus a nobis seruatum translationis ordinem putes, interpretationis nostre indicare consilium. Hec quam bene omnia Gaudentio nostro conueniant, cuius tractatus, tamquam eximii et eloquentis uiri, passim ab exceptoribus colligi solebant, quique Grece lingue peritia instructus erat,  uti ex eius sermonibus patet, facile intelligitur. Ratio quoque temporum optime consentit, nam Rufinus non ante annum 410 Aquileia ab Alarico uastata, in Siciliam profugit, ubi eodem uel sequenti anno interiisse uidetur. Itaque licet Rufinus sedis titulum pretermiserit, hec de nostro dicta esse nullus dubito. Alibi etiam uersionem hanc Librorum Recognitionum Clementis, ut Gaudentio episcopo debitam, memorat Rufinus in peroratione post translationem Commentariorum Origenis in Epistolam ad Romanos, his uerbis: Post hoc sane uocat nos opus quod olim quidem iniunctum est, sed nunc a beato Gaudentio episcopo uehementer perurgetur; Clementis scilicet Romani episcopi, apostolorum comitis, quorum ut successoribus darem cognitionem, libri a nobis in Latinum uertuntur.  Offenderat Cotelerius in not. ad Clementis Recognitiones in Patribus Apostolicis, pag. 485, edit. Antuerp. 1698, Gaudentium hunc intelligens esse Nouariensem; sed protinus in uiam rediit, reponens seu potius Brixiensem.

14. Porro uersionem hanc Recognitionum Clementis, a Siluia uirgine iampridem sibi imperatam,  hereditario iure a Gaudentio exposci, affirmat Rufinus in eadem Prefatione: Opus quod olim uenerande memorie uirgo Siluia iniunxerat, ut Clementem nostre lingue redderemus, et tu deinceps hereditario iure poscebas. Quenam hec uirgo Siluia fuerit, implexa admodum est questio. Brixie in Ecclesia S. Ioannis Euangeliste, olim deforis Brixiam nuncupata, exstat corpus beate Siluie uirginis, cuius memoria recolitur die 15 Decembris. Hanc nonnulli ex Brixianis scriptoribus matrem, nonnulli sororem Gregorii Magni appellantes, uehementer decepti sunt; nam quomodo ad Gregorii Magni familiam pertinere possit, non uideo. Profecto ex illius genere claras feminas, preter Siluiam eius matrem quam Rome iacere compertum est,  atque  ipsius amitas, Tarsillam et Aemilianam, ab iisque degenerem ualde Gorgoniam,  nullas alias inuenio. Quare nominis similitudine factum puto ut uulgari errore, cuius nec patria satis nec genus compertum foret, in urbem Romam, atque in ipsam Gregorii Magni familiam traducta fuerit. Eamdem esse Siluiam hanc que Brixie iacet cum ea que a Rufino memoratur in Prefatione ad Gaudentium, uidetur indicare tum id quod Rufinus ait, nempe uersionem sibi a Siluia imperatam, hereditario iure a Gaudentio expeti; tum locus sepulture, in eadem Ecclesia atque ara, et Siluie et Gaudentio communis; quorum utrumque ostendit fuisse hanc Siluiam Gaudentio nostro caritate, fortasse etiam sanguine, coniunctam. Cotelerius  Siluiam a Rufino memoratam  eamdam esse existimat cum Saluia, de qua Palladius Historie Lausiace, cap. 143. Tillemontius  autumat fortasse esse posse Siluiam Rufini Orientis prefecti sororem, que, ex Oriente in Occidentem regressa, Brixie obierit. Ego, in tanta rerum obscuritate, nichil certi affirmare ausim: quin potius ubi aliquis ex ecclesiastice historie penu meliora ac certiora protulerit, minime repugnabo, immo magno me beneficio sibi deuinctum habebit.

15. Ex hucusque dictis colligitur, satis recte cum Tillemontio affirmari posse, Gaudentium inter uiuos egisse usque ad annum 410. An uero cum Labbeo et Ughello dicendum sit, uixisse eum usque ad annum 427, ignoro. Quod certum est, quatuordecim annos iam se in episcopatu exegisse, tradit idem Gaudentius in sermone de uita et Obitu Philastrii predecessoris sui. Ac potuisse quidem illum uitam longius ducere post annum 406, quo Orientali legatione functus est, putandum uidetur, ex eo quod ualde iuuenis, et immatura etate, ad episcopatum prouectus fuerit. Sed Tillemontius obseruat  Optatianum, quatuor interpositis episcopis, Paulo nempe, Theophilo, Siluino, et Gaudioso, Gaudentii successorem,  inueniri subscriptum epistole synodice concilii Mediolanensis ad Leonem pontificem anno 451. Quare non ualde credibile esse inquit, tam modico temporis spatio, quatuor nempe et uiginti annis, qui ab anno 427 ad annum 451 intercedunt, quatuor episcopos sedere potuisse; ideoque Gaudentii obitum rectius statui circa annum 410, quam circa annum 427. Iacet autem Gaudentii corpus Brixie in ecclesia S. Ioannis Euangeliste, olim deforis Brixiam nuncupata, in eodem sacello una cum Theophilo, eius post Paulum episcopum in sede Brixiana successore, et Siluia uirgine, de qua paulo ante diximus. Horum corpora in eum locum translata ac deposita fuere anno 1595, cuius translationis seriem narrant Acta SS. ad diem 27 Aprilis, pag. 494.  Porro Gaudentii nomen in Martyrologium Romanum relatum est die 25 Octobris, hoc addito elogio: Sancti Gaudentii episcopi, eruditione et sanctitate conspicui; quod sane Gaudentio conuenire, tum eius scripta christiane pietatis imaginem ubique referentia, tum insignis animi moderatio qua inuitus ac reluctans ad episcopatum accedere coactus est, tum ab eo pro Ecclesie pace restituenda fortiter gesta, manifeste indicant. Atque hec de Gaudentio; modo de scriptis eius, tam genuinis quam supposititiis, nobis agendum est.




§I. De scriptis Gaudentii genuinis, et supposititiis.

16. Ad recensenda genuina Gaudentii scripta, non multum cure, aut laboris, impendere nobis opus erit, quippe quod de iis aut parua admodum,  aut nulla sit inter doctos controuersia. Quare paschales decem sermones cum Prefatione ad Beniuolum, genuinum esse Gaudentii fetum, nemo umquam dubitauit, itemque subsequentes quatuor de diuersis capitulis Euangelii, et quintum de Machabeis martyribus, de quibus exstat ipsius Gaudentii testimonium in eadem Prefatione ad Beniuolum, his uerbis: Quatuor preterea breuiores tractatus, quos de diuersis capitulis Euangelii apud te olim fuisse me locutum prodidisti, et quintum de Machabeis martyribus, emendatos tibi, quoniam cogis, remittam. uidetur ex hoc Gaudentii loco coniici posse, paschales quidem sermones habitos fuisse a Gaudentio in ecclesia, subsequentes uero priuatim apud ipsum Beniuolum recitatos; ait enim: Quos apud te olim fuisse me locutum  prodidisti. Idem indicare uidentur Rufini uerba in Prefatione ad Gaudentium, paulo supra allata: si quid a te etiam quotidiani eloquii more dicitur, si quid in ecclesia declamatur; quibus et priuatas disputationes, et publicas conciones a Gaudentio habitas, non obscure designat. Fortasse cetus Christianorum apud Beniuolum fieri solebant, in quibus non alee et compotationibus, sicuti hodie mos est, sed diuinarum questionum, et pietatis studio iugiter uacarent; iisque se facilem ad docendum prebebat Gaudentius, ut uberiorem doctrine sue ac laboris fructum referret. Ceteri uero Gaudentii sermones, nempe de Ordinatione sui, de Dedicatione basilice, itemque duo sequentes, quorum prior ad Serminium,  alter uero ad Paulum Diaconum inscribitur, facile cum ex argumenti ratione, tum ex orationis colore, et similitudine, Gaudentii esse deprehenduntur, ideoque pro Gaudentianis semper in Bibliothecis Patrum una cum aliis excusi.

17. Quoniam autem huic nostre editioni duorum preterea sermonum accessio facta est, equum erit de iis consilium nostrum lectori indicare, rationesque aperire quibus permotus eos tamquam genuinos, ceteris Gaudentianis adiecerim. Cum editionem hanc Gaudentii animo uersarem, forte fortuna incidi in editionem sermonum S. Zenonis episcopi ueronensis, que uerone prodiit, iussu Augustini ualerii cardinalis uerone episcopi, apud Hieronymum Discipulum anno 1586. Eam curiosius peruolutanti  mihi occurrit in Prefatione locus quo curatores, ac recognitores illius editionis lectorem monebant, pretermissum esse S. Gaudentii episcopi Brixiensis sermonem, qui excusis sermonibus  S. Zenonis fuerat additus, quod in uetusto ms. Codice  non reperiretur. Auide arripui oblatam occasionem alterius, si quis forte esset, Gaudentiani sermonis nanciscendi; ac diligenter conquisitam priorem sermonum Zenonis editionem adeptus, que uenetiis peruulgata est anno 1508, in ea libro tertio optatum sermonem inueni hoc titulo inscriptum: Sancti Gaudentii Brixiani de Petro et Paulo sermo 48. Stylus quoque Gaudentio conueniebat; quare iam non inuitus, aut nutans, eum parenti suo asserere cogitabam: hoc tantum in uotis erat, ut  alicuius ms. Codicis auctoritas suffragio nostro accederet. Cumulate desiderio meo satisfactum est; nam consultus a nobis, per litteras illustrissimi ac preclarissimi uiri Ioannis Francisci Barbadici Brixie episcopi, doctissimus atque humanissimus uir Carolus Maiellus, Bibliothece uaticane prefectus, confestim ad nos eiusdem sermonis apographum misit, exscriptum e Codice Urbinate 150, pag. 146, et collatum cum uaticano 1235, pag. 197, in quorum utroque Gaudentii nomen pre se fert. Igitur bini Codicis presidio, ubi non modo huic sermoni auctoritas, sed etiam uariantes lectiones accesserunt, libenter eum in familiam aliorum Gaudentianorum sermonum induximus, ac post uulgatos in ceteris editionibus, locum tenere iussimus.

 18. Alter Gaudentii sermo, qui postremo loco positus est, sepius prodierat apud Lipomanum, et Surium in uitis SS., die 18 Iulii, prefixo Gaudentii nomine, sub hoc titulo: uita beati Philastrii episcopi Brixiensis, per diuum Gaudentium eius successorem descripta. Equidem titulus iste non omnino uidebatur antiquam simplicitatem preferre; sed cum Lipomanus et Surius testarentur, se hunc sermonem accepisse a uetusto libro Sacrarii Ecclesie Brixiane, non diffidebam collatione ms. Codicis, non modo titulum, sed ipsum quoque sermonem, qui nonnichil deprauatus erat, fieri posse emendatiorem. Utrumque prestitum est auxilio duorum Brixianorum Codicum mss., in quibus hic sermo habetur,  hac premissa inscriptione: Sermo beati Gaudentii episcopi de uita et Obitu beati Philastrii episcopi, predecessoris sui. Exstat autem de hoc sermone preclarum testimonium Ramperti, Brixie nono seculo episcopi, qui eius locum profert in sermone de Translatione beati Philastrii, cap. 5, his uerbis: ueluti in edito sermone a presule Gaudentio, uite scilicet beatissimi Philastrii pontificis legitur, fuisse eum omni etati, et conditioni, et sexui, stupenda benignitate communem. Proinde miratus omnino sum, Ludouicum Ellies Dupinium Gallum, Bibliothece Ecclesiastice scriptorem, questionem de hoc sermone mouere Gaudentio potuisse. Alibi etiam Rampertus eiusdem sermonis auctoritate utitur, nempe cap. 9, ac post Rampertum utuntur Baronius, Alanus Anglus, Labbeus,  uossius, Caueus, aliique recentiores; quod cum animaduerterem a Bibliothece Patrum collectoribus non fuisse satis obseruatum  eum idcirco ueluti sincerum, ac legitimum Gaudentii opus, ceteris Gaudentianis sermonibus accensere, meum esse duxi.

19. Atque hec quidem sunt Gaudentii genuina, que exstant; nam et intercidisse non pauca notauimus ad tract. 14. Nunc de supposititiis dicam. Ac primo occurrit Commentarius in Symbolum quod uulgo Athanasii appellatur; huiusmodi enim Commentarii licet omnino, quod sciam, nichil exstet, Gaudentium auctorem faciunt Elias Capreolus, lib. III Hist. Brix., et ex Capreolo Ughelius, aliique. At falsa persuasione deceptos manifeste liquet; cum  Symbolum illud, quod circa finem quinti seculi a uigilio Eapsensi, aut alio quopiam Scriptore conditum esse, constat inter eruditos, minime Gaudentio innotuisse potuerit, qui quarto seculo uixit, aut uix demum initia quinti seculi uidit. Hunc eorumdem Scriptorum errorem expunximus in annotationibus ad Ughellum,  nec quomodo falsus rumor obtinuerit uideo, nisi forte pro Commentario in Symbolum Athanasii, intelligenda sit expositio Rufini in Symbolum, que a multis Hieronymo et Cypriano temere adscripta, aliquando etiam Gaudentio Brixiano tributa fuerit. Inter Gaudentii supposititia numeratur deinde Rhythmus de Philastrio, quem aliquando Gaudentium auctorem pre se tulisse, testatur nobis Rampertus in sermone de Translatione  Philastrii. uerum stylus aperte, ac Latine lingue color, ad sequiora tempora pertinent; nec aliquid in eo rhythmo Gaudentianum uidetur, preter sententias quas rhythmi auctor a Gaudentio in sermone de Philastrio mutuatus est; quare, accedente etiam ipsius Ramperti calculo, libenter rhythmum illum Gaudentio adiudicauimus. uide porro ea que fusius prefati sumus ad eumdem rhythmum in calce sermonum Gaudentii.

 Ad Gaudentii supposititia referri item potest celebris liber de Singularitate Clericorum, modo Origeni, modo Cypriano, aut Augustino tributus; qui cum hucusque certum auctorem non agnoscat, inter adespota scripta a Deherra numerandus erat. Hunc Gaudentio Brixiano adscribi posse censuit Ioannes Fellus in Prefatione ad nuperam Cypriani editionem: De Singularitate Clericorum, inquit, opusculum locum aliquem habeat, ea lege, si aut Origenes, aut Gaudentius Brixianus, aut alius aliquis circa seculum millesimum scriptor, quo tempore lis ista in Occidente maxime feruebat, pro suo agnoscere sustineant. At quisnam iste circa seculum millesimum scriptor? Plane ignotum. Idem Fellus deinde in notis ad eum tractatum, auctorem ad Bede tempora, id est ad seculum octauum,  reuocat, his uerbis: uidetur circa Bede popularis nostri tempora, quando de celibatu clericorum maxime feruebat, presertim in Occidente, controuersia, conscriptus liber, cui seculo respondet a reuelatione desumptum argumentum. Desideraui profecto, cum in hec incidissem, docti uiri iudicium; nam que umquam nota est, queso, que opusculum illud millesimo seculo  aut Bede temporibus tribuendum indicet? Ab episcopo conscriptum, ubi forte uideret nemo, notauit Erasmus  ex iis uerbis que auctor operis apponit:  uos autem, filii karissimi, non tantum persuasione, sed potestate conuenio. uerum que in hoc opere de martyrio disputantur  nullo modo Bede temporibus, immo nec Gaudentii, nec Augustini euo conuenire possunt;  quando nempe, pace Ecclesie data, iam non amplius frequens suberat martyrii occasio. Itaque mea quidem sententia, libellus iste uel ad Origenis, uel ad Cypriani tempora referendus. uidit procul dubio Felli lapsum Guillelmus Caueus, dum Cypriani Opera recensens, illius sententiam de huius opusculi auctore enarrat:  Doctissimi  editionis Oxoniensis curatores, circa Bede etatem scriptum esse arbitrantur. Sed, ut homines sumus, puduit reprehendere, quamuis paulo antea, scilicet in Origene,  libelli huius auctorem, non contemnende uetustatis, Hieronymi saltem euo non inferiorem, pronuntiet. Ceterum libellus ille nichil omnino continet quod controuersie de celibatu clericorum aptari possit, quamuis eorumdem cum feminis  contubernium, ac familiaritatem redarguat; cui profecto argumento congruum auctorem querere seculo decimo minime oportebat. Sane Cyprianus ipse,  aliique ea etate Patres, sepius in eodem argumento uersati sunt, canonesque Conciliorum multis egerunt, ut, ablata huiusmodi corruptione que Ecclesie mores fedabat, integra seruaretur ecclesiastica disciplina.

21. Hec de Gaudentii scriptis tam genuinis, quam  supposititiis. Nihil enim morari nos debet anceps Barthii testimonium, quo Gaudentium una cum Eucherio, Maximo, Cesario, aliisque huiusmodi scriptoribus, unum atque eumdem sub diuersis nominibus auctorem esse, ex argumenti, aut styli similitudine, suspicari uidetur. Sic ille lib. XLII Aduers. c. 18: Illud de his talibus scriptoribus monere non supersedeo, tam non raro inter se similes esse sermones quos ualeriani, Eucherii, Maximi, Cesarii, Gaudentii, Eligii, et aliorum talium nominibus perscriptos habemus, ut magna suspiciosit, uelstylum maiorum minores emulatos esse, uel paucorum scriptorum operibus, diuersos a librariis pro fauore locorum titulos esse impositos. Quid sibi uelit Barthius non intelligo. Aut enim Gaudentio aliorum sermones tribuere uult, aut  aliis Gaudentianos. Si primum, non uideo quam facile ceteris suasurus sit: mihi certe non persuadet. Nam ut aliquando similis forte locus in eodem argumento a duobus scriptoribus usurpatus occurrat, non ideo statim unus atque idem utriusque operis auctor fuisse censendus est. Nihil enim frequentius quam ut scriptor quispiam alterum eiusdem argumenti scriptorem imitari, eiusque sententias totidem quandoque uerbis referre soleat. At uero si Gaudentii Sermones alterius scriptoris esse, significare uoluit Barthius, omnino doctum uirum desipuisse oportuit, cum luce clariora sint indicia in singulis fere Gaudentianis sermonibus, que Gaudentium sermonum istorum genuinum uerumque auctorem ostendant. Hec singillatim enumerare superuacuum  duco, cum ea studiosus lector non magno negotio possit animaduertere; nec Barthium de Gaudentio nostro loquentem tam grauiter aberrasse, alicui mirum sit, cum fuerit uir doctus nimium in iudicando preceps, quapropter Criticus minorum gentium audit a Cotelerio  . Occurrit etiam quedam Octauii Rubei narratio, in uita SS. Faustini et Iouite, pag. 40, qua is, Gaudentio teste, porphyreticam quamdam nobis urnam memorat, in qua aliquando sanctorum eorumdem martyrum corpora iacuisse refert: at Gaudentius nusquam huiusmodi aliquid, quod sciam, scriptis prodidit; suntque he gerre mere, ac nuge, quas Rubeus e uulgi quisquiliis collegit, atque ut aliquam iis fidem faceret, Gaudentio supposuit. Itaque iisdem aut recensendis,  aut refellendis, diutius immorari piget; quare, Rubeo dimisso, ad alia transeamus.



§ II. Iudicium nuperi scriptoris de Gaudentio expenditur.

22. Inter quamplurimos huius etatis scriptores qui ecclesiastice historie studiis egregiam nauarunt operam, precipuum sibi locum uindicat Ludouicus Ellies Dupinius, Bibliothece Ecclesiastice auctor, quam iugi studio, ac diuturno labore confecit. Is dum Gaudentii scripta recenseret, adeo huic nostro  durum se, atque infensum prebuit, ut si quis, minime lecto Gaudentio, Dupinium adeat, eiusque dictis fidem adiungat, Gaudentium ipsum nullius momenti scriptorem censeat oportet, cuius proinde lectioni si quis forte tradere se uelit, oleum sane et operam perdat. Porro ut lectori penitus compertum sit quam non equam Dupinius de Gaudentio sententiam tulerit, liceat hic mihi ipsius Dupinii Gallica uerba afferre, quibus perspectis, lector ipse hac de re, quod iustum fuerit, statuet. De primo Gaudentii sermone hec habet  Il commence le premier de ces sermons par une pensée qui a plus de subtilité que de solidité, pour rendre raison de ce qu'on célèbre la pâque au printemps, après le mauuais temps de l'automme, la rigueur de l'hiuer, et auant  l'ardeur de l'été. C'est, dit-il, pour montrer que Iésus-Christ. qui est le Soleil de iustice, dissipe par ses lumières les ténèbres de l'erreur des Iuifs, et amollit la dureté des ceurs des païens, en préuenant par ses rayons l'ardeur du feu du iour du iugement. Il aioute que le monde ayant été créé au printemps, il était iuste qu'il fût réparé dans la méme saison. Utrum reprehendendus sit hoc loco Gaudentius, nec ego satis dispicio, nec quispiam fortasse alius alter uiderit. Scilicet non omnibus datum est lynceis Dupinii oculis uti. At enim si aptas temporum rationes querere, quibus Dominica mysteria gesta sunt, si rerum conuenientias subtiliter inuestigare, alicui absurdum uideatur, is antiquitatem omnem sibi posthabeat necesse est, atque Ambrosium, Hieronymum,  Augustinum, leuitatis, et inficetiarum accuset. Nec si quid ingenio permisit Gaudentius, Christum iustitie Solem appellans, atque ad huiusmodi imaginem uarias temporum uices conferens, ideo parum solide locutus est; nam, ut ipse Dupinius notauit, statim subdit aptiorem rei rationem paulo infra, ubi ait  : Filius ergo Dei, per quem facta sunt omnia eodem die, eodemque tempore, prostratum mundum propria resurrectione resuscitat, quo eum creauerat ex nichilo, ut omnia reformarentur in Christo, que in celis sunt, et que in terra sunt. Hec autem Gaudentii sententia, qua mundum uerno tempore conditum affirmat, Grecis, et Latinis, ea tempestate communis erat, ut obseruauimus in notis ad hunc Gaudentii locum.

 23. Pergit deinde Dupinius de secundo Gaudentii sermone loqui in hunc modum: Après auoir ainsi expliqué très-clairement le mystère de l'Eucaristie, il parle des dispositions dans lesquelles on doit être pour s'en approcher. Il les trouue toutes figurées par les cérémonies auec lesquelles les Iuifs mangeaient l'agneau pascal. Mais il tire ces conuenances de si loin, que l'on aurait de la peine à les remarquer. Car qui croirait que la ceinture de peau auec laquelle les Israélites se ceignaient, ait été la figure de la mortification des uices? Qui pourrait deuiner que quand il est défendu  de rompre les os de l'agneau, cela ueut dire que l'on doit obseruer les préceptes qui sont dans l'Ecriture? Qui s'imaginerait que quand il est dit qu'il faut brùler les restes de l'agneau, c'est pour signifier que l'on doit consumer par une foi uiue les doutes que l'on peut auoir sur le mystère de l'Eucaristie? Ces allégories, et d'autres semblables qui sont en cet endroit, sont un peu uiolentes, et ie doute fort qu'elles soient du goût de bien des gens. Summa huius Dupiniane reprehensionis in eo uersatur quod Gaudentius intemperanter allegoria usus sit; uidetur enim hoc interpretationis genus uehementer Dupinio displicuisse; nam et de duobus aliis tractatibus paulo post ait: Ces deux instructions  sont pleines de plusieurs allégories. uerum causa hec  Gaudentio communis est cum omnibus fere antiquis Patribus, quibus, in exponendis Scripturis, etiam ubi res per se aperta esset et perspecta, nichilominus allegoriam negligere religio fuit. Notum est illud Augustini  : Dominus noster iehsu Christus ea que faciebat corporaliter, etiam spiritaliter uolebat intelligi. Neque enim tantum miracula propter miracula faciebat: sed ut illa que faciebat, mira essent uidentibus, uera essent intelligentibus. Gregorius quoque, hom. 2 in Euang.: Miracula Domini et Saluatoris nostri sic accipienda sunt, ut et in ueritate credantur facta, et tamen per significationem nobis aliquid innuant  . Neque ego ualde pugnem, leuiora aliquando fuisse que in huiusmodi genere dicebantur, cum ea sit figurate loquendi ratio, ut sepius dicentem in angustias,  ac salebras compellat, et alienissimis sententiis rem propositam explicare cogat: sed fortasse huiusmodi oratio populo ualde placebat, qui plerumque non tam grauem ac disertum, quam admirabilem et acutum oratorem querit. Ideo antiqui Patres, qui debitores se esse sapientibus, et insipientibus, pro caritatis lege scirent, eo dicendi genere utebantur quod plane agnoscerent ad alliciendum, continendumque populum, aptius esse atque utilius. Nec alioqui Gaudentii allegorias inusitatas omnino, aut inauditas Dupinius dixerit; nam, ut alias preteream, sententia illa qua docet, que ex agno superfuerant ideo comburenda fuisse, ut intelligeremus  , si qua mysteriorum superauerint, que capere modo non possumus, hec igni cremanda esse, id est diuino  tradenda Spiritui, ut ea quorum rationem modo non capimus, ardentis fidei spiritu consumantur; hec eadem Gregorii Magni fuit, hom. 22 in Euangelia: Quod ex agno remanet, igne comburimus, quando hoc quod de mysterio eius penetrare non possumus, potestati sancti Spiritus humiliter reseruamus. Hec eadem habetur apud Arnoldum Abbatem Boneuallis Tract. de ultimis uerbis Domini: Ossa  igne comburimus, quia sacramenta quidem  uisibiliter secundum suam speciem percipimus, et sumimus: ipsam uero substantiam nec frangimus, nec minuimus, sed flammis iniicimus, id est spiritualibus intelligentiis commendamus, quod spiritus et uita sint in diuinis mysteriis. Imo inuenitur etiam apud Gozechinum Scholasticum in epistola ad ualcherum  : Isti  eumdem agnum pascalem, qui eadem sacramenta in seipsum ineffabiliter transformans nobis condidit, et consecrauit, crudum uel coctum aqua, non assum igni comedunt; et quod eius residuum est, et semper erit , igni non comburunt. Quod igitur  a nemine cogitari posse affirmauit Dupinius  , idem illud dixerunt tres isti auctores, quos doctos, graues, et honestos uiros fuisse, ac presertim mentis bene sane, Dupinius ipse, ut arbitror, non negauerit  .

24. At hec fortasse omnia ignosci Dupinio a nobis poterant, modo ubi tractatum illum de Gaudentianis scriptis concludit, grauiores multo ac seuiores in Gaudentium iras minime exeruisset. Audiamus porro criticum nostrum de tota Gaudentiana oratione sententiam ferentem: Il n'est pas nécessaire  de dépeindre le caractère de saint Gaudence, on le connaît assez après ce que nous en auons dit. Son style est simple et négligé, il est plein d'allégories forcées, de pensées extraordinaires, d'allusions éloignées.  Ses sermons sont secs, stériles, ils instruisent très-peu, et ne touchent point du tout. Enfin ils n'ont ni la force, ni l'éloquence, ni la beauté, ni l'exactitude des prédications des auteurs Grecs dont nous uenons de parler. Ita Dupinius de Gaudentio, et quidem, ni fallor, parum benigne. Ut uero aperte cognoscat lector quam iniuste ac perperam eum reprehendat, quantaque fuerit Gaudentio ubertas, doctrina, ac dicendi uis, mihi constitutum est, nonnulla hic Gaudentianorum sermonum specimina afferre, ex quibus facile intelligat quisque, quodnam fuerit genus istud orationis tam acriter a Dupinio reprehensum. Gaudentius, Tract. 1, Christianos Iudeis ac Gentilibus comparans, hec habet: Et modo quide n ad comparationem Iudeorum atque Gentilium, qui in profunda nocte incredulitatis  demersi noscuntur, et ad eorum comparationem qui in hereseon caligine ac nocte luxurie demorantur, nos uide ur esse, et plane sumus in luce: sed ipsi dies nostri quibusdam nebulis pretexuntur, et non habent serenitatis letitiam, dicente Propheta: Dies mei sicut umbra declinauerunt. Tract. 4, neophytos alloquens, ait: uos igitur, neophyti, qui estis ad beate huius ac spiritualis pasche epulas inuitati, uidete quomodo ab omni pollutione escarum quas superstitio gentilis infecerit,  uestras animas conseruetis. Deinde, nonnullis interiectis: Seruate, neophyti, ornamentum gratie salutaris: sobrii estote per omnia, ne illud inebriati perdatis: solliciti conuenite ad ecclesiam: orationibus, hymnis, psalmis et canticis spiritualibus nobiscum uigilanter incumbite. Hec sint otii uestri opera; quibus debitum reddentes Christo Domino famulatum, mercedem uite eterne consequi ab ipso possitis. Sint igitur conuiuia uestra sobria, casta cubilia: sit modestus animus, sermo placidus, mitis incessus. Hoccine illud est aridum, et inane dicendi genus, doctrine prorsus atque ornamenti totius expers  ? Tract. 7, ut legem de non comedendo fermentato a seuitie nota, ob mortis penam inobedientibus propositam, excuset: Si fermentatum fieri iussisset, inquit, diligentia illic necessaria  fuerat, ne deesset: quod iussit, desidie est, non laboris. Negligentiam iubet, ut obedientiam probet; et non uis ut damnet illam animam que diligentiam commodauerit ut contemnat? Tract. 11, explicans illud Ioann. uII, Nolite secundum faciem iudicare, sic disserit: Generalis ista sententia est, retinende equitatis magistra, omnibus posita, multis nota, paucis dilecta. Precipitur enim ne huius seculi diuitum personis adulantes, iniquissimo iudicio faueamus incredulis; et impios, crudeles, rapaces, luxuriosos, inhonestos, non solum timido silentio nutriamus, uerum etiam omni reprehensione dignos, iniustis laudibus predicemus: uel, quod est omni feditate deformius, turpia lucra captantes, aliene pecunie notabiliter seruiamus, christiane libertatis obliti. Num sane Gaudentii oratio omnibus  ornamentis ac luminibus caret? an uero e contra splendore, succo, ubertate redundat? Atque hec omnia etiam Dupinio obuia erant, ex quibus cum Gaudentii doctrinam, tum eloquentiam, et ingenium perspicere poterat, nisi prauum animum, et infensum, ad eum legendum attulisset. Tillemontius quidem, qui tali morbo minime laborabat, aliter de Gaudentio censuit, cuius uerba, ut Gallum Gallo opponam, hic libenter describo  :Quoique son style  paraisse assez simple, néanmoins il a de l'élégance, et l'on y uoit un génie fort doux, et en même temps fort agréable. Mais pour le fond des choses, la doctrine et les instructions en sont excellentes.

25. At pergamus adhuc parumper Gaudentium  audire. Nemo enim ipso strenue magis eius causam tuetur. Tract. 5, ad fin., de correptione subditorum loquitur in hunc modum: Quod si lupus desinat esse lupus, et cum agno pascatur, ut ait Propheta; et si leo, desinens esse leo, cum boue manducet paleas; baculo opus non est. Si enim feralium morum nequitia in tantam uertatur mansuetudinem, ut cum ouiculis innocentibus, ac mundis Christi operariis, uite pabulum mites querant, et capiant; dicitur a Christo apostolicis quibusque sacerdotibus, ut neque baculos correptionum portent in uia, quando in discipulis obedientibus  ac modestis terram sanctam possidere iam ceperint. Et tract. 3, animaduertenda maxime est pars illa que incipit: Nec illud otiosum putes; ubi tam luculenter disputat de libertate arbitrii, ut elegantius nichil aut doctius fieri possit. In Prefatione autem totus ille locus  : Pietatis uero cultores quod interdum uel corporis doloribus, uel uariis tribulationibus afflictantur, triplex esse ratio inuenitur: prima correctionis, secunda purgationis, tertia probationis: adeo eloquenter ac docte explanatus est, ut plane in eo regnare Gaudentius, atque omni laude superior esse uideatur. Sic paulo infra  : Probationis igitur gratia mirificus Iob, Iobi historiam pluribus rerum, ac uerborum ornamentis describit; quare nullus omnino esse potest tam crassa Minerua, tamque  hebeti sensu, si unum excipias Dupinium, qui Gaudentiane orationis eloquentiam, et uim non sentiat. Sed frustra sim profecto, si omnia recensere uelim; nec sane Gaudentius longiore indiget defensione, apud eos maxime quibus Gaudentiani sermones in manibus sunt. Itaque ad hos lectorem remitto, ut, iis peruolutis, de Dupiniana reprehensione, quod equum uidebitur, iudicet.



§ III. De consilio et ordine editionis Patauine anni 1720.

26. Plures fuere post typographiam inuentam usque in hanc diem Gaudentii editiones, quarum tamen nulla accurata, aut integra, hactenus dici potuit. Gaudentianorum sermonum specimen primus  edidit Elias Capreolus, lib. III Hist. Brix., excerpta nempe sermonis de Philastrio, circa annum 1500, aut paulo amplius. Deinde circa annum 1554, Aloysius Lipomanus, ueronensis episcopus, protulit sermonem integrum de Philastrio, sermonem de Dedicatione basilice, itemque excerpta ex Prefatione ad Beniuolum, in uitis SS., tom. Iu editionis uenete, ubi, pag. 1 et pag. 15, Opera Gaudentii nondum excusa dicuntur. Prodiit postea anno 1555, Basilee, apud Henricum Petrum duobus tomis opus inscriptum Orthodoxographa, sed in eo quidem Gaudentii exstat nichil; in altera uero eiusdem operis impressione, denuo in eadem urbe pluribus tomis aucta anno 1569, tom. uI, fol. 1799, habentur Gaudentiani sermones, eodem ordine, ac numero, quo sepius  repetiti postea sunt in Bibliothecis PP.; quare hanc primam fuisse Gaudentianorum sermonum editionem satis probabiliter puto.

27. Prodierunt postmodum uarie Bibliothece PP. editiones, post primam Parisiensem anno 1576 a Margarino Bigneo procuratam. In iis omnibus excusus semper est Gaudentius; sed ut fatum est magnarum huiusmodi collectionum, scatebat passim mendis non minimis, que medicam manum exspectabant: ac preterea duobus sermonibus carebat, qui, extorres facti, longius a parente suo uagabantur;  sermo nempe de Petro et Paulo, et sermo de uita et Obitu beati Philastrii. Itaque omnino. opere pretium erat nouam Gaudentii editionem aggredi; cum preterea, quod sciam, numquam seorsim editus fuisset atque ad ingentes illas Bibliothece PP. collectiones tractandas pauci admodum accederent, magna operis mole deterriti. Dum eo in loco res esset, ac male a typographis acceptus iaceret pene in tenebris Gaudentius noster, accidit peropportune, atque, ut ita dicam, cum bonis ominibus, ut anno 1714 prestantissimus atque immortalitate dignissimus presul Ioannes Franciscus Barbadicus, a ueronensi episcopatu ad Brixianum esset translatus, qui statim ab inito Brixiane Ecclesie regimine, consilium edendi Gaudentii sponte sua cepit. Huius summi uiri erga  editionem hanc, a nobis ipsius iussu lubenti animo susceptam, beneficia connumerare si uelim, nullum profecto dicendi finem faciam; nam et opera, et opibus iuuare numquam destitit, presertim ut uariantes mss. Codd. lectiones nobis suppeterent; summoque animi studio, ubicumque opus esset, paratus semper fuit auctoritatem suam, atque officia, benigne impendere. Quin et industriam nostram non semel humaniter excitare, ut propositum urgeremus, et operis ipsius specimina rudia adhuc, et impolita, suismet oculis percurrere: demum editionem ipsam tueri constanter, ac fouere nullo modo umquam intermisit, quoadusque in lucem prodiret; collatis etiam liberaliter pecuniis ad typorum impensas.

28. Ut autem lector sciat quibus subsidiis ad  hanc editionem parandam usi simus, presto nobis fuerunt ex uaticana Bibliotheca collationes trium mss. Codd.: nempe uaticanorum duorum 1243 et 4580, quorum uterque papyraceus; itemque elegantissimi Urbinatis membranacei 75, cuius initiales littere pictura et auro conuestite sunt. Quamuis Codd. isti non magne sint antiquitatis, eximiam tamen nobis opem plurimis in locis ad Gaudentii emendationem contulerunt, ut passim legentibus manifestum erit. Eorum ut uariantes lectiones minore negotio, ac promptius excerperentur, potestatem fecit, uenia etiam data ut e uaticana Bibliotheca Codices ipsi ad Palatium Quirinale transferri possent, pro sua effusa in omnes clementia ac benignitate SS. D. N. Clemens XI, pontifex Maximus,  quo sedente, ac sospite, numquam bone littere sine pretio erunt. Excerpendi autem sibi curam humaniter susceperunt clarissimi, atque doctissimi uiri Franciscus Blanchinus, et Carolus Maiellus Bibliothece uaticane prefectus, uterque eiusdem SS. D. N. Clementis pape XI, ab honore sacri cubiculi; quorum proinde officiis immortales gratias me semper habiturum, hoc loco libenter profiteor. Accessit tribus hisce Codd. mss. alter Florentinus chartaceus Bibliothece S. Marci, cuius meminerat summus uir Ioannes Mabillonius in Itinere Italico, pag. 178; huiusque uariantes lectiones accurate describendas, atque ad nos mittendas curauit adm. reu. Pater Albertus Salui, eiusdem Monasterii  S. Marci Florentie prior. Cum istis quatuor Codd. collati sunt priores decemnouem Gaudentii tractatus, itemque Prefatio ad Beniuolum; ad quorum pariter tractatuum emendationem contulimus tres editiones Bibliothece PP., nempe Parisiensem anni 1589, Coloniensem 1618, et Lugdunensem 1677. Sermo de Petro et Paulo, qui in predictis quatuor Codd. mss. minime habetur, collatus est cum alio Urbinate membranaceo 150, ac uaticano pariter membranaceo 1235. Uterque ex his duobus Codd. continet sermones etiam Zenonis episcopi ueronensis; eorumque etas uidetur pertingere ad quingentos annos. Preter duos istos Codices, usi sumus ad collationem Sermonis de Petro et Paulo antiqua item ueneta editione sermonum sancti Zenonis episcopi  ueronensis anni 1508, in qua sermo hic primum prodiit, minime dissimulato Gaudentii nomine, ut in notis ad eumdem sermonem monuimus. Pro sermone autem de uita et Obitu beati Philastrii, uariantes nobis lectiones suppeditarunt duo Brixiani Codd. membranacei, quorum antiquior prefert notam seculi XI; ac binam insuper editionem adhibuimus, nempe uenetam Lipomani 1554, et Coloniensem Surii 1579, a quibus in uitis SS. uulgatus fuerat. Cum preterea scirem exstare in Ambrosiana Mediolanensi Bibliotheca primam  Gaudentii editionem, que prodiit anno 1569, in Orthodoxographis PP., eius quoque uariantes lectiones priorum decemnouem Gaudentianorum tractatuum, qui in ea cusi sunt una cum Prefatione  ad Beniuolum, descriptas habui a cl. Iosepho Antonio Saxio eiusdem Bibliothece prefecto, eruditionis eximie, ac summe humanitatis uiro; sed eum hec editio consentire fere omnino uideatur cum mendis aliarum editionum, ideo nullus nobis eius usus fuit.

29. Ordo Gaudentianorum sermonum, siue tractatuum, idem apud nos seruatus est, qui in aliis quoque editionibus occurrit. Nam sermo de Ordinatione sui, qui prior ceteris a Gaudentio est habitus, primus quoque ordine esse debuerat; sed Prefatio paschalibus preposita hos priores fecit, in qua quia mentio est de quatuor sequentibus, et quinto de Machabeis martyribus: ideo in hac editione eum ordinem tenuimus quem Gaudentius ipse in Prefatione  nobis statuit, atque in aliis editionibus receptus est. Gaudentianos sermones subsequitur rhythmus de Philastrio, de quo consule ea que diximus in adnonitione eidem rhythmo preposita in calce sermonum Gaudentii.

30. uisum est deinde Rampertum, atque Adelmannum, Gaudentio adiungere eiusdem Ecclesie episcopos, doctrina non minus quam pietate conspicuos. Atque Adelmanni profecto integram epistolam dandi non modica me incendebat cupido, ne dicam spes; quam tamen omnino frustra animo conceptam uix demum egre sensi, cum omnes conatus nostros cedere incassum uidi. Rampertus uero non uno in loco a magnis plagis conualuit quas acceperat, atque in  sectiones accurate distinctus est, auxilio duorum Brixianorum codd. qui paulo ante laudati sunt, quique maximo nobis usui fuerunt ad hanc nostram editionem parandam. In iis enim preter Rampertum, cuius frustra alibi exemplar ms. requiras, exstat sermo Gaudentii de Philastrio, itemque rhythmus in honorem eiusdem Philastrii ex Gaudentiani sermonis sententiis compactus. Sane Brixiana Ecclesia florentem aliquando habuit mss. codd. Bibliothecam, eiusque etiam nunc reliquie nonnulle supersunt, inter quas ms. codex Augustini de Ciu. Dei membranaceus in fol. maioris forme, uti et eiusdem molis, ac note, Collectio sermonum et sententiarum in omnes D. Pauli Epistolas ex Operibus Augustini, que Bede olim adscripta, nunc Floro Lugdunensi  tribuitur. De Brixiana porro Bibliotheca preclarum est S. Caroli Borromei testimonium in actis uisitationis Apostolice ciuitatis Brixie, ab ipso habite anno 1581, que mss. exstant in episcopali tabulario Brixie, his uerbis: Ecclesia Brixiensis, Dei beneficio multis exculta ornamentis, hoc etiam ad pietatis insigne habere debet, ut antiquorum Patrum monumenta, presertim recte exarata, que olim impense conquisita diu asseruauit de gremio suo, si quando usuuenerit, proferat ad Codices aliquos ecclesiasticos, temporum iniuria, aut hereticorum corruptelis deprauatos, quam rectissime emendandos.

31. Itaque hec nobis fuerunt subsidia ad hanc Gaudentii editionem instruendam; in qua quid a nobis prestitum sit, scire si cupiat lector, malim hoc  ex opere ipso intelligat, quam a uerbis meis cognoscat. Porro in eo potissimum uersatus est noster labor, ut Gaudentii textum quam emendatissimum daremus, idque presertim auxilio et ope mss. codd., ac lectore, ubi quid innouatum est, singulis locis admonito; ne, quod admodum docti improbant, censoriam uirgulam sumere, ac pro arbitrio cuncta immutare uelle uideremur. In uariantibus lectionibus apponendis et recensendis, fere me diligentiorem prestiti;  sed malui tamen sedulitatem nostram delicatis hominibus nimiam, aut morosam uideri, quam fidem apud studiosos et doctos lectores periclitari. Nec sum nescius, quam difficilem prouinciam ceperim, ueterem scriptorem emendare, atque  edere aggressus eo precipue in loco, ubi, preter alia impedimenta, maxima laboramus meliorum librorum inopia; at constitutum fuit, aliquid potius tentare, rude licet, et imperfectum, quam Gaudentium nostrum diutius in tenebris neglectum relinquere. Atque utinam aliquando in hisce regionibus aliquis horum studiorum gustus exoriatur, nec semper, ut contingit, heterodoxi homines edendorum ueterum laudem, que iam dudum Italis ingeniis propria fuit, nobis preripiant, quod satis callide hucusque fecerunt in Cypriano, Sulpicio, Eginharto, ac pluribus aliis; ut, eorum auctoritate in prauum detorta,  causam nostram ualidioribus munimentis, ueterum scilicet subsidio destitutam, facilius labefactarent. Sane quantum iis historie ecclesiastice studium, quod ueterum scriptis potissimum nititur, uigere apud nos displiceat, uel una illa uox prodit quam inuitis etiam ab hostibus expressam libentissime accipimus: Plus Annales Baronii quam Controuersie Bellarmini nocuerunt  . Nec fortasse aliquis futilem atque inanem operam putet que ponitur in emendandis ueterum libris; nam audiendus omnino est hac de re summus uir Ioannes Mabillonius in Prefatione ad editionem S. Bernardi: Ex uariis lectionibus eas seligere, et in textum restituere, que accommodatiores  res est que usum ueterum librorum pene assiduum, gustum usu acquisitum, maturiusque iudicium  exigit quam litteratorum uulgus opinatur, qui aranearum telas captare nos existimant, dum has quas putant minutias consectamur. uerum sentiant id genus homines de nobis quidquid uolent, modo operam nostram approbet non hominum plausus, sed publica Ecclesie reique litterarie utilitas.

32. Antequam finio, equum est ut quorum officiis, aut opera potissimum usus sum ad hanc Gaudentii editionem apparandam, erga eos aliquod grati animi testimonium exstet. Ac primo quidem, preter illos de quibus suo loco iam diximus, recensendus hic mihi occurrit cl. uir Alexander Burgos, eximius non magis litterarum, quam uere pietatis cultor, qui instructissimam librorum Bibliothecam undique collectam publice utilitati destinat, eamque, dum Patauii  agerem, usibus meis patere semper uoluit. Multum quoque debere me profiteor nobili, et egregie indolis uiro Francisco Iosepho a Curte, Brixiane ecclesie canonico, ac Iulio fratri meo, studiorum meorum socio, qui in exemplarium et uariantium lectionum collatione, operam suam humaniter mihi impendere minime grauati sunt. Scripturarum syllabum contexuit, et in ordinem redegit adm. reu. Antonius Piccoli archipresbyter ecclesie S. Marie Terentiani Brixiane diecesis. Si quid preterea nitidum, si quid emendatum in hac editione offendet lector, totum id acceptum ferat Ioanni Antonio, et Caietano uulpiis fratribus, quorum industria ac labore id assequimur, ut elegantia aut diligentia peregrinarum editionum non ualde nobis in posterum desideranda  sit.



§Iu. De consilio et additionibus huius noue editionis.

33. Atque hec quidem sunt que prefatus fueram in editione Gaudentii Patauina anni 1720; modo quid a nobis prestitum sit occasione noue huius Brixiane editionis, paucis accipiet lector. Plura siquidem Gaudentium relegenti mihi iamdudum occurrebant, que secundas curas postulare uiderentur, iisque non inuitus manum admouere paratus eram, ut si quando noue editionis daretur occasio, ea non ueteri solum apparatu, sed recentioribus  quoque additamentis instructa in lucem prodiret. Accessit opportune auctoritas eminentissimi uiri Angeli Marie Quirini S. R. E. cardinalis bibliothecarii, ac Brixie episcopi; quem statim ac noue huius editionis consilium agitare sensi, intelligebam profecto quenam essent officii mei partes, quidue mihi prestandum foret summi presulis uoluntati, cuius non iussis modo, sed etiam nutibus obtemperare magno mihi honori ducebam. Itaque dum in eo essem, ut Gaudentiano textui nouas huc illuc notationes inspergerem, nonnullas etiam ex prioribus in melius, ut mihi quidem uidebatur, reformarem; ecce mihi ex insperato obiicitur ms. Gaudentii sermonum codex, non magne ille quidem antiquitatis, ut scripture specimen et parua litterarum forma  ostendebat; sed cui pretium conciliaret, quod fuisset olim in libraria supellectile doctissimi uiri Octauii Pantagathi, ut emendationes in margine libri eius manu passim apposite, noto mihi litterarum ductu indicabant. Quis porro fuerit Octauius Pantagathus Brixianus, magni euo suo inter litteratos nominis, neminem qui uel mediocri polleat eruditione latere puto. Quamuis enim nullum prorsus ingenii sui monumentum quoad uixit in uulgus dare, nullum lucubrationum suarum fructum posteritati constare uoluerit, eximia nichilominus doctrine fama uiguit, eoque nomine celebratur scriptis fere omnium qui eius etate uixerunt, cuius rei testimonia apud illius temporis scriptores frequentia occurrunt. Nam preter alios bene multos Lilius Gregorius  Giraldus, dialogo 2 de Pet. nostr. temp., sic de Pantagatho: Brixia multos habet eruditos, sed non et petas, ut eius filia uerona. Inter eruditos quidem magnus ubique Pater Octauius, nisi quod stylo abstinet nec suas opes publica taberna uenditat. Paria facit Iacobus Augustus Thuanus, lib. I Commentar. de uita sua his uerbis: Iam Octauianus Pantagathus ad meliorem uitam migrauerat, cuius magnum in litteris nomen, et dignus tanto magistro discipulus Onuphrius Panuinius. Nemo autem prolixior et uberior in laudibus Pantagathi, quotiescumque de eo incidit sermo, quam idem ipse Panuinius, cuius ut loca plura transmittam in quibus summo eum loco habere testatus est, unicum adseribo 2 Comment. ad librum Fastorum p. 390, ubi de origine indictionum  uerba faciens hec habet: Quod quo tempore, qua ratione, et a quibus factum fuerit, atque unde ego illud acceperim demonstraturus, cogor ante pauca proponere de laudibus eius, cuius potissimum industria rem obscurissimam, ac tenebris antiquitatis oppressam, atque a nemine hactenus cognitam illustraui, et in lucem produxi. Etenim ingenui ac grati animi esse existimo, unde aliquid acceperis, per quem profeceris indicare, neminemque iusto laudis preconio spoliare, et presertim eum hominem, a quo omnium que in toto hoc opere elaborate, accurate, perfecteque concinnaui, initia hauserim. Hic est autem P. Octauius Pantagathus, qui nisi hoc nomen haberet, prenomem merito habere potuisset; cuius de laudibus  etsi pauca, aut obiter dicere nefas esse existimo, uix enim integris uoluminibus explicari possent, tamen ob singularem meam erga illum obseruatiam, hoc loco mihi temperare non potui, in quo ea explicanda sunt que de illius precipue ingenii acumine, iudicii acrimonia, reconditiorisque eruditionis uarietate, atque prestantia, tamquam purissimo fonte manarunt, quin breuiter de tanto uiro et uere que sentiam dicam; ut et qui eum nouerunt, quod eum nouerint in magna felicitatis parte ponant; qui autem ignorant, iihominis cum optimi, tum doctissimi, notitiam a me accipiant. Sic enim sentio, neminem nostra etate, uel ingenio, uel diligentia, uel doctrina prestantiorem haberi. Atque hec hactenus de Pantagatho.

 34. Ut autem ad codicem tanti possessoris nomine commendatum ueniam, mox ut cepi eumdem cum editis contendere, cognoui statim quanta esset eius utilitas, et prestantia. Dubitaueram nempe prima facie descriptum fortasse ab aliquo ms. exemplari, illorum scilicet quibus fueram in priori editione usus; ideoque nullum ex eo fructum perceptum iri, quin potius in huiusmodi scripto excutiendo horas collocare, idem omnino esse ac oleum et operam perdere. uerum nichil minus; patuit enim paruo negotio illum neque a Florentino neque ab Urbinate, aut uatt. duobus desumptum esse a quibus sepissime discrepat, quod a me notatum tract. 5, ad illud: Quasi in occulto ascendet; et tr. 10, ad fin., in illis uerbis: Pastorem simul et pascua;  immo potius iisdem meliorem et emendatiorem deprehendi ex iis que eiusdem codicis ope aut restituta, aut asserta, aut in melius conformata annotaui tr. 4, ad finem, in illa uerba: Spiritum sitire balbutiunt; tr. 9, circa medium, ad uerba: Ergo cum consideremus; tr. eod., in fin., not. ultima, ut etiam tr. 13, non uno in loco. Iam porro non pauca etiam loca librariorum culpa desperata, et afflicta, quibus in priori editione mss. codd. nichil subsidii attulerant, libri huius auxilio conualuerunt, cuius rei pulchrum specimen apparet tr. 3, post med., de duplici Niniues euersione; ut etiam tr. 6, ante med., in illis uerbis: Quoniam filii Aegyptiorum natura. Illud quoque non pauci momenti est tr. 4, ubi reponit, assument secum uicinum proximum  suum, pro eo quod corrupte habebat in ceteris libris, assumet secum uiciuus proximum suum; et tr. 8, post med., ubi cum libertate diuini amoris male legebatur pro cum liberalitate diuini amoris, quam lectionem suppeditauit cod. Pantagathi; ut alia non pauca preteream, que diligens leetor suapte cura, et studio facile comperiet. Itaque opera Iulii fratris adhibita, qui librum ipsum auro contra estimandum inuenerat, et comparauerat, a capite ad calcem codicem hunc Gaudentianis sermonibus contuli, uariantesque lectiones, et emendationes in sua loca diligenter conieci; ex quibus si nonnichil splendoris ac lucis Gaudentio additum prudens lector iudicabit, omnino opere pretium fecisse me, et  non modicum laboris mei fructum percepisse statuam: sin minus, nouo hoc erga Gaudentium nostrum  sedulitatis et obseruantie mee testimonio contentus ero.





TESTIMONIA DE GAUDENTIO.



S. Ioannes Chrysost. epist. 184, edit. Frontonis Ducei, Parisiis 1636.


GAUDENTIO EPISCOPO BRIXIANO. Nihil nos latet rerum tuarum, sed tamquam presentes probe nouimus studium tuum, uigilantiam, curas, labores quos pro ueritate suscepisti; tibique ingentes gratias agimus, neque mediocrem in tanta degentes solitudine consolationem haurimus ex tue caritatis ardore, ac sinceritate; cuius dum hic periculum fecimus, istic quoque integram illam uigere cognouimus, nec ullo modo aut temporis diuturnitate, aut itineris longitudine, debilitatam fuisse.



Palladius dial. de uita S. Ioan. Chrys., cap. 4, edit. Emerici Bigotii, Parisiis 1680.

Cum igitur sanctus Aemilius Beneuenti episcopus,  et Cythegius, et GAUDENTIUS, una cum ualentiniano et Bonifacio presbyteris, accepissent litteras imperatoris Honorii, Innocentii, et Italorum episcoporum Chromatii Aquileiensis, et uenerii Mediolanensis, atque aliorum, nec non Commonitorium Synodi totius Occidentis, publica euectione Constantinopolim profecti sunt.



Rufinus in Pref. ad uersionem librorum Recognitionum Clementis.

Tibi quidem, GAUDENTI, nostrorum decus insigne doctorum, tantus ingenii uigor, immo tanta spiritus gratia est, ut si quid a te etiam quotidiani eloquii more dicitur, si quid in ecclesia declamatur, id in libris haberi, et ad instructionem tradi posteris debeat.



Martyrolog. Rom. 25 Octob.


Brixie natalis sancti GAUDENTII episcopi, eruditione, et sanctitate conspicui.



Rampertus in Serm. de Translat. Philastrii, cap. 5.

ueluti in edito Sermone a presule GAUDENTIO, uite scilicet beatissimi Philastrii pontificis, legitur.



Ibidem cap. 9.

Cuius uite, sanctitatisque eum sapuit episcopus GAUDENTIUS, successor suus, qui per quatordecim annos, forsan et plus, diem transitus eius feriatum ducebat, populo siquidem de eo sermonem faciens?



Nicephorus Callistus lib. XIII Histor. Eccles., cap. 33, edit. Paris. 1630, ex recens. Frontonis Ducei.

Insuper synodi decreto, que Ioannis causa in Italia coacta fuit, in manus recepto, Dei amans  Aemilius Beneuenti episcopus, Cathegius  et GAUDENTIUS, cum ualentio, et Bonifacio presbyteris, Roma Byzantium profecti sunt.



Petrus Crinitus lib. uIII Commentar. de hon. discipl., cap. 1.

Ex nostris Tertullianus, Hilarius, Cyprianus, Augustinus, Hieronymus, Rufinus, Ambrosius, GAUDENTIUS; nam horum quidem Commentarii perinde mihi atque thesauri uideri solent, in quibus tam uaria,  tam multiplex doctrine rerumque omnium cognitio est, ut uniuersam prope antiquita em, legesque omnes, et philosophie placita contineant.



Elias Capreolus lib. II Hist. Brix.

GAUDENTIUS continuo post Philastrium presul noster, qua doctrina, quibus consiliis, et grauitate polluerit, ex eius de Philastrio oratione uel maxime intelligi potest.



Aloysius Lipomanus in Pref. tom. Iu.

Si uis scire quis fuerit GAUDENTIUS episcopus Brixiensis, et quante in Ecclesia auctoritatis, et reuerentie, ex eius scriptis facile recognosces. Temporibus enim D. Ambrosii floruit, et ipsomet teste, successor fuit Philastrii episcopi magne sanctitatis  uiri, qui D. Augustini tempora precessit, et librum de Heresibus scripsit. Synchronus etiam fuit GAUDENTIUS Beniuoli sanctissimi uiri, tam in Ecclesiastica, quam in Tripartita Historia celebratissimi, ad quem etiam quedam sua scripta dirigit.



Posseuinus in Appar. Sacr.

GAUDENTII Brixiensis episcopi, qui Philastrio successit, opera D. Ambrosii, cuius etate uixit, quique in Cappadociam iter suscepit, ut reliquias martyrum inde adueheret, et suum [Forte suam Ecclesiam] eisdem reliquiis nobilitaret, exstat oratio habita in dedicatione basilice, ubi de iisdem martyribus plura. Exstant item tractatus, seu sermones, quibus utilem, et lectu dignam prefationem ascripsit.



Baronius ad A. C. 386, n. 7.

 GAUDENTIUS, haud pridem defuncto Philastrio, quem uidimus interfuisse cum Ambrosio Aquileiensi concilio, in locum eius subrogatus est, licet immatura etate, sed prestans doctrina, atque uirtutibus: uerum quali, quantaue adhibita ui, ipse declarat in Sermonis exordio quem de sua Ordinatione tunc habuit.



Idem ad A. C. 451, n. 16.

Fuerunt sane iidem florentissimarum Ecclesiarum antistites: quarum Brixiana nobilitata sanguine martyrum, sanctis quoque episcopis, Philastrio, GAUDENTIO, et aliis pluribus illustratur.



Bellarminus de Script. Eccles.

GAUDENTIUS, successor Philastrii in episcopatu Brixie, scripsit utilissimos tractatus de uariis argumentis,  qui exstant.



Labbeus de Script. Eccl. tom. I, pag. 337.

GAUDENTIUS, Philastrii in Brixiano episcopatu ab anno 387 successor usque ad initia seculi quinti, et annum uel 410, ut quidam, uel 427, quantum quidem ex eius successoris Pauli initiis datur intelligi, quem Ferdinandus Ughellus tom. Iu Italie sacre docet episcopalem dignitatem adeptum anno 427.  GAUDENTIUS uero obiit die 25 Octobris, conditus Brixie in Basilica sancti Ioannis Euangeliste.



Gaspard. Barthius lib. XuIII Aduers. cap. 1.

GAUDENTII Tractatus in Exodum perspicue boni sunt.



Ferdinandus Ughellus tom. Iu Ital. Sac., Edit. uen., col. 528.

Satagente deinde Ambrosio Mediolanensium sanctissimo presule  ad hanc sedem  prouexere sanctum GAUDENTIUM, adhuc florentis etatis, anno 385 in Oriente ad sacra loca peregrinantem; doctrina, ac sanctitate uirum insignem.



Philippus Ferrarius in Catal. SS. Ital. 25 Octobr.

GAUDENTIUS, S. Philastrii discipulus et successor, iuuenis ad episcopatum Brixiensem, et inuitus assumptus  est; a S. Ambrosio episcopo Mediolanensi, cui familiarissimus erat, consecratus. Is in Palestinam peregrinatus, multis et preclaris reliquiis suam ditauit Ecclesiam, quarum partem ex Palestina, partem uero ex Cesarea Cappadocie a S. Basilii neptibus monialibus, alias Roma, alias Mediolano accepit. Plura scripsit, doctrina enim excelluit, ex quibus aliqua in Bibliotheca Patrum leguntur, insignem illius eruditionem testantia.



Aubertus Mireus in Auctar. de Script. Eccl.

GAUDENTIUS, Brixiensis in Italia episcopus, Philastrio illa in cathedra suffectus est, procurante Ambrosio episcopo Mediolanensi, ut ipse GAUDENTIUS testatur in sermone quem de ordinatione sua habuit. De peregrinatione in Orientem a se suscepta  idem ipse agit in sermone de dedicatione ecclesie. Scripsit tractatus uarios quos Bellarminus in Catalogo recenset; exstantque in Bibliotheca ueterum Patrum.



Ioannes Cardinalis Bona in Pref. lib. de diuina Psalmod.

GAUDENTIUS, episcopus Brixiensis, pietate, et sapientia illustris.



Acta SS. 10 Martii, pag. 14, § 1, n. 7.

Inter antiquiores Patres Latinos floruit S. GAUDENTIUS, satagente S. Ambrosio episcopus Brixiensis circa annum 385 creatus: inter cuius Opera exstat homilia de sanctis XL martyribus, habita die dedicationis basilice ad honorem illorum a se erecte. Retexitur ab eo historia martyrii, indicaturque  occasio reliquiarum ab se ex Oriente ad suam Ecclesiam delatarum, quam saltem partem mox proferemus. In aliis sanctum Basilium ferme secutus est.



Gerardus Ioan. uossius lib. 3 de Hist. Lat., cap. 2.

GAUDENTIUS, Brixiensis episcopus, memorie prodidit uitam S. Philastrii, cui successerat in episcopatu. Habes eam apud Surium tom. Iu, die 18 Iulii.  Obiit autem Philastrius anno 387: unde GAUDENTII etas satis patet.



Natalis Alexander Select. Hist. Eccl. Sec. Iu, cap. 6, art. 34.

GAUDENTIUS, Philastrii in Brixiensi episcopatu successor, ab anno 387 usque ad initia seculi quinti floruit. Plures tractatus, seu sermones, habuit uariis de argumentis, qui exstant in Bibliothecis Patrum.



Guilielmus Caueus Histor. Litter. Eccles. Script. Sec. Iu.

GAUDENTIUS, cuius aut nulla, aut rara admodum apud ueteres memoria [a 1Kb] , dum prouincias Orientales religionis ergo peragraret, et circa annum 387 Cesaree Cappadocie hereret, mortuo interea temporis  Philastrio Brixie episcopo, ei ab Ambrosio, aliisque prouincie Cisalpine episcopis, successor absens designatur; neue electio alicuius fraude incassum cederet, singulorum iuramento confirmatur. Cumque hec audisset GAUDENTIUS, et in Occidentem reditum detrectaret, missa est ab episcopis ad ipsum legatio, et ad Orientis etiam Antistites, qua rogarunt ut renitentem reuerti GAUDENTIUM ecclesiasticis censuris compellerent. Factum id; coactusque redire GAUDENTIUS, sanctorum XL martyrum reliquias, a sacris uirginibus S. Basilii neptibus Cesaree agentibus acceptas, secum detulit, et Ecclesie Brixiane regimen suscepit. Anno 405, synodi Romane, et Honorii imperatoris nomine legationem una cum aliis quibusdam episcopis obiisse uidetur, ut  Arcadium imperatorem Chrysostomo subinfensum, pacatiorem redderet. Quo anno e uiuis ereptus sit, parum liquet.

NOTA. Quanti autem faciendum sit uiri clariss. Sebastiani Tillemontii testimonium superius allatum in Prefatione num. 24, quod huiusmodi est: Quoique son style  paraisse assez simple, néanmoins il a de l'élégance, et l'on y uoit un génie fort doux, et en même temps fort agréable. Mais pour le fond des choses, la doctrine et les instructions en sont excellentes, asserat ipsemet Dupinius, cuius audax de Gaudentianis scriptis iudicium eo testimonio retunditur. Hec habet de Tillemontio in Biblioth. sua Ecclesiastica Dupinius: Les Mémoires sont d'une recherche presque infinie, et composés  auec toute l'exactitude possible . . . Les notes qui sont à la fin de chaque uolume sont excellentes, et d'une critique très-exacte.

Hoc monitum pro Testimoniorum de Gaudentio coronide adiiciendum iussit Eminentissimus editionis huius Mecenas, ut Gaudentianis scriptis magis magisque sua staret auctoritas, quam temere conatus est ledere Dupinius.






SANCTI GAUDENTII BRIXIAE EPISCOPI TRACTATUS uEL SERMONES QUI EXSTANT. 



Prefatio. SERuO CHRISTI BENIuOLO GAUDENTIUS [a 3Kb] .

 217 Communis uoti fuerat, ut ea que de diuinis eloquiis [b 2Kb] per paschales dies proxime preteritos explanaui, coram ualuisses audire. Cum enim semper,  tum precipue diebus festis presentia tua nobis merito grata est in ecclesie Brixiane conuentu. Nam sicut [c 1Kb] honoratorum nostre urbis, ita etiam  Dominice plebis, [a 1Kb] Domino annuente, dignissimum caput es, quia non minore diligentia seruare studes Dei precepta, quam discere: robustam catholice fidei professionem preclare uite meritis equiparare [b 1Kb] contendens, ut habeat sincera fides 218 opera sue puritatis nitore condigna. Qua in re maximus docentis fructus est, et immortalis utilitas audientis, dicente Apostolo: Non auditores tantum, sed factores legis iustificabuntur [c 1Kb] apud Deum . Nec mirum si hodie taliter in timore Domini conuerseris, qui, [d 1Kb] necdum percepta Baptismi gratia, ita pro fidei celestis ueritate pugnasti, ut imbutum te admirabilibus doctrinis Apostolici per omnia uiri [e 1Kb] patris nostri Philastrii, tante constantie [f 1Kb] testimonium  approbarit. Nostri namque temporis [g 1Kb] Regina  Iezabel, Ariane perfidie patrona simul [h 1Kb] ac socia, [i 1Kb] cum beatissimum persequeretur Ambrosium, Ecclesie 219 Mediolanensis antistitem, te quoque ea tempestate [i 2Kb] Magistrum memorie, oblitum salutaris fidei arbitrata, contra catholicas dictare Ecclesias compellebat, quod ne faceres, ultro et [k 1Kb] promotionis pollicite dignitatem, et ambitionem seculi, gloriamque mundanam, pro Dei gloria contempsisti, magis eligens [l 1Kb] priuatus uiuere, quam mortuus militare. uere enim moritur apud Deum, qui ab apostolice fidei ueritate discedit, cui Christus Deus, qui uita est, amputatur, dum [m 23Kb] eterne Trinitatis homoousion deneganti subtrahitur. Sed ut ad propositam causationem redeam, ex ingenti egritudine  tuum [n 1Kb] tunc adhuc corpus inualidum, ne supradicte  festiuitati interesses, inhibuit, unde uehementer [a 1Kb] dolebas, omnino fraudem tibi spiritualium bonorum reputans peccatis urgentibus irrogatam: ac propterea singulare quoddam dispendii memorati remedium magnopere exegisti, ut scriberem quid unaquaque die illius sacratissime hebdomadis, sancte fraternitati a me expositum meminissem. Quod plane ego mediocritatis mee conscius, litteris credere non auderem, nisi tu [b 1Kb] religiosa instantia 220 compulisses, satis est enim mihi, si instruere commissam plebem uiua saltem uoce sufficiam. Sciens itaque [c 1Kb] uerum diuine sapientie amatorem non super assertione inutilium rerum inanis eloquentie pompam querere, sed salutarem de Scripturis sanctis explanationum congruentium desiderare doctrinam,  scribere tibi aggrediar omnino iisdem sensibus, et fortasse etiam uerbis, quibus me in Ecclesia locutum esse reminiscor, ut loquelam meam, qualiscumque est, facile, cum legeris, recognoscas. [d 1Kb] Quatuor preterea breuiores tractatus, quos de diuersis capitulis Euangelii apud te olim fuisse me locutum prodidisti, et quintum de Machabeis martyribus, emendatos tibi, quoniam cogis, remittam, ut eos, si ulla utili memoria dignos arbitraris, in postrema parte [e 1Kb] schedule huius simul transcribendos adiungas. De illis uero tractatibus, quos [f 32Kb] notariis   latenter appositis, procul dubio interruptos, et semiplenos otiosa quorumdam studia colligere presumpserunt, nichil ad me attinet. Mea iam non sunt, [g 1Kb] que constat precipiti excipientium festinatione [h 1Kb] esse conscripta: uereor tamen, ne aliqua sub [i 1Kb] sermonis mei titulo sane fidei inimica alieni errores inuoluant, et efficiantur sempiterni criminis rei, qui fuerint incaute 221 presumptionis auctores. Ergo quoniam desiderio tuo negare operam non potui postulatam, breuiter tibi prius ostendam, non semper egritudinum plagas pro peccatorum cumulo nostris corporibus irrogari. Humani corporis natura, ex quo sententiam mortalitatis excepit: Tu terra es, et in terram ibis , infirmitatibus uariis subiacet, sine  discretione cuiusquam; et quamuis peccatores nos esse salubriter fateamur, non tamen uel ex uigore, uel ex debilitate carnis, meritorum ponderande sunt qualitates, cum frequenter idolorum cultores sanitate corporis, ac bonis huius seculi perfruantur, et e contra diuino cultui inherentes egritudinum, ac tribulationum uexatione quassentur. Nam legimus Abimelech gentilem regnasse , et Abraham sanctum peregrinationis molestias pertulisse : et illius Laban Syri [i 1Kb] idololatre mercenarium fuisse sanctum Iacob : et Moysen  iustum, regnante impio Pharaone, latuisse metuentem in terra Madian : et Eliam mirificum a facie persequentis Regine Iezabel fugisse ad solitudinem . In nouo autem Testamento Ioannes, Prophetarum maximus, post longum squalorem feralis custodie , post iniquas contumelias uinculorum , [a 1Kb] decollatur in carcere: et Herodes sacrilegus, qui eum iussit occidi, epulatur cum principibus suis, et tribunis, et [b 89Kb] primoribus Galilee discumbens: ebrius non solum uino, sed ipsius etiam cruore Baptiste. [c 1Kb] Et sicut in Apocalypsi de Babylone scribitur, uel urbe, uel gente, uel unaquaque anima, errorum caligine, uitiorumque carnalium permixtione confusa : Et uidi, inquit, mulierem ebriam de sanguine sanctorum . uerum  hec Dei patientia quorsum euadat, ipse Saluator docet [e 1Kb] in Euangelio, dicens: [f 1Kb] Homo quidam erat diues, qui induebatur purpura, 222 et bysso, et epulabatur quotidie splendide: pauper autem quidam, nomine Lazarus, iacebat ad ianuas eius ulceribus plenus, [g 1Kb] et cupiebat saturari de his que cadebant de mensa diuitis [h 94Kb] : sed et canes ueniebant, et lingebant ulcera eius. Factum est autem ut moreretur pauper, et portaretur ab Angelis in sinum Abrahe: diues uero mortuus sisteretur [i 61Kb] ad inferna supplicia ; et  obsecraret istius pauperis tincto [i 9Kb] in aqua digito refrigerari linguam suam, quod tamen promereri non potuit, in tormentis flamme inexstinguibilis constitutus. [k 1Kb] Ad hanc seruatur penam prosperitas impiorum; et e contra ad illam beatitudinem perducitur iustorum tribulatio, ut cum sancto Abraham Patriarcha, in eterna uita requiescere mereantur, qui angustias uite huius fideli patientia tolerantes, de seculo isto migrauerint. Unde dicebat Dominus: Intrate per angustam portam, quia lata, et spatiosa uia est que ducit ad perditionem, et multi sunt qui intrant per illam . Quam angusta est porta, et arcta est uia, que ducit ad uitam, et pauci sunt qui inueniunt eam . Propter hoc et sanctus Apostolus gloriari se in infirmitatibus suis predicat: Cum enim infirmor, ait, tunc  potens sum . Sanctum quoque Timotheum assiduis egritudinibus laborasse, idem beatissimus prodidit apostolus Paulus scribens ad eum: [l 1Kb] Noli amplius aquam bibere; sed uino modico utere, propter stomachum, et frequentes tuas infirmitates . [m 1Kb] Querat fortasse quispiam diuitum, dicens: Ergo malitiose Deus dedit diuitias, [n 1Kb] si propter eas diuitem torquet. uult enim uideri humanus error, non modo cum uenia, [o 1Kb] sed etiam cum ratione  peccare. Non malitiose, sed prouidenter [a 1Kb] te fecit 223 Deus diuitem, ut per opera misericordie inuenires peccatorum tuorum uulneribus medicinam. Eleemosyna quippe a morte liberat, et ipsa mundat ab omni peccato . Non enim ob hoc cruciatur ille quia diues fuit, sed quoniam ipso epulante pauper Lazarus esuriit. Ceterum et ipse sanctus Abraham diues fuerat, sed peregrinorum, [b 1Kb] indigentiumque mancipium. Sanctus quoque [c 2Kb] Iob regnum tenebat Arabie, sed  nulla uidua, nullus pauper, domum eius sinu uacuo exibat. Denique in doloribus constituto exprobrantur per mulierem opera misericordie, que frustra exercuerit: [d 1Kb] Et ecce, inquit, que pateris . Heu uenenata diri serpentis astutia; quoniam a bonis operibus famulum Dei reuocare non ualuit, incumbebat ut benefacti  penitudine fructum perderet pietatis! Caueant ergo infructuosi locupletes terribile exemplum illius sine misericordia Diuitis college sui, ne ad similia tormenta ducantur: magis autem faciant eleemosynas largiter, frequenter, gratulanter. Hilarem enim datorem diligit Deus . Distribuant opes suas egenis, acquirant sibi thesauros in celo, ubi neque erugo, neque tinea corrumpit, neque fures effodiunt et furantur : ut de hoc seculo exeuntes possint inuenire refrigerium in sinu illius uere diuitis Abrahe. Hec ad questionem, [e 1Kb] que occurrerat, breuiter respondisse sufficiat. Illa autem que superius comprehensa sunt idcirco memoraui, ut [f 1Kb] nemo nostrum scandalizetur in cogitatione sua, nemo nostrum murmurare audeat contra  Deum, si uideamus iniustos, idololatras, blasphemos, continua [g 1Kb] salubritate corporis 224 frui, florere  honoribus mundi, [h 1Kb] caducis opibus redundare; e contrario nos tribulationibus uariis confici, doloribus carnis affligi, paupertatis necessitatibus subiacere. Nouit uniuersorum arbiter Deus qua prouidentia suos uerberet; et qua ratione parcat impiis in hoc mundo. Nec plane ignoramus ab Apostolo beatissimo [i 1Kb] nos eruditi, quod longa erga iniquos bonitas Dei aut ad conuersionem prouocat sentientes, aut ad iustiorem penarum sententiam reseruat ingratos: An, inquit, diuitias bonitatis eius, et patientie, et longanimitatis contemnis, ignorans quod bonitas Dei [i 23Kb] ad penitentiam te inuitat? Tu uero secundum duritiam tuam, et cor impenitens, thesaurizas tibi iram in die ire, et reuelationis iusti iudicii Dei, qui reddet unicuique secundum opera eius . Reseruatur enim in diem iudicii illa retributio generalis:  in hoc autem seculo idcirco interdum quidam uel blasphemi, uel apostate, tormentis insanabilibus consumuntur, ut ceteri eorum suppliciis terreantur. Pietatis uero cultores, quod interdum uel [k 1Kb] corporis doloribus, uel uariis tribulationibus afflictantur, triplex esse ratio inuenitur: [l 1Kb] prima correctionis, secunda purgationis, tertia probationis. Hominem fidei apostolice inherentem, si frequenter in quibusdam peccare uideat Deus, [m 1Kb] sic peccatorem suum uerberat ut emendet, ut [n 1Kb] salutari admonitione flectat ad penitentiam: negligentem, ne tolerabili ultione dilata, gehenne inextinguibili fiat obnoxius. Eum quoque quem pudice conuersantem, ac iuste, quedam tamen improbarum cogitationum macule resperserunt, idcirco Dominus nunc et tribulationum  et egritudinum flagello castigat, ne in illo aliquid sordium futurus ignis inueniat, sed ut  per exiguas plagas breuissimi temporis, ab omnibus purgatus maculis securior ad eternam migrare requiem mereatur. Hec est amantis Dei consulta erga peccatores suos, ac pia seueritas. Scriptum est enim: Quoniam [a 1Kb] quem diligit Deus, uerberat: flagellat autem omnem filium, quem recipit . Unde merito misericordem Deum quisque nostrum predicat Prophete [b 1Kb] doctus 225 eloquio: Castigans castigauit me Dominus, et morti non tradidit me . Iustos uero, et inculpabiles quosque, sicut sanctum Iob (de quo scribitur , hac de causa Deus omnipotens uel damnis facultatum, uel orbitatibus charorum, uel angustiis persecutionum, uel dolorum carnalium stimulis tentari permittit, ut probet. Probat autem  non sibi, qui ante nouit uniuersa quam fiant, sed Angelis, et hominibus, ut eos ex factis probos nouerint, quoniam conscientias intueri non possunt, quas solus nouit scrutans corda et renes Deus. Ipse enim nouit occulta cordis, ut Prophete sermo testatur . Et ideo forsitan beatus Apostolus, inter multiplicium tribulationum, persecutionumque tentacula constitutus, aiebat: Quoniam spectaculum facti sumus haic mundo, et Angelis, et hominibus . Angelis quidem iustos suos Deus probari ideo uult, ut consummatam sanctorum iustitiam letantes agnoscant. Letantur enim beati Angeli in celo, ut ait Dominus iehsu, etiam super uno peccatore penitentiam agente . Hominibus autem probatam  esse uult perfectionem iustorum, ut ad perseuerantiam dilectionis Dei eorum prouocentur exemplo. Diabolo etiam probatam uult ingerere Deus sanctorum iustitiam, [c 1Kb] ut eos bonorum operum meritis debite ad amicitiam Dei, et ad regnum celi unde ipse cecidit, doleat esse prouectos [d 1Kb] ; doleat, indignetur, inuideat, ingemiscat, nec tamen audeat quidquam de iudicio diuino causari. [e 1Kb] Probationis  igitur gratia mirificus Iob , ex opulento repente inops efficitur, ex patre decem natorum sine filiis inuenitur, ex uegeto [f 1Kb] ac sano uulneratus, ex florentissimo [g 1Kb] uermibus exaratus aspicitur, ex glorioso opprobriis expositus reperitur: opprobriis autem et amicorum exprobrantium, et  proprie coniugis, que non ad solatium dolorum eius, sed ad ultimam tentationem docetur esse seruata. Nam cogebat eum loqui uerba blasphemie [h 1Kb] replicans ei 226 iustitie eius opera [i 1Kb] que incas sum gessisset, qui ad tot miseriarum genera peruenisset. Quapropter inquit: Dic aliquem sermonem contra Dominum, et morere . Mortem blasphemanti debitam pro remedio erumnarum suggerit acquirendam callidus iterum per mulierem serpens;  ut palmam patientie auferat fortissimo bellatori, et interitum congerat uicto, quia blasphemantis furor non medelam doloribus prestat, sed cruciatum mortis accumulat: illius quippe mortis que nec finem miseriis tribuat, et exordium sit penarum, quas ultor Deus blasphemantibus preparauit. At ille beatissimus intelligens callido antique artis argumento, diabolum rursus per mulierem uenenum mortis ingerere, sic respondit: uelut una, inquit, ex insipientibus mulieribus locuta es , pulsans uidelicet unam, [i 1Kb] de qua omnis. Et adiecit: Si bona suscepimus de manu Domini, mala cur non tolerabimus? Et in alio loco: [k 1Kb] Nudus exiui de utero matris mee, nudus iterum reuertar in terram: Dominus dedit, Dominus abstulit; sicut Domino placuit, ita factum est, sit nomen Domini benedictum . Inter dispendia  omnium facultatum, inter funera tot natorum, inter atrocissimos sui corporis cruciatus, et intestinos dolores opprobrii coniugalis, laudat et magnificat omnipotentem Dominum uerus Dei cultor. Et nos itaque si cultores [l 1Kb] Dei sumus, imitemur patientiam triumphalem, quam solam spoliatus uniuersis non solum facultatibus, atque [m 2Kb] pignoribus,  sed ipsis etiam corporis sui carnibus, inconcussa fide, possidet uerus Dei cultor. [a 1Kb] uerus enim Dei cultor ille est, cuius fides inter aduersa non deficit, cuius lingua benedicere nomen Domini sui in omni angustiarum tempore, [b 1Kb] in omni tribulationum plaga non desinit, dicens: Benedicam Domino in omni tempore, semper laus eius in ore meo . Si peccator es, agnosce pro correctione 227 tua esse quod cederis, uel certe pro purgatione, sicut supra disserui. Si autem iustus es, nomen quidem iusti presumere non audebis, intelliges tamen ad glorie tue probationem euenire quod pateris. Scriptum est enim: uasa figuli probat fornax, et homines iustos tentatio tribulationis . Ideo sanctus quoque Apostolus dicit: Tribulatio patientiam  operatur, patientia probationem, probatio spem, spes autem non confundit . Ergo quoniam uel ad probationem iustis, uel ad emendationem peccatoribus, uel ad penam sacrilegis, uarii cruciatus in hoc seculo irrogantur; et quibusdam mortifere sunt iste plage, quibusdam salutares: propterea cum distinctione summa scribitur in libro Psalmorum, de pertinacibus quidem malis ita: Mors peccatorum pessima, et qui oderunt iustum delinquent ; utique eorum [c 1Kb] peccatorum pessimam testatur mortem, qui in scelere delictorum permanere  cupientes, oderunt uerberantem iustum; de emendabilibus autem, Multa, inquit, flagella peccatorum : de sanctis uero, Multe, ait, tribulationes iustorum . Nec difficile omnino est unicuique [d 1Kb] spirituali, ut hanc diuersitatem ex fructibus cuiusque diiudicet, dicente Domino: Ex fructibus eorum cognoscetis eos . Nam [e 1Kb] confusa esse apud nos omnia, philosophi Gentilium iudicant; cum spiritualis homo discernat, et diiudicet omnia, ut ait Apostolus, ipse autem a nemine iudicetur . [f 1Kb] Nonnulli enim prudentium seculi, sapientie celestis ignari, dum uolunt [g 1Kb] fortuita astruere uniuersa que creator omnium Deus iusto moderamine prouidenter exercet, ita loquuntur: [h 1Kb] Si Dei prouidentia gubernaretur hic mundus, numquam  promiscue bonos, et malos tribulationum, dolorum, erumnarum, atque egritudinum plage conficerent, quia diuine equitatis non esset, disparibus meritis plagas irrogare consimiles: sed [i 1Kb] problematis 228 huius inuidia [i 1Kb] facile euacuatur usitato ueritatis exemplo. Notum namque est omnibus, quod et ferri acies, et ignis ustio, uel ad interitum irrogantur, quando penam exigit puniendi criminis qualitas, uel ad curam proficiunt, cum sanandi gratia medicinaliter adhibentur. Ita igitur Deus omnipotens easdem plagarum species, pro qualitatibus  temperat meritorum: quosdam quidem puniens, quosdam uero uel emendans a uitiis, uel emundans, uel certe ad ampliorem gloriam promouens. Quod ut adhuc planius intelligi queat, pauca adiiciam sanctarum testimonia Scripturarum. Legimus enim: Sagitte potentis acute cum carbonibus desolatoriis . Et alio in loco: Sicut sagitte in manu potentis: ita filii excussorum . [a 1Kb] Filios excussorum beatos Apostolos predicat, quos electos ad fidem  manus omnipotentis Domini Iesu, sicut sagittas uelociter peruolantes, in uniuersum [b 1Kb] direxit orbem, ut predicatio eorum  aliis quidem fieret odor mortis in mortem, aliis autem odor uite in uitam . Doctrina enim ueritatis obedientes uiuificat,  rebelles interficit; uitia prosternit, uirtutes erigit; incredulos deiicit, fideles extollit: quoniam Christus iehsu, qui ab Apostolis predicatur, ut Simeon sanctus in Euangelio ait: Positus est in ruinam [c 1Kb] et resurrectionem multorum . Ut autem noueris Apostolos  filios esse Iudeorum a Dei gratia excussorum; ausculta quid ipsis blasphemantibus Iudeis responderit Christus: Si ego, inquit, in Beelzebub eiicio demonia, filii uestri , id est Apostoli [e 1Kb] ex uestra electi progenie, 229 in quo eiiciunt? Et ut apertius ostenderet, de quibus loqueretur, adiecit: propterea, inquit, ipsi iudices erunt uestri. Nam dicit alio in loco Apostolis: Amen dico uobis, quod uos qui secuti estis me,  in resurrectione cum uenerit Filius hominis in sede maiestatis sue, sedebitis et ipsi super duodecim thronos, iudicantes duodecim tribus Isrel . Sicut sagitte ergo, inquit, in manu potentis: ita filii excussorum . [f 1Kb] Statimque adiicitur: Beatus qui implebit [g 1Kb] desiderium suum ex ipsis, ut euidenter intelligas, quod sagitte Dei interdum mortem inferunt, interdum beatitudinem prestant,  sicut Iobo sancto ac beatissimo prestiterunt, qui ait: Sagitte enim Domini in corpore meo sunt, quarum ira bibit sanguinem meum. Cum enim incipio loqui stimulant me . Et post pauca: Quod si tribuat Dominus, et ueniat petitio mea, et spem meam det mihi Dominus; qui cepit Dominus uulneret me, sed non in perpetuum interficiat me. Sunt et plurima istiusmodi sparsa per totum corpus sanctarum Scripturarum, que studio breuitatis [h 1Kb] securus pretereo, quoniam scienti Legem loquor, qui ex paucis instructus testimoniis facile possis similia exempla colligere, [i 1Kb] quibus documentis et bonitatem Dei prouida castigatione suos famulos uel corrigentis a delicto, uel promouentis ad gloriam, plenius intelligas approbari; [i 1Kb] et eiusdem debitis cruciatibus pertinaces impios punientis, ueram iustitiam recognoscas,  docente etiam beato Apostolo: Numquid iniustus Deus, qui infert iram ? in eos uidelicet qui ueritatem in iniustitia detinent. De nostra autem castigatione, qua uerboramur a Deo, ita testa tur: Cum iudicamur, inquit, a Domino corripimur, [k 1Kb] ne cum hoc mundo damnemur . De iustis uero sic loquitur: In omnibus tribulationem patimur, sed non angustiamur: aporiamur, sed non destituimur: persecutionem patimur, sed non derelinquimur: deiicimur, sed non perimus: semper mortem Domini nostri Iesu in corpore nostro circumferentes, ut et uita Iesu Christi in corpore nostro manifestetur . Et alibi idem beatus apostolus Paulus, postquam raptum se dixerat [l 1Kb] usque in tertium celum, et in paradisum, 230 ubi ineffabilia [m 1Kb] uerba audierat,  ita continuo addit: Ne eminentia, inquit, reuelationum me extollat, datus est mihi stimulus carnis angelus Satane, qui me colaphizet, ut non extollar. Propter hoc ter Dominum rogaui ut discederet a me, et dixit mihi: Sufficit tibi gratia mea, nam uirtus in infirmitate perficitur . Et alia Scriptura huic sensui concordans [n 1Kb] euidentius loquitur: [o 1Kb] Quomodo in igne probatur, ait, aurum, et argentum, homines  autem iusti in camino humiliationis ; [a 2Kb] utique ut estum perpessi tentationum, et tribulationum onere inclinati, minime in superbiam iustitie sue meritis erigantur, aliquid se contra actuum suorum dignitatem pati mussitantes iniustum; quos non multo post immortalis premii retributio subsequatur: sed potius ut in humilitate spontanea permanentes, [b 1Kb] sanctis scilicet uirtutibus prediti, et humiles corde, probabiliores efficiantur in Christo. Sicut etiam uenerandi martyres exstiterunt, qui  cum beato Apostolo fideliter presumentes, non esse condignas passiones huius temporis ad superuenturam gloriam, que reuelabitur  in sanctis, uniuersa supplicia [c 1Kb] pro Domini Christi nomine, omnesque irrogatos corpori cruciatus equissimo animo susceperunt, ipsum Dei Filium remuneratorem uictricis patientie habituri, qui regnum celorum seruis suis usque in finem fidelibus largietur. Cuius sempiterna uirtus atque diuinitas, cum Patre et cum Spiritu sancto permanet in omnia secula.



INCIPIUNT [a 2Kb] TRACTATUS uEL SERMONES.



SERMO I. DE EXODI LECTIONE PRIMUS. [b 3Kb] Nocte uigiliarum [c 12Kb] de Pasche obseruatione.

 231 Opportuno tempore Dominus iehsu beatissimam  festiuitatem Pasche uoluit celebrari, post autumni nebulam, post horrorem hiemis, ante estatis ardorem. Oportebat enim Solem Iustitie Christum, et Iudeorum caliginem, et rigorem Gentilium, ante  ardorem futuri iudicii, placido Resurrectionis sue  lumine dimouere, cunctaque in statum tranquilli 232 primordii reuocare, que fuerant [a 1Kb] uelamine tetro confusa ab illo principe tenebrarum. Nam [b 14Kb] ueris tempore Deus condidit mundum. Martio enim mense dixit per Moysen Deus: Mensis hic uobis initium mensium, primus est in mensibus anni . Quem mensem uerax [c 1Kb] utique Deus primum non diceret, [d 1Kb] nisi primus esset; sicut septimum diem non diceret sabbatum, nisi Dominicus primus esset. Filius ergo Dei, per quem facta sunt omnia , eodem die, eodemque tempore, prostratum mundum propria Resurrectione resuscitat, quo eum prius ipse creauerat ex nichilo, ut omnia reformarentur  in Christo que in celis sunt, [e 1Kb] et que in terra sunt ; quoniam ex ipso, et per ipsum, et in ipso sunt omnia, ut ait Apostolus; ipsi gloria in secula . Nec turbari quisquam nostrum debet, si interdum secundo mense, id est Aprili, Pascha nos celebrare lunaris ratio, et dies cogit Dominicus. Secundum lune enim cursum numerantur in Scripturis diuinis dies. Ceterum Calendas, et Idus, et Nonas, et [f 1Kb] mensium nomina ac dierum Gentiles posuerunt, [g 1Kb] ut puta, quem uetustas humane memorie primum mensem tenebat, Paganus [h 1Kb] hunc a Marte Martium 233 nuncuparet: et diem sabbati, [i 1Kb] quem septimum rationabilium corda seruabant, [i 1Kb] ille Saturni  diem statueret appellandum. Scripture autem sancte cum de temporibus aliquid uel referunt, uel iubent, ita loquuntur: [a 1Kb] Decima die mensis secundi, et luna decima, aut quinta die mensis septimi; aut uicesima die mensis noni, aut quartadecima die mensis primi, ut in Exodi libro pariter nunc audiuimus ; ubi obseruatio Pasche describitur, et septem diebus eiusdem solemnitatis azyma comedenda [b 1Kb] mandantur. Precipit tamen Deus et hoc, ut si quis primo mense, uel immundus in anima hominis, id est mortui attactu pollutus, uel extra electum [c 1Kb] sacrificii Hierosolyme locum, in longinquo itinere constitutus Pascha [d 1Kb] non potuit celebrare, [e 1Kb] secundo mense celebret. Preuidens quippe Deus Gentium populos tunc adhuc hominum mortuorum  simulacris immundos, et extra sanctum locum Ecclesie in longinquo positos, utique nos qui eramus longe, et facti sumus prope in sanguine Christi ; dat licentiam, ut si primo mense nobis non occurrit [f 1Kb] et dies Dominicus, et congruus lune numerus, secundo mense celebremus. Et ideo nec intra quartamdecimam lunam, nec ultra uicesimam primam celebrare possumus, quia septem tantum dies sunt azymorum paschalium, in quibus Dominicum querimus diem. uult enim nos Christus promulgator Legis et Gratie, neque legitimos iuxta lune cursum computatos preterire dies, neque diem sue Resurrectionis otio  ingrato transcendere. Nam [g 2Kb] sexta feria qua hominem fecerat, pro eodem passus est; et die Dominica que dicitur in Scripturis prima sabbati , in qua sumpserat mundus exordium, resurrexit; ut qui prima die 234 creauit celum, et terram , prima etiam die omnem repararet hominem, propter quem fecerat mundum. Hec breuiter dixerim de ratione Paschali. Sed iam tempus est, ut uirtutem eorum que in libro Exodi audiuimus, [h 1Kb] edisseramus. Ac primum, quid sit Exodus, aduertamus. Exodus egressio appellatur. Egressio autem fuit de captiuitate Pharaonis, [i 1Kb] et Aegyptiorum, populi tunc Isrel, [i 7Kb] non nostri. Tibi ergo ut quid legitur, si aliis tantum profuit? Quid ad te, quod non pro te?  Sed iam disce ab Apostolo magis uniuersa pro te, quam pro illis esse que scripta sunt. Lex, inquit, umbra erat futurorum bonorum ; eorum quippe bonorum que in nobis completa sunt. ueritas enim Christus adueniens, bona que ante Iudeis fecit umbratiliter, nobis nunc in ueritate largitus [k 1Kb] est, cum dicit ad discipulos: Amen dico uobis, multi Prophete, et iusti desiderauerunt uidere que uidetis, et non uiderunt; et audire que auditis, et non audierunt. uestri autem beati oculi, qui uident; et aures, que audiunt . Exodus ergo [l 1Kb] beate atque perfecte consummatur in nobis quando [m 1Kb] uerus Moyses de Iordanis aqua sumptus, et [n 2Kb] natura, non  positione, Deus, Dominus noster iehsu Christus, uirga crucis sue nos per aquam Baptismi de captiuitate Pharaonis diaboli educit, ac de omni tenebrarum eius Aegypto eripit, euocans nos in lucis opera de tenebris actuum 235 mundanorum, ubi aliquos adhuc positos increpat beatissimus Paulus: Debueratis, [a 1Kb] inquiens, de hoc mundo exisse; nunc autem scripsi uobis non commisceri . Consideremus nunc quid audiant a Deo qui educuntur ex Aegypto: Mensis hic uobis initium mensium, primus est, ait, uobis in mensibus anni . Legimus in Numerorum libro  quod quicumque uouerit uotum, ut abstineat se [b 1Kb] aut ab usu coniugali, aut a deliciis quibuslibet uel cibi, uel potus, usque ad prefinitum  tempus, [c 1Kb] et uiolauerit quocumque lapsu, dies preteritos ei non imputandos; sed ut ab initium redeat. Sic non sunt imputati Isrelitis illi dies quos consumpserunt in Aegypto: sed quando ingemuerunt [d 1Kb] ad Dominum conuersi ab operibus duris, et Dominus  percussit [e 1Kb] primogenita Aegyptiorum  qui eos seruire Domino non sinebant, tunc audierunt: Mensis hic uobis initium mensium, primus est uobis in mensibus anni . Sunt enim quidam superstitionum dies, et menses, et anni, quos abrogat cum reprehendit [f 2Kb] Apostolus . Sunt alii, quos precepit Deus, et imputat. Eramus et nos aliquando in Aegypto nescientes Deum, ac luminis et ueritatis ignari, quos urgebant immundi spiritus, ueri Aegyptii, laterem facere, terrenis uidelicet inseruire figmentis: at ubi conuersi ad Deum sumus reclamantes ab operibus duris, uerberati sunt Aegyptii multiplicibus plagis, et primitiua eorum percussa sunt. Salus enim nostra demonum pena est. Nos autem respirauimus, et uiuificati sumus; [g 1Kb] neque enim uiuebamus prius in illis diebus quibus  mortui mortuos colebamus. 236 Tunc igitur opportune audiuimus: Mensis hic uobis initium mensium, primus est in mensibus anni . Quando nouus nobis illuxit dies ille quem fecit Dominus , quando cognouimus [h 2Kb] mensem nouorum sanctum, et annum Domini acceptum, et diem retributionis.  Opportunius autem congruit expositio ista fidelibus: nam catechumenis adhuc tantum primitiua demonum sunt interfecta; his uero qui ad gratiam merentur Baptismi celestis accedere, totus exercitus diaboli submergitur, ac necatur, ut uere ac merito audiant in Christo renati: Mensis hic uobis initium mensium, primus est in mensibus anni . Congruit et penitentibus hec explanatio, quos iterum tenebre criminum, et Aegypti huius caligo possederat. Nam si ingemiscant ad Dominum [a 1Kb] resipiscentes et fugientes ab operibus nequissimis tenebrarum, lumen celestis indulgentie consequentur, et ad eternam lucem redibunt, et salutem. Scriptum est enim: [b 1Kb] Cum conuersus ingemueris, tunc saluus eris, et scies ubi eras , cum confidebas in illis. Scies, inquit, ubi eras. Tunc enim se homo in erroribus Aegypti tenebrarum fuisse intelligit, cum ad lucem ueritatis regreditur, atque iustitie. Potest etiam pio sensu [c 1Kb] hec eadem oratio accipi de illa luce perpetua, que post consummationem seculi, iustis, ac fidelibus tribuetur; quando penitus fuerit deuicta mortis nox a Sole iustitie, ut tunc audiant: Mensis hic uobis initium mensium, primus est in mensibus anni : tunc utique [d 1Kb] quando interibit tota potestas Aegyptiorum, et liberati de hac Aegypto, uerum manna comedemus, et de petra ipso Christo bibemus  adherentes Agni immaculati uestigiis, ac dicentes: Adhesit anima mea post te, me uero suscepit dextera tua . Et ideo sanctus quisque adhuc in seculo constitutus [e 1Kb] suspirat ad illam quam mundus modo capere non potest, futuram lucem 237 dicens: Sitiuit anima mea ad Dominum uiuum: quando ueniam, et apparebo ante faciem Domini ? Nunc enim uidemus per speculum in enigmate, ait sanctus Apostolus, [f 1Kb] tunc autem facie ad faciem . Et modo quidem ad comparationem Iudeorum, atque Gentilium qui in profunda nocte incredulitatis demersi noscuntur, et ad eorum comparationem qui in hereseon caligine, ac nocte luxurie demorantur, nos uidemur esse, et plane sumus in luce: sed ipsi dies nostri quibusdam nebulis pretexuntur,  et non habent serenitatis letitiam, dicente Propheta: Dies mei sicut umbra declinauerunt . Ibi uero erit nobis ipse Dominus lumen eternum; ut iam non tantum in umbra eius saluemur, sed uiuamus semper in splendore claritatis eius: cui [g 1Kb] omnis honor, uirtus, et gloria, cum Patre, et Spiritu sancto, ante omnia, et nunc, et semper, et in cuncta secula seculorum. Amen.



SERMO II. DE EXODI LECTIONE SECUNDUS. [h 2Kb] Egressis a fonte neophtyis. [i 3Kb] De ratione Sacramentorum que catechumenos audire  non congruit, licet eadem scripta in Euangeliis patere omnibus uideantur.

Resurgente Christo a mortuis, ultio in Aegyptios per Sacramentum Baptismi facta est; pauescentibus inferis, ipso ad suscitationem sui corporis reuertente; inimici Dei, hostes quippe populi eius, exstincti 238 sunt. Clamat enim spiritus Prophetalis: Exsurgat Deus, et dissipentur inimici eius; et fugiant qui oderunt eum a facie eius; sicut deficit fumus, deficiant; sicut liquescit cera a facie ignis, sic pereant peccatores a facie Dei, et iusti epulentur . Redemptionem misit pius Pater populo suo, memor testamenti sancti sui , quod disposuit patribus nostris Abrahe et semini eius in secula .  [a 1Kb] Potens enim Deus suscitauit de lapidibus istis quondam durissimis  filios Abrahe . Nunc dicant omnes qui redimuntur a Domino, quos redemit de manu inimicorum, et de regionibus [b 1Kb] congregauit eos a solis ortu, et occasu, ab aquilone et mari, quoniam bonus, quoniam in seculum misericordia eius . Nam in exitu illius Isrel de Aegypto, domus Iacob de populo barbaro, Iudea tantum facta est sanctificatio eius ; nunc autem Beati omnes qui timent Dominum, qui ambulant in uiis eius . Beati quorum remisse sunt iniquitates, et quorum tecta sunt peccata . Non enim est distinctio Iudei, et Greci: idem namque Dominus, diues in omnes [c 1Kb] qui inuocant illum ; quia, sicut scriptum est: Omnis [d 1Kb] quicumque  inuocat nomen Domini, saluus erit . Quotquot igitur inuocantes Dominum salutem recipimus exstinctis Aegyptiis, discamus manducare pascha, non sicut insipientes Iudei, qui post aduentum ueritatis adhuc umbram sequuntur, [e 1Kb] ouem quisque per unamquamque domum quartadecima die mensis primi [f 1Kb] occidens, et comedens. 239 Ex quo enim uenit, cuius umbra fuerat ista ouis , uerus ille Agnus Dei Dominus iehsu, qui tollit peccata mundi, et dixit: Nisi manducaueritis carnem meam, et biberitis meum sanguinem, non habebitis uitam in uobis  ipsis; frustra iam Iudei carnaliter exercent, quod nisi nobiscum [g 1Kb] spiritualiter fecerint, habere in se uitam non poterunt. Lex enim spiritualis est , ut ait  Apostolus, et Pascha nostrum immolatus est Christus . Que uero uirtutes prefigurate sunt spiritales in ipsa historia Exodi , ubi [h 1Kb] celebratio pasche narratur, qui sit decimus dies, qui quartus decimus, que immolatio perfecti, masculi, anniculi agni ad uesperam, qui sanguis liniendus in postibus, que conuocatio uicinorum, que [i 1Kb] calciamenta, qui baculi, quod fermentum, [i 1Kb] que azyma, necesse est ut adiuuante Domino a die crastina incipiamus exponere. Modo autem ea solum de ipsa lectione carpenda sunt, que presentibus catechumenis explanari non possunt, et tamen necessario sunt aperienda neophytis. In umbra illius legalis pasche non unus agnus occidebatur, sed plures; [k 2Kb] singuli enim occidebantur per domos, nam  sufficere unus non poterat uniuersis, quoniam figura erat, non proprietas Dominice Passionis. Figura etenim non est ueritas, sed imitatio ueritatis; nam et homo ad imaginem Dei factus est, nec tamen idcirco Deus est: tametsi ea ratione qua imago Dei [a 1Kb] dicitur, dicatur et Deus; quomodo natura unus Deus est, positione plures. Ergo in hac ueritate qua sumus, unus 240 pro omnibus mortuus est; et [b 1Kb] idem per singulas ecclesiarum domos, in mysterio panis ac uini, reficit immolatus, uiuificat creditus, consecrantes sanctificat consecratus. Hec Agni caro, hic sanguis est. Panis enim qui de celo descendit, ait: Panis quem ego dabo, caro mea est pro seculi uita . Recte etiam uini specie [c 1Kb] sanguis eius exprimitur, quia cum ipse in Euangelio dicit:  Ego sum uitis uera , satis declarat sanguinem suum esse omne uinum quod in figura Passionis eius offertur: unde beatissimus patriacha Iacob de Christo prophetauerat dicens: Lauabit in uino stolam suam, et in sanguine uue amictum suum . Stolam quippe nostri corporis [d 1Kb] indumentum suum, proprio erat sanguine abluturus. Ipse igitur naturarum creator et Dominus, qui producit de terra panem, de pane rursus  efficit proprium corpus: et qui de aqua uinum fecit, [e 1Kb] facit et de uino sanguinem suum. Qualiter itaque manducari debeat Agnus iste, ex ipsa lectione debemus aduertere. Non edetis quid ab eo crudum, neque coctum in aqua, sed assatum igni: caput cum pedibus, et interaneis . Due sunt spirituales  intelligentie in his dictis, quarum si unam sequaris, ambas noueris. Omne corpus diuine Scripture tam ueteris quam noui Tastamenti, Filium Dei continet; uel uenturum promittens in hominen, uel iam uenisse declarans. [f 1Kb] Unde beatus Philippus inuentus a Christo inuenit Nathanel, et dicit ei: Quem scripsit Moyses [g 1Kb] in Lege, et Prophete, inuenimus Iesum filium Ioseph a Nazareth . Et quid plura, karissimi? [h 1Kb] In ipso continetur omnis Lex et uetus, et noua: et ut sic dixerim, ipse est anima Legis. Ipse enim per Moysen locutus est, [i 1Kb] cum dixit illi: Ego aperiam os tuum, et inspirabo que debeas loqui . Ipse et per Prophetas, cum dicit, Qui loquebar in Prophetis, ecce adsum . Ipse etiam per Apostolos, cum dicit Paulus  apostolus: An experimentum queritis eius [i 1Kb] qui in 241 me loquitur, Christus ? Has igitur immaculati Agni carnes, id est doctrine eius uiscera, neque cruda sine interpretatione sumi oportet, neque cocta in aqua, id est eorum dissertione dissoluta, atque decocta, qui uelut aqua deorsum fluunt, nichil supernum sentientes; sed assata, inquit, igni, id est spiritu diuino solidata atque tosta. Ignis enim sursum uersum tendit. Unde dicebat Dominus Iudeis: uos de inferioribus estis, ego de supernis sum . Ergo quoniam membra Agni Dei Scripturas eius diximus, uideamus quid est caput cum pedibus, et interaneis, uidelicet ut [k 1Kb] in capite diuinitatem accipias in quatuor Euangelistarum testimonio: [l 2Kb] pedes ad incorporationem sumimus,  circa finem seculi celebratam. Pedes enim extreme partes sunt corporis: in interaneis autem percipias occulta mysteria. Et non relinquetis, inquit, ex eo usque in mane, et os [a 1Kb] non confringetis ex eo. Que autem superfuerunt ex eo usque in mane, igne cremabitis : hoc est, si qua mysteriorum superauerint, in mane illius future resurrectionis manifestanda, que capere modo non possumus. Modo enim scio ex parte, inquit Apostolus, tunc autem cognoscam, sicut et cognitus sum . Hec igni cremanda sunt, id est diuino tradenda spiritui: ut ea quorum rationem modo non capimus, ardentis fidei spiritu consumantur. [b 1Kb] Quod autem dixit, os non conteritis ex eo : hoc precipit, ut omne quod est in Scripturis robustius, atque ualidius,  non comminuatur, neque quassetur, sed solidum maneat; quod preceptum non custodientes, merito ue excipiunt ab eo cuius ossa comminuunt. ue uobis, inquit, Scribe, et Pharisei hypocrite, qui decimatis mentham, et anethum, et [c 1Kb] cyminum, et reliquistis que fortiora sunt Legis, iudicium, et misericordiam, et fidem . Hec sunt ossa agni. Et alibi ad ipsos: Irritum facitis, inquit, uerbum Dei, ut traditiones uestras statuatis . Adiicit uero Deus in Exodo superioribus dictis hec: Sic autem comedetis illum : [d 1Kb] lumbi uestri precincti, 242 et calciamenta uestra in pedibus uestris, et baculi in manibus uestris, et edetis [e 1Kb] illud festinanter. Pascha enim est Domini . De calciamentis, et baculis [f 1Kb] longa ratio est, que alio tempore disseretur.  De precinctione lumborum, quod frequenter [g 1Kb] a me latius dictum est, breuiter nunc dicetur. Scribitur in Ieremia: Et tu precinge lumbos tuos, et dices ad populum . Et ad sanctum Iob: Precinge tamquam uir lumbos tuos: interrogabo autem te, tu [h 1Kb] uero respondeas mihi. Ubi eras cum ego fundarem terram ? et reliqua. Apostoli quoque audiunt: Sint lumbi uestri precincti ; et cur  istud tantopere iubeatur, in Ioanne Baptista cognoscitur, qui zona pellicea precinctus erat circa lumbos suos . Lumborum ratio que sit, significat Apostolus ad Hebreos: Adhuc, inquit, in lumbis patris erat Leui, id est [i 1Kb] sacerdotale genus, quando occurrit illi Melchisedech . Illi: cui? sancto utique Abrahe. Zona ergo pellicea circa lumbos, mortificationem significat uitiorum. Pellis enim que aptatur in usum, nonnisi mortui animantis est. Oportet ergo nos ex precepto Dei mortificare prius concupiscentias carnis; et sic accipere corpus Christi, qui pro nobis seruientibus [i 1Kb] in seculi Aegypto, est immolatus. Propter quod probet se homo, ut ait Apostolus, et sic de isto pane manducet, et de calice bibat . Quod autem dicit  cum festinatione illud manducandum, precipit, ne lento corde, et ore languido, Sacramentum Dominici corporis sumamus, et sanguinis; sed cum omni auiditate animi, quasi uere esurientes, et sitientes iustitiam. Beati enim, dicit Dominus iehsu, qui esuriunt et sitiunt iustitiam, quia ipsi saturabuntur . Concludens autem proposita lectio, preclara que dixerat, fine dignissimo, ait: Pascha est enim Domini . [k 1Kb] O altitudo diuitiarum sapientie et scientie Dei ! [l 1Kb] Pascha est, inquit, Domini: hoc est transitus Domini; ne 243 terrenum putes quod celeste effectum est per eum qui transit in illud, et fecit illud suum corpus et sanguinem. Nam quod supra generaliter exposuimus de edenda carne agni, specialiter in degustandis  seruandum est iisdem mysteriis Dominice Passionis: ut neque crudam carnem, crudumque sanguinem, sicut Iudeus, esse putes, et respuas dicens: [m 1Kb] Quomodo potest iste [n 1Kb] dare carnem suam manducare ? neque in olla cordis carnei, humoribus per naturam semper obnoxii, ipsum decoquas Sacramentum, [o 1Kb] commune illud et terrenum esse existimans; sed ut per ignem diuini spiritus id  effectum quod annuntiatum est, credas: quia quod accipis, corpus est illius panis celestis, et sanguis est illius sacre uitis. Nam cum panem consecratum et uinum discipulis suis porrigeret, sic ait: Hoc est corpus meum: hic est sanguis meus . Credamus, queso, cui credidimus. Nescit mendacium ueritas. Ideo cum de corpore suo manducando et sanguine suo bibendo turbis loqueretur stupentibus ac mussitantibus; Durus est hic sermo, et quis eum potest audire ? ut abstergeret per ignem celestem eas cogitationes quas uitandas esse predixi, sic adiecit: Spiritus est qui uiuificat, nam caro nichil prodest. uerba que ego locutus sum uobis, spiritus et uita sunt . Et idcirco caput diuinitatis eius cum pedibus incorporationis  et interioribus simul iubemur manducare mysteriis, ut pariter uniuersa, quemadmodum tradita sunt, credamus, non infringentes os ipsius illud solidissimum: Hoc est corpus meum: hic est sanguis meus . Si quid autem [a 1Kb] superfuerit etiam nunc in uniuscuiusque sensu, quod expositione ista non ceperit, ardore fidei concremetur: quoniam Deus noster [b 1Kb] ignis consumens est , purgans, erudiens, et illuminans corda nostra ad intelligentiam diuinorum, ut et ipsius a Christo instituti sacrificii celestis causam rationemque noscamus, inenarrabili dono eius sine fine gratias relaturi. Nam uere istud est hereditarium munus Testamenti eius noui, quod nobis ea nocte qua tradebatur crucifigendus, tamquam pignus sue  presentie dereliquit. Hoc illud est uiaticum nostri itineris, quo in hac uia uite alimur ac nutrimur, donec ad ipsum pergamus de hoc seculo recedentes; unde dicebat idem Dominus: Nisi manducaueritis meam carnem, et biberitis meum 244 sanguinem, non habetis uitam in uobis  ipsis. uoluit enim beneficia  sua permanere apud nos, uoluit animas [c 1Kb] pretioso sanguine suo sanctificari per imaginem proprie Passionis; et ideo discipulis fidelibus mandat, quos [d 1Kb] primos Ecclesie sue constituit sacerdotes, ut indesinenter ista uite eterne mysteria exercerent, que necesse est a cunctis sacerdotibus per singulas totius orbis Ecclesias celebrari, usquequo iterum Christus de celis adueniat, quo et ipsi sacerdotes, et omnes pariter fidelium populi, exemplar Passionis Christi ante oculos habentes quotidie, et gerentes in manibus, ore etiam sumentes ac pectore, redemptionis nostre [e 1Kb] indelebilem memoriam teneamus, et contra uenena diaboli dulcem medicinam sempiterni tutaminis consequamur; sicut Spiritus sanctus hortatur: Gustate et uidete quoniam suauis  est Dominus . Quod autem Sacramenta corporis sui, et sanguinis, in specie panis et uini offerenda constituit, duplex ratio est. Primum ut immaculatus Dei Agnus hostiam mundam mundato populo traderet celebrandam, sine ustione, sine sanguine, [f 8Kb] sine brodio, [g 1Kb] id est iure carnium, et que omnibus ad offerendum prompta esset ac facilis. Deinde quomodo panem de multis tritici granis in pollinem redactis per aquam confici, et per ignem necesse est consummari; rationabiliter in eo figura accipitur corporis Christi, [h 1Kb] quem nouimus ex multitudine totius humani generis unum esse corpus effectum, per ignem sancti Spiritus consummatum. [i 1Kb] Natus est enim de Spiritu sancto; et quoniam sic eum decebat implere omnem  245 iustitiam, aquas Baptismi ut consecraret ingreditur, et exinde plenus Spiritu sancto, qui super eum in figura columbe descenderat, a Iordane regreditur, testante Euangelista: iehsu autem plenus Spiritu sancto regressus est ab Iordane . Similiter et sanguinis eius [i 1Kb] uinum ex pluribus acinis,  [a 1Kb] id est uuis uinee ab ipso plantate, collectum, in torculari crucis exprimitur, et per capacia uasa fideli corde sumentium propria uirtute feruescit. Hoc sacrificium [b 7Kb] Pasche salutaris omnes de potestate Aegypti et Pharaonis diaboli exeuntes, tota nobiscum religiosi cordis auiditate percipite, ut ab ipso Domino nostro Iesu Christo, quem Sacramentis suis inesse credimus, uiscerum nostrorum sanctificentur interna: cuius uirtus inestimabilis permanet in omnia secula.



SERMO III. DE EXODI LECTIONE TERTI Prima dominica Pasche.

Deus loquitur per prophetam: Ecce ego facio celum nouum, et terram nouam: et luna lucebit sicut  sol, et sol septies tantum . Quamuis elementorum futuram renouationem predicet [c 10Kb] post huius seculi finem, ipsa utique creatura, ut ait Apostolus, liberabitur a seruitute corruptionis, in libertatem glorie filiorum Dei . Neque enim, karissimi, uel elementa sic deficient, ut non sint, [d 1Kb] uel nos sic moriemur, ut non meliorati surgamus: tamen et hoc die promissionem Domini cernimus esse completam; renouatas ad instar celi et terre neophytorum animas intuentes, et corpora. Lunam quoque, id est Ecclesiam, que in pace crescit, in persecutione minuitur , nunc eam sicut solem cernimus per totum splendere orbem. Ceterum quod Sol iustitie Christus 246 septies tantum terris  hodie luceat, quam lucebat, radii eius testes sunt, qui illuminant omnem hominem uenientem in hunc mundum . Nunc enim coruscat ex ipso [e 1Kb] igneus ille Spiritus septiformis, qui uelut ignis sedit super Apostolos , et ardet hodie in unoquoque credentium. Nam priusquam pateretur ac resurgeret Christus, notus erat tantum in Iudea  Deus , nunc in omnes gentes fulgor claritatis Dominice pertransit. A summo enim celi egressio eius, et occursus eius usque ad summum eius, nec est qui se abscondat a calore eius . Ergo, quoniam reparatus est hodie mundus, agamus exsultantes natalem reformationis mundi. Hic est dies quem fecit Dominus; exsultemus, et letemur in eo . Mundi uero natalem cum dico, nostrum dico, qui renati sumus in Christo, qui eramus ante uiuentes quidem peccato, mortui autem iustitie, et nunc iniquitatibus criminum mortui pristinorum, [f 1Kb] uiuere Deo iam cepimus, conformes effecti primum mortis, deinde resurrectionis Christi. Consepulti enim sumus cum ipso per Baptismum in mortem; ut quemadmodum Christus resurrexit a mortuis, ita et nos in nouitate uite ambulemus diem  festum celebrantes, et gloriantes in cruce Domini nostri Iesu Christi, [g 12Kb] qui acceptus decima die mensis primi, quartadecima die ad uesperum mundi a Iudeis immolatus est. Sed quid significet ille decimus dies, quid quartus decimus, ut promissioni hesterne satisfaciam, prout Dominus largiri dignabitur, explanabo. Ait Deus sancto Moysi: Loquere ad omnem synagogam filiorum Isrel, dicens: decima mensis huius sumat unusquisque ouem per domos familiarum, ouem per singulas domos. Quod si pauci erunt in domo, ita ut non sufficiant ad ouem, assumet secum uicinum proximum suum, secundum numerum animarum: unusquisque quod sufficiat sibi computabit in agno. Agnus autem perfectus, masculus, anniculus erit uobis: ab agnis, et hedis  sumetis: et erit uobis seruatus usque in quartam decimam mensis huius: et occident illum omnis 247 multitudo synagoge filiorum Isrel ad uesperum. Et sument de sanguine, et imponent super duos postes, et super limen in domibus, in quibus manducaturi sunt eum . Multiformis sapientia Dei ita per Legem loquitur, ut iisdem dictis futura prenuntiet,  quibus fieri salubriter iubet instantia. Iudeos tunc in his obseruationibus secuture ueritatis umbra saluauit: significans pariter quod eorum posteri, beneficiorum immemores diuinorum, ipsum aduenientem trucidaturi essent, cuius sub umbra saluati sunt. Ab ipsis enim Christus in hunc mundum ueniens, sicut ouis ad uictimam ductus est ; cuius Agni nos sanguinem  uel in duobus postibus, seu fide, et opere, seu corde, et ore; [a 1Kb] uel in liminaribus habentes nostrarum frontium ab omni incursu seuientis plage protegimur. Quod autem decima die agnus accipitur, et quartadecima immolatur, [b 1Kb] hoc significari perspicio, quia Iudeorum populus Filium Dei in Decalogo Legis acceptum, et post transmigrationem Babylonis, sicut scriptum est  , quartadecima generatione nascentem, crucifixurus esset ad uesperum. Ad uesperum autem, siue huius mundi, quia nouissimis temporibus seculi passus est; siue etiam ad ipsius solis occasum, quoniam crucifixo Domino occidit sol. Meridie namque ab hora sexta tenebre facte sunt super uniuersam terram usque ad horam nonam . Quid potuit esse tam uesperum? Nec illud otiosum putes, quod cum superius imperatiuo modo dictum sit, sumant ouem per domos, infra indicatiuo modo pronuntietur, occident eum omnis multitudo synagoge filiorum Isrel [c 1Kb] ad uesperam. Occident, ait; non, occidant. Synagoga quippe Iudeorum quod erat crudeliter factura, predictum est; non, ut fieret, iussum est: [d 1Kb] nec ideo factum est,  quia predictum erat; sed ideo predictum est, quia erat futurum; ut prescientiam suam Deus in his que per libertatem arbitrii hominum futura erant, ostenderet. Libertatem diximus arbitrii, quia uoluerunt Iudei facere quod fecerunt: et utique [e 1Kb] si noluissent, non fecissent. Certe ingentis sacrilegii  est uel cogitare, quod Deus, qui non solum bonus et iustus, sed ipsa bonitas est, [f 1Kb] et ipsa iustitia; uel iubeat 248 aliquid, uel cogat fieri, [g 1Kb] quod factum damnet. An fortasse putamus, [h 1Kb] quia si penituissent Isrelite, aliter omnipotens Filius Dei saluare non potuerit mundum? Quis enim cognouit sensum Domini? aut quis consiliarius eius fuit ? Considera in Euangelio, quomodo exspectauerit Christus penitentiam Iudeorum; ubi exprobrat ciuitatibus in quibus facte sunt plurime uirtutes eius, quod non egerint penitentiam: ue tibi, inquit, Chorozaim! ue tibi, Bethsaida! quia si in Tyro et Sidone facte essent uirtutes que facte sunt in uobis, olim utique in cilicio et cinere sedentes penitentiam egissent. uerumtamen dico uobis: Tyro et Sidoni remissius erit in die iudicii, quam uobis. Et  tu, Capharnaum, que usque in celum extolleris, usque in infernum demergeris, inquit; quia si in Sodomis facte fuissent uirtutes que facte sunt in te, mansissent utique usque in hodiernum diem; sed tamen dico uobis, quia terre Sodomorum remissius erit in die iudicii, quam uobis . [i 1Kb] Prescientia quidem Dei non fallitur; sed nec homini concessa semel uoluntatis libertas aufertur, ne nichil [i 1Kb] de eo iudicare possit qui liber non fuerit in agendo. Pertinaciam mali damnat Deus conuersionem penitentis amplectitur. Sed dicas: Numquid mentiri [k 1Kb] potuit Deus, qui facturos cos predixerit quod fecerunt? Quanta sit uirtus omnipotentie eius [l 1Kb] non assequimur, qui uocat ea que non sunt tamquam que sunt . Mentiri eum putaremus  potuisse, si ea que predixit, impleta non fuissent. Ergo et Niniuitis mentitus est? Dixit enim, adhuc triduum, et Niniue [m 1Kb] euertetur : et euersa non est, quia penitentiam egit in predicatione Ione. [n 1Kb] Sed intellige. Sermo Dei gladius est ex utraque parte acutus . Niniue aliter euertenda fuerat, et [a 1Kb] euersa est aliter. Euertenda fuerat excidio, si permansisset in sua nequitia: [b 1Kb] euersa est iniquitas 249 eius, quia penituit. Sicut distat celum a terra, dicit Deus hominibus, ita distant sensus mei a sensibus uestris, et cogitationes mee a cogitationibus uestris . Scriptum est: Altiora te ne quesieris, et sublimiora te ne scrutatus fueris; multos enim supplantauit suspicio eorum . Iustum itaque [c 1Kb] crede Dominum, carissime, et uerum, et pium in omnibus dictis, atque operibus suis, ut perfectam sapientiam consequaris. Agnus enim perfectus, masculus, inquit, anniculus erit uobis : ut nichil mediocre de perfecto sentias, nichil infirmum de masculo, nichil de anniculo semiplenum. Perfectus est, quia in eo habitauit omnis plenitudo diuinitatis  corporaliter . Masculus est, [d 1Kb] quippe quia uir nasci dignatus est ex uirgine, ut sexui utrique consuleret. Anniculus est, quia post illud Baptismum [e 1Kb] quod pro nobis in Iordane susceperat, [f 2Kb] usque ad Passionis sue diem unius anni tempus impletur; et ea tantum scripta sunt in Euangeliis que in illo anno uel docuit, uel fecit, nec ipsa tamen omnia. Sic enim dicit Euangelista Ioannes: Multa quidem et alia signa fecit iehsu in conspectu discipulorum suorum, [g 1Kb] eorum quippe quos post Baptismum scribitur elegisse, que non sunt scripta in hoc libro: hec autem scripta sunt, ut 250 credatis,  quia iehsu est Christus Filius Dei, et ut credentes, uitam eternam habeatis in nomine eius . De his autem que ante illum gessit annum, sic idem Ioannes in postremis sermonibus libri testatur: Sunt autem et multa alia que fecit iehsu; que si scribantur per singula, nec ipsum arbitror mundum capere eos libros qui scriberentur . Solus plane Lucas euangelista memorauit preteriens, quod [h 1Kb] duodecim annorum predictus Dominus iehsu in templo repertus sit a parentibus, sedens in medio doctorum, audiens eos, et interrogans, et quod dixerit parentibus: Quid querebatis me? nesciebatis quia in his que Patris mei sunt oportet me esse ? Hic est annus Domini acceptus, quem [i 1Kb] ex Isaie libro de persona sua scriptum in synagoga legens Dominus iehsu ait: Hodie impleta est hec Scriptura in auribus uestris  . Hic est annus, cuius coronam  Propheta letus nuntiauit in psalmo: Benedices, inquit, coronam anni benignitatis tue, et campi tui replebuntur ubertate : corda nempe credentium populorum, percepto semine uerbi uite, fructu etiam centesimo redundabunt. Quod si in cruce simul cum Christo pendentium latronum fractis cruribus, ideo Saluatoris crura fracta non sunt, sicuti sanctus euangelista testatur; ut Scriptura impleretur, que ait: Os [i 1Kb] non confringetur ex eo : debuit iuxta predictam rationem Agnus iste  Dei anniculus immolari, ut omnia que de illo scripta sunt, complerentur in ipso, [a 19Kb] cui est omnis honor, uirtus et gloria, cum Patre, et cum Spiritu sancto, ante omnia, et nunc, et semper, et in cuncta secula. Amen.



SERMO Iu. DE EXODI LECTIONE QUARTUS.

251 Carnalem [b 8Kb] Iudaici pasche obseruantiam, [c 1Kb] spiritualibus typis refertam, trino iam tractatu docuimus; semel hesterno die, et [d 1Kb] bis in uigiliis allocuti caritatem uestram; euidenter probantes, quod immolatio carnis et sanguinis [e 1Kb] umbraliter iussa, recte cessauerit adueniente Agno Dei Christo; qui iuxta apostolum, finis Legis est, ad iustitiam omni credenti . Nam et ipse beatissimus  Paulus [f 1Kb] cum esset adhuc in Aegypto, cum Iudeis pascha ritu Iudaico celebrabat: Sed postquam placuit ei qui segregauit me de utero matris mee, inquit, et uocauit per gratiam suam, ut reuelaret Filium suum in me, continuo non [g 2Kb] adquieui, ait, carni et sanguini . Ergo quoniam non oportet rebus carnalibus immorari eum cui Filius Dei fuerit reuelatus, queramus reliquas mysteriorum spiritualium partes, in uisceribus proposite lectionis. Ab agnis, inquit, et hedis sumetis . Hinc aduertere Iudei debuerant, Legem Dei spiritualiter [h 1Kb] intelligendam, quoniam ab agnis et hedis sumendum legerunt agnum qui immolandus erat; cum sit istud nature contrarium, ut si agnus est, ab agnis sit pariter et ab hedis. Sed hec est omnis ratio in ambiguitate  sermonis, quod iste immaculatus Agnus Dominus iehsu, et iustorum, et peccatorum carnem suscipere sit dignatus ex uirgine: corpus  enim non solum de patriarchis et prophetis, sed ex totius humani generis massa suscepit. Iustos autem comparari agnis, et peccatores hedis, ipse in Euangelio declarauit, dicens agnos a dextris uocandos: [i 1Kb] uenite, benedicti , inquit; hedos 252 uero a sinistris pellendos: discedite, maledicti. Hunc ergo ab agnis, et hedis sumptum, omnis multitudo Synagoge filiorum Isrel interfecit, [i 1Kb] cum clamarunt omnes Pilato: Crucifige eum . Ceterum iuxta historiam legalis pasche, non omnis Synagoga occidebat unum, sed pauci singulos per unamquamque domum. Ibi uero principes sacerdotum et seniores persuaserunt populo, ut peterent [k 1Kb] concedi sibi latronem Barabbam, Iesum uero perderent. Perdiderunt enim  Saluatorem Christum, et ex ore suo iudicati sunt, ut moreretur in eis uerbum Dei, id est eloquium Prophetarum, per quos ipse locutus est: et sicut scriptum est [l 1Kb] in Prophetis, deficerent in eis sapientes, uiueret uero in illis Barabbas ille latro diabolus, quem tantopere poposcerunt. [m 1Kb] Quod autem uiuat in illis seditiosus ille, et homicida, seditiones ipse testantur quas contra Apostolos commouerunt, et quas nunc usque contra omnes sanctos exercere non desinunt, ubi tempus inuenerint. Nobis autem uiuit Christus. Resurrexit enim nobis, quia non est ultra uisus Iudeis; neque intrauit post resurrectionem synagogam Iudeorum, sed ad congregatos discipulos introiuit . [n 1Kb] Ingreditur et ad nos, qui sumus in domo Ecclesie congregati, et  ostendit nobis uenerandi sui corporis ueritatem, si tamen uel meruimus, uel meremur eius esse discipuli. Etenim beati Apostoli, quibus uere commissum  est preparare in superioribus [a 1Kb] pascha Domini, quoniam paucos uiderunt ex Iudeis in domo Ecclesie qui non sufficerent ad consummandum pasche sacrificium, conuocauerunt uicinos ex Gentibus, secundum quod preceptum fuerat in Lege: Quod si pauci erunt, inquit, in domo, ita ut non sufficiant ad ouem [b 1Kb] assumet secum uicinus proximum suum, etc. , nam uere non sufficiebant ad eum qui [c 1Kb] pro totius mundi peccatis mori sustinuit. Pauci enim crediderunt ex Iudeis in Iesum Dominum; unde Apostolus: Ita, inquit, in hoc tempore (non dubium quod sicut tempore Elie, cui ait Deus ; ita ergo, inquit, in hoc tempore  reliquie  secundum electionem gratie salue facte sunt , ex populo utique Iudeorum: de tanta enim multitudine uix pauci ad Christi fidem inueniuntur fuisse conuersi. Propter quod et de istis reliquiis Domini et misericordie Dei Isaias propheta testatur  dicens: Nisi Dominus Sabaoth reliquisset nobis se men, sicut Sodoma facti essemus , et sicut Gomorrha similes fuissemus. uos igitur, neophyti, qui estis ad beate huius ac spiritualis pasche epulas inuitati, uidete quomodo ab omni pollutione escarum quas superstitio gentilis infecerit, uestras animas conseruetis. Nec sufficit ut a mortifero demonum cibo uitam suam custodiat Christianus; sed ut omnia abominamenta Gentilium, et omnes [d 1Kb] idololatrie tramites, sicut quedam serpentis diaboli uenena, diffugiat. Partes enim idololatrie sunt ueneficia, [e 1Kb] precantationes, [f 1Kb] suballigature, uanitates, auguria, sortes, [g 2Kb] obseruatio omnium, [h 10Kb] parentalia, inquam, unde idololatrie malum extulit caput erroris. Nam gule sue causa primum ceperunt homines  prandia mortuis preparare, que ipsi comederent; [i 1Kb] post hoc etiam sacrificia ausi sunt eis sacrilega celebrare, 254 [i 1Kb] quamuis nec ipsi mortuis suis munus sacrificent qui exercent parentalia, [k 1Kb] dum super sepulcrorum mensas tremulis ebrietate manibus  uina fundentes, [a 1Kb] spiritum sitire balbutiunt. [b 1Kb] Cauete, queso, ab his omnibus, ne indignatus Deus contemptores et inimicos suos, qui noluerunt eum regnare super se, tradat illis inferni tortoribus: illic erit fletus et stridor dentium . Seruate, neophyti, ornamentum gratie salutaris: sobrii estote per omnia, ne illud inebriati perdatis: solliciti conuenite ad ecclesiam: orationibus, hymnis, psalmis, et canticis spiritualibus nobiscum uigilanter incumbite. Hec sint otii uestri opera; quibus debitum reddentes Christo Domino famulatum, mercedem uite eterne consequi ab ipso possitis. [c 1Kb] Sint igitur conuiuia uestra sobria, casta cubilia: sit modestus animus, sermo placidus, mitis incessus. Orate ut beneficia gratie sue Deus conseruet in uobis,  et fides uestra magis magisque proficiat, largiente Christo Domino Saluatore, cui una uirtus eademque diuinitas cum Patre et cum Spiritu sancto, ante omnia, et nunc, et semper, et in cuncta secula. Amen.



SERMO u. DE EXODI LECTIONE QUINTUS.

255. Ordinem lectionis Exodi, ubi lex [d 1Kb] celebrandi pascha describitur, idcirco preposterauimus, [e 1Kb] ut in mysteriis reserandis, debite reuerentie ordinem  teneremus; quia oportebat [f 2Kb] in illa splendidissima nocte uigiliarum, secundo tractatu, non dictorum sequentia, sed congrua neophytis explanari; ut edendi paschalis sacrificii disciplinam rudes neophyti discerent, instructi fideles agnoscerent. Quibus pariter et de habitu edentium, unam speciem tempori aptam disserui, duas tam ipsis, quam catechumenis reseruaui. Ait enim: Sic autem comedetis illum, id est agnum: [g 1Kb] Lumbi uestri precincti, et calciamenta uestra in pedibus uestris, et baculi in manibus uestris . Tunc de precinctione lumborum diximus, nunc de calciamentis et baculis exponamus. Que ideo hodie proponuntur, quia tunc sequenti die, et tertio, illa prius que de principiis lectionis consulto preterieram, necesse  fuerit explicari. Agnus Dei uerus, quem Ioannes Baptista demonstrat, Christus est. Ecce, inquit, Agnus Dei, ecce qui tollit peccata mundi . Huius carnem tam fideles in mysterio [h 1Kb] , quam simul uniuersi credentes in fide, ita debemus edere, nostrique cordis [i 1Kb] interioribus commendare, ut non solum precinctos [i 1Kb] habeamus castitate lumbos, uerum etiam calciati simus, ut ait Apostolus in preparatione Euangelii pacis . Sicut enim calciamenta terrestria carnalium pedum munimina sunt, et uel asperitati frigoris, uel serpentum morsui,  uel spinarum resistunt aculeis: ita Legis 256 diuine precepta, quibus gressus nostrarum mentium munire precipimur, repugnant et serpenti diabolo, et asperrimo Aquiloni Gentilium, et hereticorum undique compungentium spinis ac tribulis. Huiusmodi ergo calciamentis uti debemus quotquot pascha Dominicum celebramus. Quoniam Lex, ut Apostolus ait, spiritualis est ; Et pascha nostrum immolatus est Christus . Itaque et lumbi nostri precincti esse debent, et calciati pedes. Quid enim prodest homini, si solam corporis habeat castitatem; et incautus, et [a 1Kb] sine instructione calciamentorum Legalium, malis fuerit supradictis obnoxius: uel quod quotidie in usu est cordis sui calcaneum patens prebeat comestioni serpentum?  Si cogitet mala, si concupiscat aliena, [b 1Kb] si dolum meditetur, si nutriat iram, si insidietur proximo, si mendacio studeat, si comedatur liuore, si tabescat inuidia, si uenenato ore detrahat bonis; et dum mendacis [c 1Kb] lingue spiculo lacerare nititur innocentes, morsibus demonum, qui per ipsum loquuntur, ipse potius lanietur? Quid profuit precinctos habuisse lumbos, si diuinorum mandatorum calciamenta non seruans, gressus cordis tui  crudelissime concisioni tradideris? Contrarium forsitan uideatur aliquibus, quod cum hic tantopere calciatos esse debere a Deo iussum sit, alibi ab eodem Domino Deo iubeatur sancto Moysi, et [d 1Kb] sancto Iosue: Solue calciamenta de pedibus tuis . Ingens quidem ratio est, et multiplicium  propositionum ambagibus prestruenda: sed quia breuitas congruit et predicantis labori, et memorie auditoris, nolo uos longius trahere. Ibi soluitur questio, ubi calciamenta soluuntur, dum statim causa adiicitur: Solue, inquit, calciamenta de pedibus tuis; locus enim in quo stas, terra sancta est . Ostenditur ergo terra Aegypti, ubi datur preceptio illa superior, sancta non esse, et ideo ibi habenda mandantur calciamenta; in sancta autem  terra decernuntur esse soluenda: quas tamen ob causas, euidenter est exponendum. Quamdiu in huius seculi Aegypto conuersamur, oportet nos pascha Domini celebrantes, calciamentis uti sanctarum Scripturarum; quia tutus non potest esse gressus noster, nisi mandatis Dominicis contegatur, usquequo intremus in illam sanctam promissionis terram que iustis est preparata. Beati enim mites, 257 ait Dominus iehsu, quoniam ipsi possidebunt terram ; non utique istam terram quam possident peccatores, sed illam in qua non sunt spine, et tribuli: in qua non sunt serpentes, et scorpii: quippe ubi diabolus cum ceteris immundis spiritibus non accedit. Erit enim [e 1Kb] tunc una cum suis satellitibus in igne eterno, quem parauit [f 1Kb] Deus utique diabolo,  et angelis eius . Habemus et [g 1Kb] Ioannem Baptistam, qui dixerit de Saluatore humani generis Domino Iesu: Cuius ego non sum dignus, inquit, corrigiam calciamentorum soluere . Sed alia in Christo ratio est. Ille non propter se calciatus est, sed propter nos; quoniam terra sustinere non poterat maiestatis eius nuda uestigia. Calciamenta cum dicit, gressus ostendit sanctarum Scripturarum, quibus graditur, et circuit [h 3Kb] notitia eius in omnes qui habitant super terram. Et ideo Ioannes Baptista in Euangelio negat uel idoneum se esse, uel dignum, qui soluat corrigiam calciamentorum eius, id est, sermonem eius; siue ut edisserat unum de mandatis eius; siue ut nudare ualeat, et euidenter ostendere [i 1Kb] calciati adhuc in isto seculo uerbi Dei ueneranda  uestigia. Modo enim per speculum uidemus in enigmate, inquit, tunc uero facie ad faciem : ubi non erit aliquid occultum quod non reuelabitur, nec absconditum quod non scietur : quando ad illum futurum diem festum Dominus iehsu , non sicut sub incredulis, [i 1Kb] quasi in occulto ascendet; sed sicut scriptum est: Deus palam ueniet, et Deus noster, et non silebit . Propterea et Apostoli in Euangeliis alibi prohibentur portare calciamenta  in uia, dum dicitur eis in Euangelio Matthei a Domino: Nolite possidere aurum, neque argentum, neque pecuniam in zonis uestris, non peram in uia [a 7Kb] , neque duas tunicas, neque calciamenta, neque uirgam; dignus enim est operarius mercede sua . Alibi autem iubentur habere, 258 ut Marcus euangelista describit: Et circuibat, inquit, castella iehsu docens. Et conuocatis illis duodecim, misit eos binos, dans illis potestatem fugare spiritus immundos; et precipiens illis, ne quid secum tollerent in uia, nisi uirgam tantum; non peram, non panem, neque nummos in zonis, sed [b 1Kb] calciatos caligulis, et ne induerent, ait, duas tunicas . Propter incredulos, et parue fidei homines, iubentur in uia predicationis, calciamenta habere Apostoli, ut uerbum Dei calciatum,  et contectum in mysterio, propter spinas et tribulos blasphemantium predicent. Ad eos autem qui fideli mente audiunt, quasi iam in sancta terra, perfecti quippe cordis in fide, ubi nuda de Deo securi possent proferre testimonia; iubentur non portare calciamenta, uidelicet ut aperta figant illic uestigia diuinitatis eius. Et ideo beatus Petrus calciauit se in carcere [c 1Kb] calciamentis suis : et sic exiit iterum ad hostes Iudeos et aduersarias potestates, ut calciatus pedes in preparatione Euangelii, calcaret super serpentes, et scorpiones, et super omnem uirtutem inimici . Et Moyses dicit in benedictionibus, uel ad unumquemque fidelem, uel ad personam potius Christi: Ferrum, inquit, et es calciamentum tuum ; utique ut confringat  capita draconum super aquas, id est ut conterat principatus demonum draconum, qui sunt super  aquas Gentilium populorum. Aque uero quod populis comparentur et Gentibus, in Apocalypsi [d 1Kb] reuelatur Ioannis: Aque, inquit, quas uidisti, super quas sedet meretrix Babylon, populi et Gentes sunt .

Opus mihi est et baculo [e 2Kb] , pascha adhuc in Egypto celebranti; ut 259 si imitator sum sancti Moysi [f 1Kb] , Hebreum meum  ab interitu liberem, percusso Aegyptio. Hoc propter seipsum quisque [g 1Kb] , quamdiu seruit Legi. Si quis uero est Apostolicus, et per Iesum prostrato Aegyptio, magnus factus, ac potens; non iam propter se [h 1Kb] baculum portat, sed propter eos quibus dici necesse est: Quid uultis? in uirga ueniam ad uos, an in caritate,  et spiritu mansuetudinis ? Portat et propter eos qui ueniunt ad nos in uestimentis ouium, ab intus autem sunt lupi rapaces . Quod si lupus desinat esse lupus, et cum agno pascatur, ut ait Propheta ; et si leo desinens esse leo, cum boue manducet paleas; baculo opus non est. Si enim feralium morum nequitia in tantam uertatur mansuetudinem, ut cum ouiculis innocentibus, ac mundis Christi operariis, uite pabulum mites querant, et capiant, et [i 1Kb] tales utique sint qui in caritate, et spiritu mansuetudinis ad perfectum debeant erudiri; dicitur a Christo  apostolicis quibusque sacerdotibus, ut neque [i 1Kb] baculos correptionum portent in uia, quando in discipulis obedientibus, ac modestis terram sanctam possidere iam ceperint.  Quod annuat de uobis [k 1Kb] pusillitati mee Saluator humani generis, Deus Dominus iehsu. Cui una Deitas,  eademque omnipotentia, cum Patre, et Spiritu sancto, ante omnia, et nunc, et semper, et in cuncta secula. Amen.



SERMO uI, DE EXODI LECTIONE SEXTUS

Quantum Deus Pater per uirtutem suam, et spiritum suum pro captu uirium nostrarum reuelare dignatus est; quantum Patris, et Filii, et Spiritus sancti cequalis omnipotentia tribuit; [a 1Kb] quantum sempiterne, ac sine principio Trinitatis una eademque diuinitas inspirauit, aperuimus dilectioni uestre a primis uigiliis Pasche usque in hanc diem, 260 que esset ratio nominis libri Exodi; que uirtus pasche, [b 1Kb] cuius ibi obseruatio primum custodienda decernitur; et quamobrem mensis iste in quo Deus hoc obseruandum  precipit, primus dicatur in mensibus anni; [c 1Kb] que esset Aegyptus; quid significaret ille decimus, uel quartus decimus dies; quis esset [d 1Kb] agnus immolationis, et cur assumendus esset ab ouibus, et ab hedis; que uespertina diei, quod illud limen, [e 1Kb] qui illi postes, quis ille sanguis: et quam ob causam neque crudas carnes, neque in aqua coctas, sed assatas igni, et caput cum pedibus et interaneis festinanter comedere iubeantur; quod ex eo os non confringendum, que reliquiarum crematio, et quid mysterii figuratum sit uel in calciamentis pedum, [f 1Kb] et baculis manuum, uel in precinctu lumborum. Restat ut disseramus percussionem primitiuorum Aegypti, et azyma cum amaritudine, et septem dies azymorum. Transibo, inquit,  in terra Aegypti hac nocte, et percutiam [g 1Kb] omne primogenitum in terra Aegypti ab homine usque ad pecus: et in omnibus diis Aegyptiorum faciam uindictam, ego Dominus. Et erit sanguis uobis in signo in domibus [h 1Kb] in quibus uos eritis ibi: et uidebo sanguinem, et protegam uos: et non erit in uobis plaga contritionis cum percutio Aegyptum. Et erit hic dies uobis in memoria . Percussit quidem Deus in illa nocte tunc temporis [i 1Kb] primogenita omnia  Aegyptiorum, sicut per Moysen comminatus fuerat Pharaoni, [i 1Kb] cum noluit dimittere populum Isrel, quem populum idem Dominus primitiuum nuncupare filium dignabatur; quando perculsi tantorum repente funerum strage Aegyptii, Isrelitas quos tamquam captiuos dudum relaxare noluerant, noctis medio expulerunt. Sed quoniam multo maiora fecit idem Deus pro nostro populo contra ueros Aegyptios, et in nobis completa sunt que tunc temporis umbraliter contingebant; redemptionis nostre memores, non debemus dona pietatis eius ingrato occultare silentio. Die qua immolatus est Agnus Dei Dominus iehsu, ad uesperum , in illius diei nocte percussit  primitiua Aegyptiorum demonum, id est simulacra hominum mortuorum, que ipsi prima in hoc 261 mundo creauerant, ut per ea colerentur. Sed cum ibi adiicitur, in omnibus diis Aegyptiorum faciam uindictam , fortasse dicas: qui sunt isti Aegyptiorum dii, [l 1Kb] si demones quos pagani deos putant, ipsi sunt Aegyptii? Audi ergo, non solum demones Aegyptios esse; sed etiam cultores eorum, quicumque pertinaciter in incredulitate uersantur, filii tenebrarum cum sint, Aegyptii sunt: [m 1Kb] quoniam filii Aegyptiorum natura, filii sunt demonum. Unde dicitur uniuersis incredulis: uos de diabolo patre estis . Sicut enim quotquot spiritu Dei ducuntur, hi filii Dei sunt, secundum doctrinam Pauli apostoli , ita quoque quotquot spiritu diaboli  abducuntur, filii demoniorum sunt. Ideo autem Scriptura diuina diabolum et exercitum eius, Aegyptios nuncupat, quia a Deo, qui lux est, alieni sancti sunt, contra Creatorem proprium rebellando. Nam sanctus Apostolus dicit: Quid mirum si Satanas transfigurat se [n 1Kb] in Angelum lucis ? Probans utique eum esse angelum tenebrarum, qui se quasi Angelum lucis ostentare conetur, ut fallat. Simili ratione et omnes increduli aduersantes Deo, et a luce diuinitatis  eius extorres, Aegyptii appellantur; quos tamen hortatur ipse Dominus ad salutem, dicens: Dum habetis lucem, credite in lucem, ut filii lucis sitis . Itaque [a 1Kb] si uoluntaria fides potest eos filios lucis efficere, hoc quod tenebrarum filii sunt, uitium uoluntatis est, non nature. Nocte ergo qua corpus exanime relinquens in cruce Dei Filius, transiit cum anima ad Aegyptum inferiorem, ut animas in inferno positas uisitaret; tunc fecit uindictam in omnes immundos spiritus Aegyptiorum deos, interficiens in primogenitis uires principatus eorum. Nam Passioni proximus dicit Dominus iehsu: Nunc iudicium est huius mundi, nunc huius mundi princeps eiicitur foras. Et ego [b 1Kb] cum exaltatus fuero, omnia traham ad me ipsum . Reuocauit itaque omnem creaturam suam ad se Dominus iehsu, quam  sibi [c 1Kb] iniquissimi usurpatores diuinitatis rebelli spiritu manciparant; ut ipsius ditioni subiecta essent omnia, per quem facta sunt uniuersa; et qui protexit [d 1Kb] 262 ac proteget credentes in se a plaga contritionis, per signum crucis sue, cum dicitur: Et erit uobis sanguis in signo [e 1Kb] in domibus: uos eritis ibi: et uidebo sanguinem, et protegam uos . Querendum tamen, priusquam transeamus ad cetera que sequuntur, quomodo dicat, Protegam uos quasi ab alio exterminatore: et iterum Moyses, Transibit Dominus percutere, ait, Aegyptios, et uidebit sanguinem in limine, et in utrisque postibus, et pertransibit ostium . Quid ergo est? Dominus transiit percutere Aegyptios in manu exterminatoris? Absit.  Nam post pusillum dicit: Et non dimittet exterminatorem intrare in domos uestras. Si ipse perculit, quomodo dicitur, non dimittet intrare exterminatorem? Hoc itaque in textu ipsius lectionis sollicitus, lector, considera, quod ubi dicit [f 1Kb] percuti Aegyptios, non dicit, ab exterminatore: ubi autem dicit, Hebreos protegendos qui percussit Aegyptios, [g 1Kb] sed ab exterminatoris. Exterminator autem non percutit Aegyptios, quorum amicus et princeps est; quoniam, sicuti ait Dominus in Euangelio Marci beatissimi, si  Satanas insurrexit aduersus seipsum, [h 1Kb] diuisus est; hoc, inquit, facere non potest, aut finem habet . Sed utique, karissimi, percutere uult exterminator Hebreos, Deo percutiente Aegyptios. Nam retributionem molitur in seruos Dei, satellites suos ab eo percussos indignans; quoniam diabolus tunc maxime accenditur, cum exstinguitur. Tunc enim seuit in Dei famulos, quando prima uirtus eius [i 1Kb] in primogenitis occiditur, dum uel idololatriam, uel superstitionem, uel ceteros principales errores demonum [i 1Kb] Deus disperdit ex nobis. Dicit enim ille nequissimus murmurans contra Deum: Tu propter Hebreos tuos percutis meos Aegyptios, et ego [k 1Kb] propter Aegyptios meos persequar, et interficiam Hebreos tuos. Nam dixit inimicus, persequens comprehendam [l 1Kb] pariter spolia, replebo animam meam, interficiam  263 gladio meo, dominabitur manus mea : sed frustratur eius minacitas, si precepto Domini, quo nos tutos esse posse [m 1Kb] premonuit, gnauiter pareamus. Adiicitur enim, et custodies sermonem hunc legitimum tibi ipsi et filiis tuis usque in eternum : scilicet ut semper solliciti simus pascha Domini legitimo studio celebrare, et uigilanter facere ea que nobis precepta sunt, ne per contemptum nostrum, aut negligentiam nostram, exterminator aditum grassandi reperiat, Dei protectoris tuitione cessante. Sit ergo unusquique nostrum in parte Domini, qui percussit Aegyptios; sit Isrelita, Deum semper mente aspiciens, ut protegatur a plaga exterminatoris. Habeat, quinimo  habeamus in utrisque postibus, scilicet in corde, et in ore, salutarem Domini Passionem. Quomodo? sicut docet Apostolus: Corde creditur ad iustitiam, ore autem confessio fit in salutem . Habeamus [n 1Kb] et in limine frontis signum sanguinis Agni, ut non sinat exterminatorem Deus introire ad nos: neque enim solummodo tunc istud factum est uel in historia Legis, uel in tempore crucis Domini Iesu, sed et nunc semper Deus ultor populi sui percutit Aegyptios: semper exterminator diabolus intrare  in domos Isrelitarum nititur cupiens eos occidere: semper Dei Filius tuetur suos, et protegit eos, ubi signum sue Passionis cognouerit. Ipsi gloria cum Patre, et cum Spiritu sancto per omnia secula. Amen.



SERMO uII, DE EXODI LECTIONE SEPTIMUS.

Discussis ualidioribus mandatorum paschalium membris, tres adhuc superfuisse de proposita lectione Exodi species, die hesterno prediximus: quarum primam de interfectione primitiuorum Aegypti, statim, prout potuimus, interpretati sumus; duas nunc residuas de prohibitione fermenti, et de septem diebus azymorum, Domini gratia largiente, proponimus explanandas. Septem diebus, inquit,  azyma edetis: a primo autem die [a 1Kb] exterminabitis fermentum de domibus uestris: omnis qui 264 manducauerit fermentum a primo die usque in septimum diem, [b 1Kb] disperiet anima illius ex Isrel . Hereticorum ueterum quidam, ex quibus sunt insanus Marcion, et exsecrabilis Manicheus, quoniam spiritu erroris inducti Scripturas omnes ueteris Testamenti respuendas esse contendunt; per multa Scripturarum capitula, Deum Legis antique malum conantur asserere, quasi aut alius sit Deus noui Testamenti quam qui ex Lege utique prenuntiatus aduenit, aut in comparatione bonitatis Dei, aliquis legitime bonus esse possit: cum uel Angeli, uel homines hinc habere iudicentur aliquod participium bonitatis, si bonum Deum sciant, adorent, uenerentur,  ac diligant; perhibente Domino Iesu, quod [c 3Kb] bonus homo de bono thesauro cordis sui proferat bona . [d 1Kb] Sed Deus Dei Filius, perfectam bonitatem cum Patre, et Spiritu sancto possidens, et unam sciens esse bonitatem Trinitatis, sicut unam diuinitatem; indigne tulit, bonum se iuxta conditionem creabilium bonorum nuncupari, et ait: Quid me dicis bonum ? Hoc est: Nolo dicas bonum, quem nescis; scito prius, [e 1Kb] qui sim, et cum Deum uerum cognoueris, amplector ut dicas bonum, quia nemo bonus, nisi unus Deus . Ille  enim Iudeus, Filio Dei  uelut homini tantum cuidam, sane bono doctori, dixerat: Magister bone, quid faciam, ut uitam eternam possideam ? Et idcirco Dominus ad illum, quid me dicis, ait, bonum? nemo bonus, nisi unus Deus. Unus est enim Deus ubi Deitatis nulla diuisio est. Per omnes libros sanctarum Scripturarum, et Patrem Deum, et Filium Deum, et Spiritum sanctum Deum legimus, non deos, quia deos non sinit dici Unitas maiestatis; est enim sola in Trinitate personarum distinctio, non nature diuersitas. Quod si Marcion et Manicheus meruissent aduertere, numquam profecto dixissent, unum quidem Deum noui Testamenti bonum, alium uero malum, qui per Legem ueterem sit locutus. [f 1Kb] Ausi sunt et in supradicta Lege azymorum adscribere ei  seuitiam, dicentes, hominis animam disperdi propter 265 fermentum panis, quo nichil possit esse crudelius. uecordes enim non intellexerunt, uel quanta esset in mandato utilitas, uel quod Deus maiorem causam tunc ulciscendi habeat, si in exiguis rebus  peruicaci tantum spiritu contemnatur. Facilius necessitati [g 1Kb] ignoscit Deus quam presumptioni. Denique sancto Dauid non imputatur ad peccatum, quod in necessitate famis constitutus manducauerit sanctos panes, quos non licebat manducare nisi solis sacerdotibus . Hic uero uideamus, quid potuit necessitatis incumbere. Iussit Deus Isrelitis ut septem diebus pasche, fermentatum sibi panem non facerent . Si fermentatum fieri iussisset, diligentia  illic necessaria fuerat, ne deesset: quod iussit, desidie est, non laboris. Negligentiam iubet, ut obedientiam probet; et non uis ut damnet illam animam que diligentiam commodauerit ut contemnat? Sed iam uideamus, [h 1Kb] que fuerit in ipsa preceptione utilitatis ratio uel Iudeis historialiter usque ad Christi presentiam, uel nobis hodie que edificatio sit iuxta intelligentiam spiritualem. Filii Isrel cum premerentur in Aegypto grauibus captiuitatis iniuriis, gementes proclamauerunt ad Dominum Deum ut eos eripere dignaretur . Elegit  ex ipsis continuo Deus Moysen et Aaron; per quos conueniret Pharaonem regem Aegypti, ut dimitteret illos. [a 1Kb] Cum non dimitteret, multiplicibus plagis cum suo populo uerberatus, hanc excepit pene ultimam plagam, ut omnium [b 1Kb] primogeniti Aegyptiorum illa nocte percussi diuinitus interirent, qua Iudeos necesse fuit ex mandato Dei pasche sacrificium celebrare. Media igitur nocte clamor factus est, et ululatus in tota Aegypto; nulla enim domus erat in qua non esset mortuus. Tunc Aegypti rex metuens ne et ipse, et omnis populus eius similiter disperiret, compulit Moysen, et Aaronem, ut illa hora noctis educerent omnem plebem de Aegypto. Qui cum perurgerentur exire, quid fecerint aduertamus. Et sumpsit, inquit, populus conspersam farinam priusquam fermentaretur massa illorum, et ligauerunt  in uestimentis suis, et imposuerunt super humeros suos. Egressi autem, cum uenissent in Socoth, coxerunt, inquit, conspersum quod extulerant de Aegypto, [c 34Kb] subcinericia azyma . Ut ergo memores essent huius necessitatis, 266 et beneficiorum Dei, iussit eos septem diebus primi mensis ita celebrare pascha, ut fermentatum panem non ederent , et ut semper indicarent filiis suis causam pro qua istud facere iussi essent; scilicet ut ingratus ipse populus, uel imagine rerum gestarum admonitus, liberatori suo gratias agere cogeretur. Et ideo tantopere eis precipitur: Septem diebus azyma edetis: a primo autem die exterminabitis fermentum de domibus uestris: omnis qui  manducauerit fermentatum a primo die usque in septimum diem, disperibit anima illa ex Isrel . Fecit et alia plurima pro illis Deus, et in mari Rubro, et in deserto: sed immemores misericordiarum Dei  preter illud quod fecerant caput uituli aureum, et quod adorantes illud dixerunt: Isti sunt dii tui, Isrel, qui eduxerunt te de terra Aegypti : [d 1Kb] Iesum quoque Filium Dei qui eorum liberator exstiterat, uenientem ad se sacrilegis mentibus respuerunt. Unde sanctus euangelista Ioannes non sine  querela commemorat: In propria uenit, et sui eum non receperunt ; id est, ad eos uenit quos de seruitute Aegypti liberarat; quos per mare Rubrum uestigio sicco transduxerat; in quorum conspectu Pharaonem et Aegyptios resolutis aquarum circumstantium muris obruerat; quos manna celesti satiauerat in deserto; quibus de rupe arida [e 1Kb] fontes produxerat; quibus eloquia Legis crediderat; quibus aduentum suum secundum carnem uaticinio prenuntiauerat Prophetarum; ad quos precipue uenerat, dicens: Non sum missus nisi ad oues perditas domus Isrel . Isti non modo eum suscipere noluerunt, sed et crucis supplicio trucidarunt; qui tamen idcirco susceptum corpus mori sustinuit, ut et sue maiestatis omnipotentiam propria uirtute resurgendo monstraret, et ut [f 1Kb] in sublata, ac  deuicta morte uitam credentibus redderet, et plenam crucifigentium nequitiam condemnaret. Quapropter resurgens tertio die, transtulit se ad Gentes, sicut dudum fuerat comminatus: [g 1Kb] Auferetur a uobis regnum, et dabitur genti facienti fructus eius . Ergo quoniam nobis, qui fideliter Christum sequimur, datum est cognoscere 267 mysteria regni Dei, uideamus quid idem noster Dominus et Magister de hoc fermento intelligendum docuerit. Attendite, inquit, uobis et cauete a fermento Phariseorum, et Sadduceorum ; quod cum clarius iterasset, intellexerunt Apostoli non a fermento panis esse cauendum, sed a corrumpentis doctrine nequitia.  Unde idoneus Euangelii predicator apostolus Paulus nobis clamat: Expurgate uetus fermentum, ut sitis noua conspersio, sicut estis azymi. Nam et pascha nostrum immolatus est Christus. Itaque diem festum celebremus, inquit, non in fermento ueteri, neque in fermento malitie et nequitie: sed in azymis sinceritatis et ueritatis . Caueamus ergo a fermento malitie; [h 1Kb] ubi enim apparuit fermentum nequitie confectum a diabolo de conspersione peccatorum, et iniquitatum, [i 1Kb] ibi anime illi appropinquat interitus  Cum ergo uideris in animam tuam [a 1Kb] intrasse cogitationes prauas, machinantes ut te a Dei cultu detorqueant, aut ut facias aliquod peccatum, scito quod intrauit ibi ille qui fermentum mortis facere consueuit: propterea caue, ne inueniatur tale fermentum in te, et disperdatur anima tua a Deo. Nescitis, inquit Apostolus, quia modicum fermentum totam massam corrumpit ? uidete itaque, [b 1Kb] ne uel in modico suadeamini acquiescere aut errori Gentilium, aut iniquitati Iudeorum, aut hereticorum nequitie, qui fermento diaboli totam fidei massam [c 1Kb] perfidie rancore corrumpunt. Quod autem dixit [d 2Kb] azyma cum amaritudine manducanda, docuit, neminem posse sine tristitia carnis sinceram uitam 268 ducere. Amaritudo uidetur ieiunium, et omnis abstinentia deliciarum carnalium; sed pascha  Domini non aliter celebratur; sed sinceritatis azyma [e 1Kb] aliter non eduntur. Cum uero exieris de Aegypto huius mundi actu, uel corpore, manne pabulum manducabis; panem celi accipies, et [f 1Kb] in illam sanctorum terram repromissionis inductus, amenitate simul paradisi, et eterna suauitate ipsius Domini perfrueris. Dulcis amaritudo est, quam sequitur tante retributio suauitatis. A prima igitur die uel regenerationis nostre, [g 1Kb] uel conuersionis, eiiciamus fermentum nequitie de propriis domiciliis terrene huius habitationis; et per septem dies  totius uite nostre, quia iidem reuoluuntur in secula, sinceritatis puritatisque azyma comedamus, ut celestium promissionum munera consequi mereamur, que nobis largiri digne ur Deus Pater omnipotens, per ceternum Filium suum uiuentem secum regnantemque cum Spiritu sancto, ante omnia, et nunc, et semper, et in cuncta secula [h 1Kb] Amen.



SERMO uIII, [i 1Kb] DE EuANGELII LECTIONE PRIMUS.

Post illius finem tractatus quem dilectioni uestre intulimus usque ad hesternum diem de Exodi libro, ubi Lex celebrande pasche describitur; nunc aliquid de Euangelii lectione, que paulo ante decursa  est, adiuuante Domino, disseramus: ut eumdem Deum tam ueteris esse Instrumenti auctorem, quam noui, rebus ipsis testantibus comprobemus. Audiuimus enim quod Saluator humani generis iehsu [i 1Kb] ierat inuitatus ad nuptias, ibique aquam in uini saporem, naturamque conuertit. Habet plane et ipsa historia ordinem ueritatis. Nam et nuptias idem qui ab initio instituerat, benedixit ; et creaturam quam fecerat, in id 269 quod uoluit, sua potestate conuertit. Ac de uirtute quidem Dei omnipotentis nulla in facto dubietas poterit anime fideli subrepere: [k 1Kb] isse tamen illum  ad festiuitatem nuptiarum, id est in domo epulationis, quispiam nostrum non sine ratione mirabitur. Enimuero, karissimi, pene omnis Euangeliorum textus, Dominum Christum inter homines conuersantem desperatis rebus opem contulisse insinuat, et quam maxime meroribus adfuisse: dum blasphemantes Iudeos increpat, dum Scribas et Phariseos fallacie, doli, auaritie reos, uanitatisque coarguit ; dum ciuitatibus exprobrat incredulis, ac minatur ; dum spiritus torquet immundos , ut [a 1Kb] imagini sue captiuate subueniat, et expulsis demoniis salubritati restituat mentes obsessas; dum leprosos supplicantes emundat ; dum paralyticos, lingue solius qua precarentur uiuentes officio, reformat potius, quam curat  ; dum tempestate maris periclitantibus, ipse super aquas ambulans, securus tranquillator aduentat ; dum uel cecatis oculis donum lucis amisse redintegrat, uel a natiuitate cecis nouum lumen infundit ; dum inter mestas egrotantium turbas medendi peritus adsistit; dum luctus uarios obsecrantium parentum dimouet, uel morientes eorum charos sanitati restituens, uel mortuos uite . Ad hoc enim Filius Dei, sine initio Deus, in fine seculi initium carnis sumpsit ex uirgine, et inter homines conuersari dignatus est, ut huic mundo succurreret pereunti; quoniam, ut ipse ait, non erat opus sanis medico, sed male habentibus . Medicus enim mestitudinis domum potius,  quam letitie ingredi consueuit. Aut enim uulnerum dolore afflictis necessarius est, aut [b 1Kb] egritudinis morbo laborantibus, [c 1Kb] aut lenta uiscerum tabe defectis; quia medici officium prosperitas non requirit. Quid est ergo, quod ista Euangelii lectio que hodie recitata est, festiuitati nuptiali interfuisse Dominum perhibet inuitatum, nisi quod ibi uinum, id est uirtus letitie spiritualis, defecerat, et languebant [d 1Kb] sitientium conuiuarum ora uini letificantis inopia; quoniam uinum letificat cor hominis, ut ait Propheta . 270 Sed priusquam [e 1Kb] spiritalem scientiam reuelemus, rationem  facti historialiter exponamus. Ideo nuptiarum celebritatem non aspernatur Christus, ut eumdem se esse testetur Deum, qui de limo terre figurauerit ab initio uirum et feminam, iisdemque licentiam tribuerit coniugalem, dicens: Crescite et multiplicamini, et implete terram . Quod Manicheis perditis adeo displicet constitutum; quibus ego ob immunditiam suam puto non utique rem nuptialem displicere, [f 6Kb] sed legem, que non multas feminas uni uiro, neque unam feminam multis uiris, [g 3Kb] sed unam feminam uni uiro coniungit. Nolunt enim uiuere ipsi exsecrabiles Manichei iuxta apostoli Pauli doctrinam, ut unusquisque suam uxorem habeat, et unaqueque suum uirum . Benedixit ergo quod constituerat a primordio legitimum Christus  coniugium, dum pergere ad nuptias non renuit inuitatus: et tamen uirginitatem docuit esse meliorem, dum magis per eam nasci dignatur. Probauit sanctam uirginem suum esse domicilium Deus, [h 1Kb] ubi columen pudoris perpetuum seruet ingressus, dum sine detrimento integritatis materne nascitur, sine corruptela conceptus. Ideoque uas electionis Apostolus, ad istud bonum quod consecutus fuerat, ceteros inuitabat, dicens innuptis: Bonum est illis si sic permanserint, sicut ego . Exemplo felicitatis hortatur, non legis potestate compellit, de uirginibus, inquiens, preceptum Domini non habeo: consilium autem do, quasi misericordiam consecutus a Domino, ut sim fidelis; quia expedit homini sic esse . Et post longam monitionem, qua castimonie  beatitudinem conditioni pretulit nuptiarum, [i 1Kb] sententia postrema conclusit: Igitur et [i 1Kb] qui dat uirginem suam nuptui, bene facit; et qui non dat, melius facit . Quod ego arbitror non parentibus uirginum fuisse a beato Apostolo dictum, quos constat aliene uoluntatis arbitrio dominari non posse; sed unicuique homini tam uiro, quam femine, optionem fuisse ab eodem sancto propositam, ut uirginem suam  aut integritati conseruet, meliorem partem, liberamque eligens, aut agnita conditione, nuptui eam, si se non continet, tradat. Parentes autem, uel  consanguinei 271 quique uirginum, tam puerorum, quam etiam puellarum, nolo sibi de supradicta libertate arbitrii blandiantur, quod alienis mentibus eos dominari non posse tractauimus. [a 3Kb] Imperare quidem perpetuam continentiam non possunt, quia res esse noscitur uoluntatis: sed [b 1Kb] uoluntatem tamen in melius nutrire possunt, et debitores sunt ut moneant, ut hortentur, ut foueant, ut pignora sua Deo magis gestiant obligare, quam seculo, ut de propinquis seminis sui uel in cleri ordine dignos altari diuino ministros exhibeant, uel in sanctarum numero feminarum puellas castimonie dicatas enutriant; ut Ecclesiam Dei talibus nutrimentis ornantes, beatitudinem debitam consequantur. [c 15Kb] Scriptum est enim: Beatus qui habet semen in Sion, et domesticos in Ierusalem.  Inest autem preclaro huic eloquio prophetali et sublimior intellectus, suo in loco plena disputatione pandendus. Sed quia in hunc tractatum salubriter sumus pertracti studio castitatis, dum rationem pandimus cuius intuitu perrexerit Saluator ad nuptias, breuiter interim neophytis nostris salutare consilium suggeramus, spiritalem scientiam lectionis huius figuraliter explanandam dictis subsequentibus ostensuri.

Regeneratos uos esse per Baptismum, et renatos, nuncupatione ipsa qua infantes uocamini, potestis aduertere. Si qui igitur uestrum coniugio alligati,  seruare uirgines suas magis quam nuptui dare desiderant, sic habeant coniuges, quasi non habentes; et erit illis retributio magna 272 apud Deum Dominum nostrum, quod talem suam carnem seruauerint, qualis Baptismi sacramento renata est. Hec ad utilitatem uestram dico, non ut laqueum uobis iniiciam ; nam etsi coniugio seruieris legitimo post lauacrum, non peccasti. Caue solum [d 1Kb] ut aliter non derelinquas fidem, ut a fornicationibus fugias, iam fidelis effectus. Hoc autem custodire ita demum poteritis, si ebrietatem deuitetis, et conuiuia inhonesta, ubi turpium feminarum [e 2Kb] colubrini gestus concupiscentiam mouent illicitam; ubi lyra sonat, et tibia; ubi omnia postremo genera musicorum inter cymbala saltantium concrepant. Infelices ille domus  sunt que nichil discrepant a theatris. Auferantur, queso, uniuersa ista de medio. Sit domus Christiani ac baptizati hominis immunis a choro diaboli, sit plane humana, sit hospitalis; orationibus sanctificetur assiduis; psalmis, hymnis, canticisque spritualibus frequentetur: sit sermo Dei, et signum Christi in corde, in ore, in fronte, [f 1Kb] inter cibos, inter pocula, inter colloquia, in lauacris, in cubilibus, in ingressu, in egressu, in letitia, in merore; ut iuxta beatissimi Pauli doctrinam, siue manducatis, siue bibitis, siue aliquid facitis, omnia in nomine Domini  Iesu Christi, qui uos uocauit ad gratiam, faciatis . Ipse enim et preteritis peccatis indulgentiam tribuit, et emendate uite premia pollicetur. Sed his pro communi edificatione moraliter expositis, iam uenio ad promissas allegorias ipsius Euangelice lectionis. Et licet ad explanationem mysteriorum Christi idoneum me esse non arbitrer, qui necdum merear beatissimi Pauli auctoritatem presumere dicentis: quoniam loquimur non in doctis humane sapientie uerbis, sed in doctrina spiritus, [a 1Kb] spiritualibus spiritualia comparantes ; desidero tamen ex [b 1Kb] ea diuini Euangelii lectione celestem uobis atque arcanam, prout Dominus largiri dignabitur, intelligentiam reuelare. Paulo ante enim, dum propositi sermonis principium disserui, causam pandens propter  quam 273 Saluator ierit inuitatus ad nuptias, transcendi ad predicabilem uirginitatis conseruande tractatum, ibique aliquantulum uideor immoratus. Nunc autem replicabo ipsam narrationem beati euangeliste, ut intellectum spiritualem opportunius requiramus in uerbis. Et die tertia, inquit, nuptie fiebant in Cana Galilee: et ibi erat mater Iesu. uocatus est autem et iehsu, et discipuli eius ad nuptias. Et uinum non habebant, [c 1Kb] quoniam consummatum erat uinum nuptiarum . ueram rei geste historiam, ut oportuit, cognoscentes, iam quis iste sit dies tertius, in quo facte nuptie memorantur, spiritualiter exponamus. Dies lucis est, fratres karissimi; et ideo preceptis Domini, qui uerum lumen est, equissime comparatur, testante Propheta:  Preceptum Domini lucidum, illuminans oculos . Et alibi iterum: Quomodo lux, inquit, mandata tua super terram . Unde bene Saluator Dominus admonebat, in luce esse ambulandum, dicens: Quod si quis ambulat in die, non offendit, quia lucem mundi huius uidet . uere enim si quis ambulauerit in luce preceptorum Dei, offendere nequaquam potest. Dies itaque fuit in mandato primus, ab Adam usque ad Moysen: secundus dies fuit sub Lege Moysi: tertius  dies est sub Gratia Saluatoris. [d 1Kb] In quo die Sponsus ipse celestis, amator animarum credentium Dominus iehsu, sponsam sibi ex Gentibus coniunxit Ecclesiam, cui annulum signaculi sui, et inaures fidei tribueret pretiosas (nam fides ex auditu, auditus autem per uerbum Dei , [e 1Kb] cui sponse idem Dei Filius Deus uerbum, aurea quoque donaret dextralia, probabilium quippe operum, dextrorumque factorum, nec non etiam cetera singillatim pretiosa monilia largiretur, que spiritualium sunt ornamenta uirtutum. Et ut agnosceres tertia hac die spirituales istas a Christo nuptias in plebe gentium celebrari, non in Iudea fiunt, sed in Cana Galilee:  quod preter testimonium sancti Isaie , qui Galileam Gentium memorauit, ex interpretatione ipsorum nominum clarius ostendetur. 274 [f 1Kb] Cana enim possessio dicitur; et Galilea uel uolubilis, uel rota nuncupatur, ex Hebreo interpretata sermone. [g 1Kb] Constat autem populum Gentium ex errore idololatrie, in quem fuerat olim deuolutus, nunc ad christiane ueritatis cultum [h 1Kb] celeritate rote cuiusdam properare currentis. Unde etiam figuraliter cecinit propheta Dauid locutus ad Deum: uox tonitrui tui in rota . Intonuit enim e celo Deus, et Altissimus dedit uocem suam, dicens: Hic est Filius meus dilectus, in quo mihi bene placui: hunc audite . Cuius tonitrui uox heret in cordibus plebis huius, que ex gentili superstitione ad fidem  Domini Iesu, tamquam rota currens, uelociter properauit. Quam ob causam etiam beatos Apostolos digne arbitramur a Christo filios tonitrui [i 1Kb] nuncupatos , Boanerges. Nam legimus alio in loco Euangelii, quosdam ex Gentibus desiderantes appropinquare Christo, aditum quesisse per apostolum Philippum, qui erat a Bethsaida Galilee ciuitate; ut opinor, familiaritate confisos: Domine, inquiunt, uolumus Iesum uidere. uenit Philippus, et dicit Andree: Andreas et Philippus uadunt, et dicunt  [a 1Kb] ad Iesum . His coherent ea, que suo in loco, ut meminit dilectio uestra, minutatim disserui, ubi confestim Dominus legatos Gentium gratulanter amplectens, et in paucis credentibus fidem preuidens innumerabilium populorum, dixit Apostolis: uenit hora ut glorificetur Filius hominis . Et post pauca, uocem conuertens ad Patrem, inquit: Pater, glorifica nomen tuum. Statimque uox de celo ueniens ait: et glorificaui, et iterum glorificabo. Quam uocem Dei Patris [b 1Kb] circumstantium Iudeorum turba audiens, de excelsis celorum sedibus resultantem, tonitrum putat, quia uerba non assequitur: populus enim, secundum prophetiam sancti Isaie , aure audiens et non audiens, sonum tantummodo diuine uocis audierat,  sine intellectu sermonum. Ideoque Dominus [c 1Kb] et in Euangelio ad omnes, et in Apocalypsi post doctrinam 275 celestem, clamat: Qui habet aures audiendi, audiat . Nouerat quippe uniuersis inesse aures, sed non omnibus audiendi: neque enim computabitur audisse qui cordis hebetudine obtusus, quid audiuit ignorat. Apostoli autem, et per Apostolos ad fidem Christi currentes, qui audiendi habebant aures, meruerunt intelligere diuina eloquia, pro magnitudine sui, sicut in Apocalypsi legimus , tonitruis comparata; quandoquidem digni hahiti sunt, ad salutarem notitiam ueritatis, paterno testimonio celitus erudiri. Cana autem parua ciuitas est in Galilea Gentium, in cuius Galilee partibus sita est et ciuitas  Capharnaum, ubi beatus euangelista Mattheus Christum testatur habitasse dicens: Cum audisset iehsu quia Ioannes traditus est, secessit in Galileam; et relicta ciuitate Nazareth , alterius scilicet Galilee, uenit, inquit, et habitauit [d 1Kb] Capharnaum, maritimum oppidum in finibus Zabulon, et Nephthalim; ut adimpleretur quod per Isaiam prophetam dictum erat: Terra Zabulon, et terra Nephthalim, uia maris trans Iordanem Galilee Gentium. Populus qui sedebat in tenebris, lucem uidit magnam: et qui sedebant in regione et umbra mortis, lux orta est illis . Ioannes quoque euangelista beatissimus memorat, quod Dominus iehsu reliquerit terram Iudeam, et abierit iterum in Galileam. Oportebat autem transire, inquit,  illum per Samariam , ubi eum causa mulieris Samaritane, aliquantisper in ipso transitu remoratum describens, consequenter adiecit: Post biduum  autem exiit inde et abiit in Galileam. Ipse enim iehsu testimonium perhibuit, inquit, quia propheta in patria sua honorem non habet. Cum autem uenisset in Galileam, inquit, susceperunt eum Galilei, uisis omnibus signis que fecit Hierosolymis in die festo: et ipsi enim uenerant in diem festum. uenit ergo, inquit, iterum in Cana Galilee, ubi fecit de aqua uinum. Erat autem quidam regulus, cuius filius infirmabatur in Capharnaum. Hic cum audisset quia iehsu aduenit a Iudea in Galileam, abiit ad eum, et rogabat ut descenderet et sanaret filium eius incipientem mori . Quem statim uirtute sermonis sui, tamquam medicus celestis, cum sanasset absentem, taliter sanctus euangelista conclusit: Hoc iterum secundum signum fecit iehsu, cum uenisset a Iudea in Galileam . Ergo ut ad interpretationem nominum, rationemque figuralem redeam; in Cana Galilee, id est in possessione Gentium, spirituales sub Christi presentia nuptie celebrantur. [e 1Kb] Propheta ex eius persona loquente ad Ecclesiam in Canticis 276 Canticorum: ueni a Libano, sponsa: ueni a Libano ; id est a thurificatione illa gentili. Nam Libanum thus interpretamur ex greco, quod magi illi ex Gentilitate uenientes , Christo potius offerendum esse crediderunt. Libanus denique et mons esse arduus apud Phenices cernitur, superbo imperio Gentium comparatus: unde uel maxime [f 1Kb] sponsa euocatur Ecclesia, audiens uocem Christi dicentis: ueni a Libano, sponsa: ueni a Libano ; id est uenies, et transibis ab initio fidei, capite Sanir,  et Hermon: [g 13Kb] et a cubili leonum, a montibus leopardorum; scilicet ut horrentis idololatrie siluas deserens, et stabula immanium ferarum, demonum quippe cubilia, derelinquens, ad omnipotentis Dei cultum properet, eiusque complectatur fidem qui eam diuini amoris gratia sponsam uocare dignatur. Sed dicat aliquis: Si Deus, iuxta Apostoli doctrinam, omnes homines uult saluos fieri, et ad notitiam ueritatis uenire ; cur apud Gentes potissimum in consummatione seculi iste salutares nuptie celebrantur, et superioris eui plebes diuino non sunt copulate coniugio? Ostendam tibi, dilectissime, et ipsum protoplastum Adam diuine familiaritati fuisse coniunctum, perceptis ab ipso sponso imaginis diuine insignibus, sapientie, et intellectus, uiteque perpetue  ornamentis. Sed postquam lenocinante diabolo fides est adulterata mandati, immortalitas pariter cum [h 1Kb] libertate diuini amoris ablata est: fuit tamen usque  ad diluuium, et usque ad ipsam Legem, iustorum quorumdam rediuiuus amor erga Deum, et Dei erga paucos sanctos reformata coniunctio. uerum quia preter raros quosque, ut predixi, sanctos, fornicabatur omnis terra a Domino, et uesana libidine innumeros sibi idolorum deos generatio humana coniunxerat, elegit continuo Deus [a 1Kb] stirpem iusti seminis Abrahe; et legitimas coniunctionis tabulas digito suo prescriptas, inter se et illam plebem. Moysi ministro firmauit . Exinde illa plebs diuina precepta concipiens, et [b 1Kb] fecunda prole sanctorum, cepit Deo, [c 1Kb] cuius copulam meruerat, esse carissima. Sed 277 processu temporis, nimium sibi de Dei amore presumens, per delicias ad luxuriam declinauit, et per luxuriam ad contemptum, rebellionemque prorupit;  itaque uerberata est et frequenter, et uarie, quod adulteriis succubuerit idolorum. Nam sepe gladio, sepe captiuitati est tradita, sed, sicut scriptum est, noluit recipere disciplinam; propter quod ad eam Deus loquitur per Prophetam: Non uocaberis ultra mollis et delicata: sed sede, inquit, in terra, et accipe molam, et mole . Et quid post hec omnia? Apparebunt, ait, opprobria tua. Et iterum conqueritur de ea Dominus apud Prophetam: uidisti, inquit, que fecit mihi habitatio domus Isrel? abiit super omnem montem excelsum, et subtus omne lignum nemorosum, et fornicata est illic in idolis: [d 1Kb] et mechabatur, inquit, lignum et lapidem. Et dixi, postquam hec omnia fornicata est: Reuertere ad me: et non est conuersa. Et dimisi eam, et dedi  ei libellum repudii . Fugiamus, obsecro, ab idolis, [e 1Kb] ne repudiati similiter mereamur audire. Quem tamen acceperit Iudea plebs libellum repudii, audiamus: Ierusalem, Ierusalem, que occidis Prophetas, et lapidas eos qui ad te mittuntur, quoties uolui congregare filios tuos, sicut gallina congregat pullos suos sub alas, et noluisti? Ecce relinquetur uobis domus uestra deserta . Post passionem quoque Domini plenior libellus repudii ab Apostolis datur Synagoge Iudeorum, cum dicitur: uobis oportebat primum annuntiari uerbum Dei: sed quoniam repulistis illud, et indignos uos iudicastis eterna uita, ecce conuertimur ad Gentes, sicut mandatum est nobis . Deserta igitur ac repudiata  Iudeorum plebe, nostra ex Gentibus sumitur in coniugium plebs: [f 1Kb] uocabo enim non plebem meam, plebem meam; et non dilectam, dilectam . Predixerat Dominus per Prophetam sane, quoniam primo die sub mandato, et secundo sub Lege, celebrate, ut exposui, nuptie fuerant. Ideo sanctus euangelista non absolute ait, die tertia nuptie fiebant; sed coniunctione preposita loquitur, et die tertia nuptie fiebant in Cana Galilee: et erat mater Iesu ibi . Ubi? utique apud Gentes; nam beatam Mariam constat de gente Moabitarum ex matre traxisse originem. Booz enim genuit Obed ex Ruth, utique illa muliere Moabitide. Obed autem 278 genuit Iesse: Iesse genuit Dauid regem ; de cuius semine nascitur Ioseph, cui desponsata  uirgo Maria  que genuit Iesum, qui dicitur Christus. Ibi ergo erat mater Iesu: uocatus est autem et iehsu, et discipuli eius ad nuptias . Magnum mysterium pietatis! Ipse qui sponsus est, inuitatur: inuitatur autem uocibus Prophetarum ita precantium: Domine, inclina celos tuos, et descende . Et iterum: Excita potentiam tuam, et ueni, ut saluos facias nos . Et his multe sunt orationes consimiles suppliciter inuitantium Prophetarum. Inuitantur etiam sancti una cum Christo discipuli, uelut amici fideles eiusdem sponsi celestis, cum dicitur per Prophetam: Non sunt loquele, neque sermones, quorum non audiantur uoces eorum . Nam Spiritu sancto repleti ,  linguis erant uariarum Gentium locuturi. Unde spiritus prophetalis ea que indubitanter futura erant, quasi iam facta pronuntians, addidit: In omnem terram exiuit sonus eorum, et in fines orbis terre uerba eorum . Et ut ostenderet clarius, qui essent isti, et cuius essent precones, adiecit: In sole posuit tabernaculum suum: et ipse tamquam sponsus procedens de thalamo suo. Deinde sequitur euangeliste narratio: Et uinum non habebant . Quod consummatum erat uinum nuptiarum, quia uinum sancti Spiritus non haberent Gentes euidenter expressit. Quod autem dicit, quia consummatum erat uinum nuptiarum, id est defecerat; [g 1Kb] non absolute dixit, ut tu credas his forsitan defecisse  fecisse quibus adhuc datum non fuerat. Nec enim dixit, defecerat eis uinum nuptiarum, sed, defecisse tantummodo ait, uinum nuptiarum; tamquam si diceret nuptiale. Quapropter defecisse intelligitur uinum, non [a 1Kb] istarum, sed precedentium nuptiarum; defecerat enim nuptiale uinum Spiritus sancti, [b 1Kb] cessantibus Prophetis qui ministrauerant in populo Iudeorum. Omnes enim Prophete, et Lex, usque ad Ioannem prophetauerunt; nec erat quisquam qui spirituali uino Gentes potare sufficeret sitientes: sed exspectabatur Dominus iehsu, qui nouo uino utres per Baptismum nouos impleret. Nam uetera, inquit, transierunt: ecce facta sunt omnia noua . Sic tamen facta sunt omnia noua, ut origo maneret ex ueteri, cum non ex  nichilo uinum, sed ex antiquo aque gignitur elemento. Nec 279 Legem littere existimes esse temnendam, unde Spiritus sanctus, Iesu operante, per fideles ministros hauritur; et idcirco in diluuio antiquo homines perierunt, et nunc in Baptismo renascuntur; quia littera occidit, spiritus autem uiuificat . Sola quippe interficit littera, et Spiritu sancto temperata regenerat. Perisse autem constat in illo diluuio omnes ipsius temporis homines, preter eos qui intra Arcam , que typum gerebat Ecclesie, reperiri meruerunt. Nam similiter etiam nunc omnino salui esse non poterunt qui ab apostolica fide et ab Ecclesia catholica fuerint alieni. Elaboret ergo omni studio [c 1Kb] unusquisque. uestrum permanere in domo Domini, exercens opera  percepte gratie congrua. Oportet enim, in nouum renatos hominem a peccatis pristinis iam cauere. Seruate, queso, utres nouos, neophyti; ne uitam ueterem repetentes, uinum nouum disrupti perdatis;  rumpet enim uinum nouum utres ueteres, et uinum effundetur, et utres peribunt . [d 1Kb] Custodite igitur regenerati hominis integram nouitatem, et [e 6Kb] celeste uinum in uestris utribus conseruate, ut uos ipsa fides custodita conseruet per Saluatorem generis humani Christum Iesum Dominum Deum nostrum, regnantem cum Patre, et cum Spiritu sancto, ante omnia, et nunc, et semper, et in cuncta secula. [f 1Kb] Amen.



SERMO IX, DE EuANGELII LECTIONE SECUNDUS.

Explanauimus hesterno die caritati uestre ex lectione euangelica que Saluatorem nostrum perhibet  de aqua uinum fecisse in nuptiis, primum iuxta historiam gesti, quam ob causam ire dignatus sit: deinde secundum spiritalem celestis mysterii intellectum, [g 11Kb] quid esset dies, et quis 280 esset primus dies, qui secundus, qui tertius, que nuptiarum ratio, qui sponsus ille esset, queue illa sponsa, qui locus ubi fiebant [h 1Kb] ille nuptie, et quod non prime ille nuptie facte sint, et quamobrem ibi fuisse dicta sit Mater Domini Iesu: deinde cur ipse sponsus inuitetur ad nuptias, uel a quibus; quomodo etiam discipuli pariter inuitentur: deinde quid esset illud uinum quod non habebant, et que fuerit uini nuptialis defectio; et quemadmodum [i 1Kb] repudiata ob idololatrie adulterium plebe Iudaica, Ecclesia Gentium diuino fuerit amori coniuncta.  Unde cauendum nobis est, [i 1Kb] omni genere karissimi, ne aliquo rursus idololatrie contagio uiolemur, et non solum repudiari, sed et damnari in perpetuum mereamur; quoniam si quis templum Dei uiolauerit,  disperdet illum Deus. Templum enim Dei sanctum est, ait Apostolus, quod estis uos: cauete attentius, ne sicut serpens decepit Euam astutia sua, corrumpantur sensus uestri a castitate, que est in Christo Iesu , sicut admonet idem beatissimus Paulus ; et repellamur ab eo qui nos dilexit, et dedit pignus sancti Spiritus in cordibus nostris. Teneamus ergo gratiam Spiritus sancti, largo munere Sponsi celestis infusam, ne ad inopiam pristinam reuertamur. De qua inopia tunc in enigmate ait Mater Domini ad eum, uinum non habent . Sed iam quid Dominus ei responderit, [a 1Kb] attonitis mentibus audiamus. Ait illi iehsu: Quid mihi et tibi est, mulier? nondum uenit hora mea. Iuxta intellectus simplicis rationem probare suffecerit, beatam  Mariam uirginem sexus causa mulierem nuncupatam, sicut in Genesi de Eua scribitur: Et iniecit Dominus soporem in Adam; et obdormiuit: et sumpsit unam de costis eius, et suppleuit carnem in loco eius. Et edificauit Dominus Deus costam, quam sumpsit ab Adam, in mulierem: et utique in uirginem figurauit illam, et adduxit eam ad Adam. Et dixit Adam: Hoc nunc os de ossibus meis, et caro de carne mea: hec uocabitur [b 1Kb] uirago, 281 quia de uiro suo sumpta est . Sed dicat fortasse aliquis parue fidei, ac parum prudens, uirginem quidem Mariam non ex uiro concepisse Christum, sed [c 1Kb] de Spiritu sancto, ut in Euangelio  ad eam loquitur archangelus Gabriel; [d 1Kb] nato tamen Christo uirginem dici ultra non posse quam constet  edidisse partum; et ideo non dixisse Christum, Quid mihi et tibi est, uirgo? sed quid mihi et tibi est, mulier? Audi ergo diuinam rationem spei communis, ac uite. Nascitur Christus non sibi, sed nobis. Nascitur enim qui semper erat: nascitur qui in principio erat et Filius Dei, et uerbum Dei, et Deus. Hic ideo prope finem seculi ex uirgine natus est, ut uerbum caro factum habitaret in nobis , permanens tamen Deus esse, quod semper. Nascitur autem Filius Dei in homine, ut uel ita conditorem suum intueri [e 1Kb] caperet mundus: et nascitur de Spiritu sancto ex uirgine, ut hominem, quem de limo terre plasmauerat, sancto Spiritu ex massa eadem reformaret. Si credimus conceptum uirginis, credere debemus et partum: utrumque impossibile  uidetur homini, sed est omnipotentie diuine paruum. Quid enim Deo magnum  qui ex nichilo fecit terram, et de terre limo carnem, et de carne uiri feminam? ita ut  neque pars reliqua terre aliud esset quam fuerat; neque Adam minus haberet quod Deus abstulerat; neque femina hoc esset tantum quod ex uiro sumptum fuerat. Integer Adam ossa sua, et carnem recognoscit in femina, dicens: Hoc nunc os de ossibus meis, et caro de carne mea ; et tu non uis, ut eum [f 1Kb] qui hec operatur, integra uirgo filium recognoscat? Qui sine corruptela matris conceptus creditur, cur non etiam sine corruptela editus presumatur? Incorrupta uirgo peperit, [g 1Kb] quod intucta uirgo concepit. Integritatem nascendo uiolare non potuit, qui uenerat redintegrare naturam. Cuius facti fidem si quis adhuc terrena cogitatione depressus, sensuque carneo prepeditus, tardiore gradu sequitur, ac de Dei omnipotentia infideli corde  cunctatur, discat ex Euangelio Ioannis , eumdem Deum post resurrectionem suam, bis ad Apostolos, ubi erant in domo congregati propter metum Iudeorum, clausis utique ianuis introisse: et certo introgressus. Ne autem non in carne uera esse, sed in phantasmate putaretur, manus suas, ceteraque membra Thome apostolo attrectanda ingerit dubitanti. Similiter 282 et in Euangelio beati Luce simul discipulis omnibus contestatur ingressus: Palpate me, et uidete, quoniam spiritus carnem et ossa non habet, sicut me uidetis habere . O miranda fides! reserate non sunt ianue, et ipse intrinsecus cum uero corpore apostolicis non solum uidetur oculis, sed et manibus pertractatur! ueritas mirabilis facti, cuius rationem non nisi sola fides  assequitur, omnipotentiam clamat auctoris: nec ideo negabitur factum, quia magnitudinem diuini operis pusillitas mentis humane [h 1Kb] non tenuerit. Eadem ergo diuinitatis uirtute per inuiolabilem feminam, mundi huius intrauit hospitium, claustrum uirginei pudoris etiam nascendo conseruans, [i 1Kb] qua et post resurrectionem ianuis obseratis, domum potuit corporeus introire. Illud etiam questioni huic soluende quam maxime congruit, quod Apostolus Christum memorat editum de muliere, factum sub Lege, ut eos qui sub Lege erant, redimeret . Utique ut sic illa, cum uirgo sit, mulier appelletur, ueritate sexus, non detrimento integritatis; quomodo Deus Dei Filius ob dispensationem salutis nostre sub Lege factus esse predicetur, cum dator  ipse sit Legis. Hoc totum pro beatitudine Marie dixerim, [i 1Kb] cum illam Christus mulierem nuncupauerit, que diuino partu sic cepit esse mater, ut uirgo sacratior permaneret. Quod uero ait: Quid  mihi et tibi est? nondum uenit hora mea ; non mihi uidetur [a 1Kb] ista responsio ad illam suggestionem Marie sensibiliter conuenire, nisi in mysterio locutus esse spiritualiter Dominus dicatur; ut quoniam uinum Spiritus sancti ante passionem Christi, ac resurrectionem, gentibus dari non poterat , merito tunc inter initia signorum, matri responderit: Quid mihi et tibi est, mulier? nondum uenit hora mea; tamquam si diceret: Quid tam prepropera est tua, o mulier, suggestio, cum hora passionis mee nondum aduenerit, qua perfectis omnibus uel doctrine, uel operationum diuinarum uirtutibus, pro uita credentium mori disposui?  Post passionem resurrectionemque meam, cum ad Patrem rediero, tunc eis donabitur uinum Spiritus sancti. Quapropter et ipsa beatissima, agnito responsionis huius profundo mysterio, intellexit, non suggestionem suam presentem aspernanter acceptam, sed secundum illam spiritualem rationem in mysterio tunc dilatam. Ceterum numquam mandaret ministris, Quodcumque 283 dixerit uobis, facite , nisi Spiritu sancto post partum diuinum plena, non solum responsionis Christi uirtutem cognouisset, uerum etiam faciendi ab eo tunc ex aqua uini uniuersum ordinem preuidisset. Quid enim lateret Sapientie matrem, capacem Dei, [b 1Kb] edem diguissimam tante uirtutis? ueritate facti historialiter approbata, figuras nunc  spiritualiter propositas persequemur; sicut enim intellexisti sponsum et sponsam, diem et dies, nuptias et locum, indigentiam uini et cuius uini; ita etiam matrem Domini figuraliter accipe, sanctorum Patriarcharum, et Prophetarum, iustorumque omnium plebem, unde originem carnis nostre idem Dominus traxisse in Euangelio perhibetur . Liber enim generationis Iesu Christi scribitur filii Abraham, et sequentium reliquorum. Hec ergo mater Domini, generatio Patriarcharum et Prophetarum,  intercessit pro nobis gentibus apud eternum Filium Dei, [c 3Kb] et suum secundum carnem natum, ut donaret nobis indigentibus celestis uini letitiam. [d 6Kb] Sunt autem similia illis dictis que Apostoli suggerentes pro Chananea, gentili quippe muliere, audierunt: Non est bonum tollere panem filiorum, et dare canibus , [e 1Kb] id est Gentilibus qui prius in superstitione positi, canum more consueuerant immundum sanguinem [f 2Kb] idolothytarum lambere uictimarum, contra Dominum Deum non agnitum ore rabido oblatrantes. Nam canes eramus nos quondam Gentes, et filii erant aliquando Iudei; et idcirco nolebat Dominus tollere panem filiorum, et dare canibus: sed postquam panis ipse celestis in sua uenit, et sui eum non receperunt ; postquam  cognoscitur idem Dominus noster ab Gentibus quondam canibus, 284 et blasphemo ore contra eum latratur a filiis; postquam Pilato resistenti ne Christum, qui rex eorum crederetur, crucifigendum pronuntiaret, pariter clamauerunt, nos non habemus regem, nisi Cesarem ; causatur de illis iterum sic per Prophetam Deus: Filios genui, et exaltaui, ipsi autem me spreuerunt . Sed conuertentur ad uesperum, quomodo Propheta ait, et famem patientur ut canes . Conuertentur quippe et ipsi Iudei, sero tandem, ad uesperum scilicet mundi. Nam scriptum est: Si fuerit numerus filiorum Isrel sicut arena maris, residui saluabuntur : et apostolus Paulus cecitate percussum fatetur populum Iudeorum, donec intreat  Gentium plenitudo . Conuertentur autem in consummatione seculi, et famem uerbi Dei patientur ut illi canes qui cupiebant saturari de micis cadentibus de mensa dominorum suorum . Adoptantur igitur Gentes, prius canes, in filios, et filii canibus comparantur: bellue quippe sunt omnes increduli, non natura, sed moribus; [g 1Kb] quoniam homo in honore constitutus non intellexit: comparatus est iumentis insipientibus, et similis factus est illis . Licet ergo Iudei,  maiore cum scelere, sacrilegis olim Gentibus similia perpetrassent; Christus tamen eos quos non iam suo, sed Patrum iustorum merito, diligebat, [a 1Kb] licet iam indignos, adhuc tamen ut conuerteret, filios appellabat , et paterna pietate misericors nolebat relinquere. Nolebat se panem celestem, uite principem, ab ipsis cito subtrahere, et Gentibus commodare; donec pertinax fides Gentilium illorum perfidiam confutaret, et donec ipse in carne adueniens doceret eos et instrueret: uerberaret curationum beneficiis: quia ingrati exsisterent, [b 1Kb] iudicaret diuinis uirtutibus: quia flecti ad fidem negligerent, condemnaret: et ita demum consummata in Passione sua eorum nequitia, post resurrectionem propriam migraret ad Gentes, quibus  se ipsum panem uite tribueret, et per aquam Baptismatis poculum sancti Spiritus propinaret. Iam uero quibus ministris dicat mater ista Domini Iesu, quodcumque dixerit uobis, facite ; et quid imperatum, quidue factum sit, uideamus. [c 1Kb] Illuminante oculos cordis nostri ipso Domino Saluatore, qui lumen est eterni luminis ceternum, preter beatam [d 1Kb] Mariam 285 proprie matrem, cognouimus, sanctorum Patriarcharum et Prophetarum plebem, originis Christi causa, esse matrem, que legatione apud eum functa sit pro nostra inopia: nunc aduertamus, quibus ministris loquatur, quodcumque dixerit uobis, facite. Ministros autem non illos secundum rei gestum solos accipio qui tunc in illo nuptiarum conuiuio ministrabant; sed [e 1Kb] iuxta spiritalis conuiuii rationem,  primo ministros noui Testamenti intelligo esse Apostolos; deinde apostolicos sacerdotes, quibus et Lex, et omnis sanctorum Prophetarum doctrina insinuat, ut quidquid preceperit eis Dominus iehsu, obsequio prompto perficiant. Iam quid ab illo iubeatur ministris, sequens loquitur sermo. Interim quid  euangelista interloquatur, ausculta: Erant, inquit, ibi lapidee hydrie sex posite secundum purificationem Iudeorum, capientes singule metretas binas, uel ternas . Nuptie iste quamuis in Galilea Gentium gererentur, et haberent figuram quam diximus, tamen Iudeis tunc agebantur; et erant ibi uere [f 1Kb] hydrie sex posite secundum purificationem Iudeorum, capientes singule metretas binas, aut ternas. Nam Iudei id moris habebant, [g 1Kb] ut priusquam synagogam ingrederentur, uel de publico regressi domum priusquam pranderent, cutem corporis sui aqua abluerent. Erat autem mensura aque ad abluendum corpus sufficiens [h 8Kb] uel due metrete, uel tres, pro quantitate scilicet magnitudinis corporum. Non possum parcere transiens purificationi  Iudeorum immunde. Lauant polluta corpora, abluta statim polluunt: semper lauant, semper impuri sunt; et, ut dici solet, laterem lauant. Illum laterem quem parauerant in Aegypto Pharaoni diabolo , exhibentes seipsos arma iniquitatis peccato, ad constructionem hostilium ciuitatum. Terrei enim sunt, et igneo Spiritus sancti calore nequaquam solidati. 286 Quapropter usquequo deliquescant in mortem, laterem suum non desinunt lauare polluendum. Quinimo porcorum more, de aqua in cenum redeunt. Isti sunt porci quos iratus Dominus legioni demonum tradidit , ut precipitarentur in lacum morte necandi perpetua. Fugite immunditie exemplum, neophyti, ne pene participes exsistatis. Unum Baptisma nobis Apostoli [i 1Kb] iuxta  diuinam sententiam decreuerunt; ait enim: Qui biberit ex ista aqua, non sitiet in eternum . Abluti semel estis Baptismo salutari: nolite de fonte in cenum regredi; seruate donatam munditiem. Non potest iterari [i 3Kb] quod semel est amissum.

Sed iam uideamus, que sint apud Gentes per allegoriam  sex ille hydrie lapidee, capientes singule [a 1Kb] metretas binas, uel ternas. In unoquoque hominum sex quedam inesse numerantur: uisus oculorum, auditus aurium, odoratus narium, loquela oris, attrectatio manuum, incessus pedum. Hec omnia, cum essemus Gentes, lapidea erant in nobis, et mortua, sicut sanctus propheta Dauid exsecrando testatur: Simulacra Gentium argentum et aurum . Studio tacuit ceteras uiliores materias metallorum, ut in pretiosis multo magis damnaret et uilia. Simulacra ergo Gentium ut quo sensu uituperata sunt, edicamus, quando satis opulentos fabricatores habuerunt: Erunt, inquit, insensibilia metalla, argentum et aurum, opera manuum hominum. Os habent, et non loquentur; oculos habent, et non  uidebunt; aures habent, et non audient; nares habent, et non odorabunt; manus habent, et non palpabunt; pedes habent, et non ambulabunt . Et quid? [b 1Kb] similes illis fient qui faciunt ea; et omnes qui confidunt in eis. [c 1Kb] Ergo cum confideremus in idolis, erant in nobis isti sensus sex, iuxta sententiam prophete, emortui atque lapidei, [d 1Kb] sine officio competenti, sine motu congruo; at ubi in Deum uiuum a simulacris mortuis conuersi credidimus, uiuificati sumus, audientes ab ipso, quia ego uiuo, et uos uiuetis . Et iterum: Ego sum resurrectio, et uita; qui credit in me, etsi 287 mortuus fuerit, uiuet: et omnis qui uiuit, id est qui iam credit, si usque in finem crediderit, non morietur in eternum . Conuersi igitur ad fidem, et uiuificati  per Baptismum, oculos leuamus ad Dominum, odorem notitie eius insatiabili spiritu trahimus, tacitoque testamur affectu, quoniam odor unguentorum tuorum super omnia aromata . Lectiones diuinas aure percipimus, ore Dominum confitemur, laudamus, benedicimus, obsecramus; manus supplices  ad celum tendimus, pedibus ad ecclesiam currimus, et unam Trinitatis Deitatem flexis ad terram genibus adoramus. uocatis ergo iehsu ministris, Apostolis uidelicet, et eorum successoribus qui sunt per singulas Ecclesias sacerdotes, dicit eis: Implete hydrias istas aqua ; hoc est: Baptizate omnes gentes in nomine Patris, et Filii, et Spiritus sancti, docentes eos seruare omnia que ego mandaui uobis . Et plane quia audierant iidem ministri dicentem uenerabilem Mariam: Quodcumque dixerit uobis, facite; impleuerunt eas usque ad summum: plenitudine quippe doctrine infusum Baptisma cumulantes. Bene autem dixit, uocatis ministris; nam Paulus uocatus apostolus, segregatus in Euangelium Dei  est: similiter et omnes Apostoli  uocati sunt: uenite post me, et faciam uos piscatores hominum . Quos enim predestinauit, hos et uocauit: et quos uocauit, hos et iustificauit: quos autem iustificauit, [e 16Kb] hos glorificauit . uocatis igitur iehsu ministris iniunxit opus celebrandi Baptismatis. Nec illud in postrema parte huius sermonis pretereo, quod iste hydrie nostre capientes esse dicuntur singule metretas binas, uel ternas. Super hoc aliqui nostrorum dixerunt, [f 1Kb] metretas duas, uel tres, Patrem, et filium, et Spiritum sanctum: et [g 2Kb] quosdam quidem ex Gentibus baptizandis Patris, et Filii tantum scientiam posse capere, quosdam uero capaciores etiam Spiritus sancti: sed ego arbitror, quod qui Spiritum sanctum non 288 capit, neque Filium capiat, neque Patrem. Neque enim baptizari quis  potest, nisi in integram atque inseparabilem Trinitatem, quoniam nemo confitetur proprietate nature esse, ut oportet, Dominum Iesum Christum, nisi in Spiritu sancto . Et, nemo uadit ad Patrem, nisi per Filium , ut ipse testatur: Nemo uenit ad Filium, nisi Pater eum pertraxerit .  Igitur [a 1Kb] qui unam Trinitatis adorande personam minuerit, denegauit integram Trinitatem. Ergo cum non sit plus et minus in confessione fidei, que traditur per Christi ministros in sacramento Baptismatis, uideamus, hydrie nostre quas metretas singule capiant, [b 1Kb] uel binas, uel ternas. Sanctus apostolus Paulus scribens ad Corinthios, inter cetera spiritualium genera uirtutum, [c 1Kb] que aboleri profectu meliorum necesse sit, mansura in eternum tria hec perhibet, spem, fidem, et caritatem. Manent, inquit, spes, fides, et caritas: tria hec: maior autem horum est caritas . Fides est, qua Trinitatem unius substantie confitemur: spes est, qua resurrectionem carnis, et premia pro meritis futura speramus: caritas est, qua ita Christum diligimus, ut  pro eius nomine interfici equo animo patiamur. Sed quia omnes in fide apostolica baptizati, credunt quidem in Trinitatem, et sperant futura, non tamen omnes cum sancto Apostolo ex affectu dicere ausi sunt: Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius ? idcirco quedam hydrie nostre binas metretas capiunt, quedam uero etiam ternas. Largiatur autem Dominus iehsu diues in omnes, et super omnes qui inuocant eum, ut ternas metretas, perfecti in caritate eius, etiam sine aperto persecutionis prelio capiamus; ut in dilectione Dei paratis mentibus ad omnem presentium penarum tolerantiam, [d 1Kb] constantes possimus ex occulti certaminis triumpho illustrem coronam  uictricis conscientie promereri. Ergo postquam beatissimi Apostoli , fidelium ministrorum functi officio, repleuerunt hydrias credentium populorum  aqua uenerandi Baptismatis, et Dominus iehsu inuisibili uirtute hanc aquam conuertit, in uinum, ita ut baptizati ab illis, confestim diuini Spiritus in se 289 operantis saporem repentina linguarum gratia testarentur; ex quibus prior Stephanus martyr [e 1Kb] plenus gratia et ueritate faciebat signa, et prodigia magna in populo, in nomine Domini nostri Iesu Christi. Tunc ait ipse Dominus iehsu iisdem ministris: Haurite nunc, et ferte architriclino. Et tulerunt. [f 1Kb] Ut autem gustauit architriclinus, inquit, ex aqua uinum factum, et nesciebat unde esset, ministri autem sciebant, qui hauserant aquam; uocat sponsum architriclinus, et dicit ei: Omnis homo prius uinum bonum ponit, et cum inebriati fuerunt, id quod deterius est: tu seruasti bonum uinum usque modo .  Explanemus primum facti ipsius historiam, et ita ad propositam rationem spiritualis intelligentie redeamus. Nuptie apud Iudeos cum fierent, unus  dabatur de sacerdotali ordine, qui morem discipline legitime gubernaret, pudorisque curam gereret coniugalis; simul etiam conuiuiorum apparatui ministros, atque ordinem dispensaret, et [g 21Kb] pro hoc officio architriclinus, id est triclinii prepositus, dicebatur. Huic ergo gustum uini ex aqua facti iubentur conuiuiorum ministri portare. Gustat architriclinus nesciens unde esset; et, uocato sponso, laudat ei saporem uini usque in illud temporis reseruati. His omnibus gestis probatur uirtus Saluatoris in hoc etiam signo non phantasma fuisse, sed ueritas; quando prepositus  conuiuii non modo uinum, sed et bonum uinum testatur esse quod ei gustandum ministri, Domino iubente, portauerunt. Iam nunc [h 1Kb] ad spiritales  lineas recurrentes, quis iste sit architriclinus aduertamus. Architriclinum puto esse beatissimum Moysen, uirum de tribu Leui, fidelem Dei dispensatorem in tota domo eius; qui non solum in illis antiquis nuptiis illius plebis Isrel que repudiari postea 290 meruit, prepositus fuit, sed etiam in istis que celebrantur in Gentibus. Quis enim nostrum sine architriclino Moyse discere potuit, quoniam Dominus Deus noster, Deus unus est, et non dii? Et [a 1Kb] ne absolutum putes esse quod dicitur unius Deitatis, ab ipso ibi Trinitas predicatur siquidem Dominum dicit Deum et Dominum. Non enim simpliciter dixit: Audi, Isrel, Deus tuus unus est: sed quid? [b 1Kb] Audi, Isrel, Dominus Deus tuus Dominus unus est ; hoc est dixisse, unus  est in Trinitate Deus, una est Diuinitas, ac dominatio Trinitatis, manente uera distinctione subsistentium personarum. Sicut etiam [c 1Kb] due ale Seraphim, imaginem gerentes tam Legis et Prophetarum, quam ueteris et noui Testamenti, [d 1Kb] hymnum referunt adorande Trinitatis, et iugiter clamant: Sanctus, sanctus, sanctus, Dominus Deus Sabaoth. Dominus, non Domini : neque enim recipit pluralem numerum, Patris et Filii, et Spiritus sancti una eademque Diuinitas. Deinde quis nostrum, ut dixi, sine architriclino Moyse cognoscere ualuit, quod in principio fecerit Deus celum, et terram, et mare, et omnia que sunt in eis; et unde homo figuratus sit uir, unde etiam femina, ex quibus uniuersa generis humani propago multiplicata  noscatur? Deinde que fuerit prima indulti beatitudo paradisi, [e 1Kb] quod exordium culpe hominis Deum prouocantis offensa; denique quenam generationes fuerint iustorum, queue iniquorum; et cur, uel quando diluuium, et cetera que in Lege scripta sunt Moysi, acciderint; et, ut breuiter dicam, [f 1Kb] cuius nostrum anima diuino Amori, et Sponso celesti Christo coniungi promeruit, sine huius architriclini apparatu? Ipse enim Moyses, qui prenuntiauerat aduentum Christi populo Isrel, dicens: Prophetam suscitabit Dominus Deus noster de fratribus uestris, sicut me: illum audite per omnia quecumque locutus fuerit ad uos. Erit autem omnis anima, quecumque  non audierit Prophetam illum, disperiet de plebe . At ubi uidit, illos contra Christum, quem predicauerat, repugnare, contulit se ad Gentes, et una cum sanctis Apostolis exprobrat populo Iudeorum: uobis oportebat, 291 prius annuntiari uerbum Dei, sed quoniam respuistis illud, et indignos uos iudicastis eterna uita, ecce conuertimur ad Gentes; sic enim mandauit nobis Dominus : [g 1Kb] Posui te in lucem Gentium, ut sis ad salutem usque ad ultimum terre . Ergo posteaquam de aqua uinum fecit in nobis Dominus iehsu, ut ostenderet, sicut ait Apostolus, diuitias glorie sue in uasa misericordie ; [h 1Kb] et baptizatos quosque sancti Spiritus sapore condiuit, aquam legalis littere per corda credentium conuertens  in sapientiam spiritualem; tunc ait ministris: Haurite nunc, et ferte architriclino . Hauriunt Apostoli de hydriis baptizatorum Gentilium Euangelici uigoris [i 1Kb] spiritalem saporem simul et gratiam: saporem in fide, gratiam coloris in opere: unum sentitur, alterum cernitur; et portant ad Moysen. [i 1Kb] Quis enim sacerdotum ministrantium Christo, non omnem noui Testamenti sapientiam cum Lege conferat Moysi: quod ipsum Dominum et mandasse audiat, et fecisse perspiciat? Nam cum leprosum uirtutis sue attactu mundasset, illico cum transmisit ad Legem, dicens: uade, ostende te sacerdoti, et offer pro emundatione tua munus, quod precepit Moyses in testimonium illis . Gustauit architriclinus occultum Christi a seculis sacramentum,  [k 3Kb] quod aliis generationibus non est agnitum filiis hominum, sicut nunc reuelatum est sanctis eius Apostolis et Prophetis in Spiritu. Esse Gentes coheredes, et concorporales, et participes promissionis eius in Christo Iesu per Euangelium: cuius factus sum ego, inquit Paulus, minister . Participes igitur facte sunt Gentes per unumquemque Apostolum Euangelicum ministrum, promissionis Dei in Christo: illius nempe promissionis quam priores consecuti sunt ipsi Apostoli, qui postea ceteris ministrarent. Nam cum conuersaretur cum illis Christus post resurrectionem suam per dies quadraginta, sicut in principiis Actuum Apostolorum Lucas euangelista  testatur: Precepit eis ne ab Hierosolymis discederent, sed exspectarent promissum Patris, quod a me audistis, inquit; quia Ioannes quidem baptizauit aqua, uos autem Spiritu sancto [a 1Kb] baptizabimini non post multos hos dies . In Euangelii quoque sui fine ita eumdem Dominum loqui ad ipsos Apostolos memorat: Ecce ego, inquit, mitto promissionem 292 Patris mei in uos: uos autem sedete in ciuitate, quoadusque induamini uirtute ab alto . Quamquam ergo nesciat architriclinus Moyses, ex Baptismatis dono tantam gratiam fuisse collatam, quam non ignorabant Apostoli, qui fuerunt ministri sermonis; [b 1Kb] admiratus tamen saporem Spiritus sancti hydriis inesse Gentilium, laudat sponsi munificentiam, qui tale uinum seruauerit Gentibus. Quod uinum  anterioribus nuptiis [c 1Kb] Iudei habentes, non ad salubritatem suam biberunt, sed inebriati sunt, et perniciosa grauedine sauciati; [d 1Kb] imbecilliores quippe mentibus, et uirtutem diuini Spiritus non ferentes: qui autem robustus in fide est, repletus Spiritu sancto, non inebriatur. Ideo enim preclarum est poculum Dei inebrians , quoniam sobrias efficit bibentium mentes diuini potus ebrietas; unde Apostolus ait: Nolite inebriari uino, sed replemini Spiritu sancto . Nam et Stephanus Spiritu sancto plenus, non ebrius, uidit celos apertos, [e 1Kb] et Iesum ad dexteram Dei . Propterea et beatissimus Petrus ebrietatem detestatus est, dicens : Non enim, sicut uos putatis, inquit, hi ebrii sunt, cum sit hora diei tertia, sed hoc est quod dictum est per Iel  Prophetam: Et erit in nouissimis diebus, dicit Dominus, effundam de spiritu meo super omnem carnem, et prophetabunt filii uestri, et filie uestre: iuuenes uestri uisiones uidebunt, et seniores uestri somnia somniabunt . Hoc fecit initium signorum iehsu in Cana Galilee, id est in possessione Gentium; et manifestauit gloriam suam, et crediderunt in eum discipuli eius . Nec hoc otiosum est, quod discipuli ait, non Apostoli. Nam ut multitudinem credentium declaret, discipulorum nomen posuit, non Apostolorum. Sunt enim omnes qui credunt, eius discipuli; sed, ut ait beatus Paulus, numquid omnes Apostoli ? Studeamus nunc, et precemur, karissimi, ut post hoc initium signorum quod fecit Dominus  iehsu, dando Spiritum Sanctum in cordibus nostris, cetera quoque in nobis perficiat signa uirtutum; alii datur enim sermo sapientie, alii uerbum scientie secundum eumdem Spiritum: alii fides in eodem Spiritu: [f 1Kb] alii sanitas in uno Spiritu: alii operatio uirtutis, alii discretio spirituum, 263 alii prophetia, alii genera linguarum, alii interpretatio sermonum. Hec autem omnia operatur unus et idem Spiritus, diuidens unicuique prout uult . Has igitur habentes promissiones, karissimi, mundemus nos ab omni inquinamento carnis, perficientes sanctificationem spiritus [g 1Kb] in timore Dei . Sanctum uero Spiritum idcirco ex proprie auctoritatis arbitrio distribuere munera celestium gratiarum predicauit Apostolus dicens: Hec omnia operatur unus  atque idem Spiritus, diuidens unicuique prout uult, et non prout iubetur ; ne quis inimica persuasione suspicari audeat in illa Trinitatis adorande substantia aliquid esse subiectum, uel minus potens, uel sibimetipsi contrarium; cum sit Patris, et Filii, et Spiritus sancti, una in omnibus et uoluntas pariter, et potestas per omnia secula. Amen.



SERMO X. IN EXODI LECTIONE OCTAuUS.

Explicitis hic que proposueram disserenda, tam de Exodi quam de Euangelii lectione, congruens aliquid diei Dominico reseruaui, quod Deus in postrema parte illius lectionis ubi primum legem pasche annuntiat, scribitur precepisse. Nam post [h 1Kb] interminationem  quam dixerat: Omnis qui manducauerit fermentatum a primo die usque in septimum diem, disperiet anima illa ex Isrel : et adiecit dicens: Et primus dies uocabitur sanctus, et septimus dies uocatus sanctus erit uobis: omne opus seruile non facietis, preterquam quod faciendum erit omni anime . Primum diem seculi esse Dominicum diem, dies sabbati septimus probat, in quo requieuisse perhibetur Deus, dicente Scriptura: 294 Et benedixit Deus diem septimum, et sanctificauit eum, quia in eo requieuit ab omnibus operibus suis, que ceperat Deus facere . Caute loquitur Scriptura diuina, non absolute dicens, requieuisse Deum ab operibus suis, sed ab operibus que ceperat  Deus facere, ne omnipotentem, et imperio sermonis cuncta facientem, laborasse existimes, [a 1Kb] cum requieuisse audis; sed ut intelligas quod perfectis omnibus huius mundi rebus, a quibus requieuisse, id est cessasse, describitur, alia uoluntati sue placita operari non desinat: sicut testatur in Euangelio Dominus iehsu dicens: Pater meus usque modo operatur, et ego operor . Requies igitur Dei, non laboris remedium, [b 1Kb] sed ceptorum finis est operum; siquidem postquam perfecit mundum, opus suum regere non desistit. Ipsius enim nutu omnium rerum natura cursum suum uel iussa peragit, uel prohibita subtrahit. Nam in diebus sancti Ne , ipsius prouidentia pollutum uariis iniquitatibus mundum uel cataclysmo  deleuit, uel post diluuium reparauit. Ipse super quatuor urbes Sodomorum, ubi masculi in masculos turpitudines exercebant, sulphur et ignem de celo  contra morem pluit, ut quos ardor illicitus, [c 1Kb] ad expugnandum ipsius nature morem succenderat, igneus imber exstingueret. [d 1Kb] Ipse genus patriarchicum delegit ex Gentibus, populum scilicet Hebreorum; pro cuius libertate, Aegypti regnum nouem plagis afflictum, decima interemit . Ipse diuisit Rubrum mare; quando in murorum firmitatem liquentis elementi unda diriguit, gelauerunt enim, tamquam murus, aque: gelauerunt fluctus in medio maris, sicut testatur in Exodo  fides illius Cantici triumphalis. Ipse ergo, inquam, diuisit mare Rubrum, quod a Grecis nuncupatur  Erythreum; ut et plebi sue transitum, et persequentibus foueam prepararet. Egressis namque Isrelitis per fundamentum maris sicco uestigio, et Aegyptiis omnibus eodem meatu post illos properanter ingressis, confestim proprium liquorem stupentibus aquis, Deus qui abstulerat, reddidit, et  armatas acies equitum, ipsumque Pharaonem pariter cum quadrigis curruum, totoque exercitu, undis obruentibus, enecauit. Aquarum muri, qui credentem populum tuiti fuerant, hostilem manum propria ruina prosternunt. [e 1Kb] Ipse pluit manna cibum  295 suis cultoribus in eremo, qui ignem pluerat nefando sacrilegio criminosis: ipse pluit manna placidus, qui flammam pluerat indignatus. Sed quoniam singula per ordinem replicare [f 1Kb] propositus primi, ac septimi dierum tractatus non capit, necessaria breuitate preteriens, pauca perstringam Ipse disrupit petram, et fluxerunt aque  tot millibus hominum sitientibus in deserto , prostrauit infinitos aduersariorum populos, plurima inimicarum gentium regna deleuit. Iordanem  quoque siccauit fluuium, ut credentem populum in terram repromissionis induceret. Ipse Iordanem siccauit fluuium , qui arentem petram, fluminis uerterat in liquorem: A facie enim Domini mota est terra, a facie Dei Iacob. Qui conuertit solidam petram in stagnum aque, et rupem in fontes aquarum . Deinde Legem quam dederat in Sina, constituit in Sion, auxit in Ierusadem; et post offensam dilecti populi, eamdem porrexit ad Gentes. Nam postquam ueniens in hominem Dei Filius, per quem hec omnia facta sunt, et sine quo factum est nichil , ab ipsis suis quondam filiis quos protexerat, et exaltauerat, non solum repulsus est, uerum etiam crucifixus, clamat utique per Prophetam: Filios genui, et exaltaui, ipsi autem  me spreuerunt. Agnouit bos possessorem suum, et asinus presepe domini sui, Isrel uero me non cognouit, et populus me non intellexit ; [g 2Kb] tamquam si diceret, quoniam cognouerunt olim bruta animalia Gentilium populorum regnatorem celi, suumque possessorem, ac Dominum, humanorum [h 1Kb] peccaminum  pannis indutum, et in angusto Iudee presepio  collocatum, Isreliticus uero 296 populus liberatorem suum [a 1Kb] non uoluit agnoscere: Auferam, sicut predictum est, ab Iudea, et ab Ierusalem, ualidum et ualidam. uerbum utique incarnatum; uirtutem panis, et uirtutem aque, uirtutem cibi celestis, et uirtutem aque regenerantis; et prudentem quinquagenarium, iubileum scilicet remissionis annum; et sapientem architectum , Spiritum uidelicet sanctum, per quem mihi edificem Ecclesiam nouam ex Gentibus. Ab tulit enim Dominus cuncta salutarium munera dona, uel que tribuerat, uel que promiserat Iudeis ingratis; et contulit ad fidem suam prompto seruitio ex omni natione conuersis. Quando ergo requieuit Dominus, qui semper est operatus, quem ex paucis  operibus eius que transiens memoraui, [b 1Kb] certissime certi sumus semper operatum, et quotidie operari perspicimus? Nam quod elementa tam celestia, quam terrena, humano generi seruiunt, ipsius opus est. Quomodo enim non contemnerent exiguum terrenumque hominem, nisi Creatoris sui imperio obedirent? Nos ipsi etiam [c 1Kb] quod nascimur, quod hec ipsa opera Domini ex parte nouimus, quod uiuendo uitam querimus, quod futurorum spem gerentes pie conuersamur et loquimur; Dei, inquam, Dei sunt opera. Cuius pietatis et hoc ingens opus est, quod etiam malos atque incredulos patienter sustineat, clementer exspectet, et, si penituerint, sicut misericors pater amplectatur. Requieuit plane tunc etiam Dei Filius ab omnibus operibus suis que ceperat Deus facere, quando consummatis  mirabilibus uniuersis, [d 1Kb] et impleto sexto die omni opere Passionis, die septima, id est die sabbati, requieuit sepultus. Sed quoniam Dei operosa quies est, ipsa requies otiosa esse non potuit. Nam corpore [e 1Kb] in sepulcro seposito, diuinitas cum anima hominis ad inferna descendens, uocauit de locis suis animas sanctorum, quorum corpora surrexisse Mattheus euangelista testatur dicens: Et multa corpora sanctorum dormientium surrexerunt;  et exeuntes, inquit, de monumentis post resurrectionem ipsius, intrauerunt in sanctam ciuitatem, et multis apparuerunt . Descendisse autem Saluatoris animam ad inferos uisitandos, non solum beati Petri Epistola , uerum etiam beati Dauidis prophetia testatur, cum dicit: Quoniam non derelinques animam meam in inferno, nec dabis sanctum tuum uidere corruptionem . Filius enim Dei non idcirco cum suscepti hominis anima ad inferos descendit, 297 ut eam in inferno relinqueret, sed ut plurimas resurrecturis sanctorum corporibus animas reuocaret. Ob hoc namque is qui in forma Dei semper erat, formam serui suscipiens, suscepit et crucem; ut die tertia resurgendo exceptam triumpharet mortem, quam perpeti omnino uite Dominum  non liceret. Ergo quoniam post Passionem suam Dominus iehsu, illucescente Dominica, a mortuis erat resurrecturus, et primam sanctitatem primo resurrectionis sue diei collaturus; ideo Lex antiqua prenuntiat, et primus dies, inquit, uocabitur sanctus, et dies septimus uocatus sanctus erit uobis  Primum diem resurrectionis uocandum perhibet sanctum, septimum iam uocatum futurum dicit sanctum; septimum millesimum scilicet annum, de quo ait Propheta ad Dominum: Quoniam mille anni ante oculos tuos sicut dies unus . Ita Igitur [f 1Kb] in primum diem resurrectionis Christi omnis erat transferenda festiuitas, ut septimi diei exspectanda nobis esset et requies simul, et sanctitas; cum dicitur, primus dies uocabitur sanctus, statimque adiicitur,  et dies septimus uocatus sanctus erit uobis. Omne opus seruile non facietis, preterquam quod erit faciendum omni anime . [g 1Kb] Quotquot enim primum diem, id est Dominicum diem, nuncupamus sanctum, credentes eum sanctificatum resurrectione Domini Iesu; exspectamus etiam illum uere sanctum diem, [h 1Kb] septimi millesimi anni diem, qui adueniet post istos sex dies, sex millium uidelicet annorum seculi, quibus eompletis [i 1Kb] requies erit uere  sanctis, et fideliter credentibus in resurrectione Christi. Nam nulla erit ibi pugna contra diabolum, qui tunc utique detinebitur suppliciis religatus; nullum certamen contra uitia corporis, [a 1Kb] quod iam concupiscentiis obnoxium non erit. Nam 298 spiritale resurget corpus, ut Apostolus ait: Quod seminatur in corruptione, surget in incorruptione: quod seminatur in contumelia, surget in gloria; quod seminatur in infirmitate, surget in uirtute; quod seminatur corpus animale, surget corpus spiritale . Et iterum post pauca idem beatissimus Paulus: Oportet, inquit, corruptibile hoc induere incorruptionem, et mortale hoc induere immortalitatem. [b 1Kb] Cum autem mortale hoc induerit immortalitatem, tunc fiet, inquit, sermo qui scriptus est: Absorpta est mors in uictoria.  Ubi est, mors, uictoria tua? ubi est, mors, aculeus tuus ? Et quis iste sit mortis aculeus, ipsius beati Apostoli coherens aperit sermo: Aculeus autem mortis peccatum: uirtus autem peccati lex est . Aculeus quidem mortis peccatum, karissimi, quia per peccatum mors: uirtus uero peccati Lex, quoniam sine Lege peccatum mortuum est. Peccatum enim non imputatur cum Lex non est. Nam neque Adam fuisset mortuus, quod de fructu illius arboris manducauit, nisi contra uetitum manducasset, legem mandati contemnens: neque hodie aliquis reatum peccati incurrit, si eum non adstringat aut naturalis lex, aut mandati lex, aut littere Lex. Naturalis lex est illa qua Gentes Legem littere non habentes, naturaliter ea que Legis sunt  , faciunt; quia rationabilis anime humane natura, ut Creatorem suum sentiat, ut proximum non ledat, ut non faciat quod pati non uult, naturali quadam lege intelligit; unde inexcusabilis est omnis homo qui uel auctorem suum negat; uel facit malum quod per legem nature non ignorat esse malum. [c 2Kb] Iterum lex mandati est: Ab omni fructu ligni  quod est in paradiso ad escam, edes: ab isto autem non edas ; et quecumque ante Moysen uerbo tantum Dominus precepisse cognoscitur. Lex littere est: Non occides, non mechaberis, non falsum testimonium dices , et cetera que [d 1Kb] transacto iam dimidio numero annorum seculi, ideo per Legem littere prohibentur, ut negligenti homini uel 299 naturalem legem, uel mandati legem, scriptum Legis commonitorium traderetur, et haberet obliuio pedagogum, dissimulatio compulsorem; dicente Apostolo: Quoniam Lex pedagogus noster fuit in Christo . Lex autem siue nature, siue mandati, siue littere, tunc dominatur homini, quando etas eius capax esse ceperit Legis. Et hinc est illud quod apostolus Paulus ex Iudeis parentibus  natus, Hebreus quippe ex Hebreis, ait: Ego autem uiuebam sine Lege aliquando, ut ostenderet [e 1Kb] solam infantie etatem sine Lege uiuere, que nondum capiat Legem; sed mox ubi uenit Lex, inquit, peccatum reuixit: ego autem mortuus sum ; hoc est dixisse, peccatum, quod erat ignoranti mortuum, uiuere intelligenti cepit: et ego qui uiuebam prius sine Lege, factus sum morti obnoxius, nisi declinauero peccatum, quod iam mihi intelligenti mortem generat: et incipit mandatum quod mihi ad uitam datum est, hoc esse ad mortem. Ille ergo septimus millesimus annus  ipse erit uere beatissimus dies, quando agonis huius quem nunc patimur, desinente conflictu, optatam uictores requiem capient, ac felici  otio perfruentur, [f 1Kb] nullum seruile opus ibi, id est nullum peccati opus facientes; quia qui facit peccatum, seruus est peccati, ut ait Saluator ; sed hoc plane solum facient quod faciendum erit omni anime sancte, scilicet ut copulati agminibus Angelorum, perpetuos hymnos et gratiarum actiones Domino nostro referant in eternum. Sane  iuxta historie rationem, preceptum Iudeis fuerat, [a 1Kb] ut diebus sabbati ab omni opere peccati quiescerent, et ea solum que anime congruebant, exercerent: sed quoniam, hac salutari obseruatione neglecta, omnem sabbati legem ad otium, luxuriamque contulerant, [b 1Kb] palam est, unde odisse se Deus  iam non sua, sed illorum sabbata contestatur. In euangelicis lectionibus fraternitati uestre [c 1Kb] frequenter exposui, ubi 300 Saluatorem sabbatum uiolasse, Iudei uecordes incusant, quem nos impleuisse magis legem sabbati, ipsorum operum que sabbatis celebrauit, euidenti probatione docuimus, non aliunde instructi, nisi ex ipsa Lege, quam pariter legimus cum Iudeis. Scriptum est enim: Una Lex erit indigene, et aduene . Indigene  procul dubio Iudei erant, patriarcharum ciues, et Prophetarum: aduene autem, qui greco sermone appellantur nos utique eramus Gentes, ut ait Apostolus, peregrini, atque hospites Testamentorum, et promissionis eorum, spem non habentes, et sine Deo in hoc mundo . Sed postquam credidimus, dicit nobis idem beatus Paulus: Iam non estis hospites, et aduene, sed estis ciues  sanctorum, et domestici Dei . Una ergo nobis cum Iudeis est Lex; sed illi eam carnali sensu excipiunt, nichil ibi spiritalis intelligentie requirentes; nos uero in ea Christum reperimus, in quo sunt omnes thesauri sapientie et scientie celestis absconditi . Denique in hac etiam lectione Exodi que ordinem celebrande pasche disponit, [d 1Kb] uerum Dei Agnum cum omnibus mysteriis uite nostre inuenimus, [e 3Kb] ipsum cognoscentes Deum uerum, et hominem, Dominum gregis, et ouem, [f 2Kb] pastorem simul, et pascua. Misericors enim, et miserator Dominus semetipsum dedit escam timentibus . Nam totius obseruantie ueteris Legem, per gratiam Filii Dei, in ueritate noui Testamenti cognouimus esse completam, probantes, quomodo pasche lex, que  per Moysen fuerat data, [g 1Kb] gratia, et ueritas per Iesum Christum facta est ; cui omni honor, uirtus, et gloria cum Patre, et cum Spiritu sancto, per omnia secula. [h 1Kb] Amen.



SERMO XI. [i 10Kb] DE DIuERSIS CAPITULIS PRIMUS. De Paralytico.

301 Memini, me superiore tractatu sancte dilectioni  uestre pollicitum, quod, adiuuante Domino, plenius explanaturus essem, quam ob causam unum se opus fecisse Dominus testaretur: unde plebs ignauissima Iudeorum [a 1Kb] scrupulum passa , et iniquissimo furore succensa, benedictionis datorem maledictis blasphemis pulsauisset, dicens: Demonium habes: quis te querit interficere ? et insuper uite Dominum, necis tradere supplicio cogitaret. Probauimus quidem [b 1Kb] istius Euangeliste testimonio, non unum, sed multa, et innumerabilia a Christo fuisse opera celebrata. Sic enim in fine libri conscribit: Sunt autem et alia multa que fecit iehsu, que si scribantur per singula, arbitror nec ipsum mundum capere eos libros [c 1Kb] qui scriberentur, posse . Sed fortasse dicat studiosus auditor:  In primis partibus Euangelii loquitur Dominus, Unum opus feci, et omnes miramini : in subsequentibus ille uirtutum cumulus celebratur, et idcirco [d 1Kb] nichil questionis super hoc uidetur esse relietum. uerum ego ab isto sermone superiora libri huius 302 dicta recensens, inuenio plurima usque in hunc locum Euangelii [e 1Kb] Christum Deum nostrum miranda opera confecisse. Iam Nathanelem uiderat, priusquam sub ficulnea constitutus a Philippo uocaretur: iam liquorem simplicissimum perlucentis aque in colorem saporemque uini, sua potestate conuerterat: iam reguli filium morientem celestis medicus, prius quam uisitaret, dum rogaretur, uerbo sanauerat. Iam Samaritane illius mulieris uitia occulta prodiderat, et confessam spirituali fonte  mundauerat : iam paralytici membra per triginta et octo annos emortua, unius uocis precepto curauerat , uel potius reformauerat. Iam quinque millium hominum famem quinque panibus hordeaceis, et duobus piscibus, satiauerat , maiore miraculo conuiuium soluens. Amplior enim cibi appositi quantitate reliquiarum cumulus inuenitur, tot populorum famelicis cohortibus satiatis. Iam mare pedibus ambulauerat , ita ut plantas gradientis tumens unda non tangeret.  Sed in catalogo isto uirtutum, adhuc unum fecerat opus, [f 1Kb] quo frementi contra se imperito populo Iudeorum, quasi uerisimilem seuiendi aditum dedisse uidebatur, quod scilicet paralyticum curasset in sabbato , cum Lex otium sabbati imperasset. Itaque Christus, qui Legem ueterem non soluere uenerat, sed implere , tamquam uiolati sabbati reus, insectationem perpetitur Iudeorum. Cogor hoc loco, fratres karissimi, omissa presenti lectionis serie, rationem sabbati explanare, ne iusta credatur fuisse contra iustum persecutio iniquorum. Nam paralyticus ille qui die sabbati a Christo curatus esse memoratur, ideo calumniam patitur a Iudeis, quod ipsa die qua sanatus fuerat, lectum suum portare uideretur. Sabbatum est, inquiunt,  et non licet tibi portare grabatum tuum . Respondit curatus: Qui fecit me sanum, ille mihi dixit: Tolle grabatum tuum, et ambula. Et in subsequentibus: iehsu est, inquit, qui fecit me sanum. Rudis adhuc ex infirmitate Iudaica, sed iam gratus de salubritate recepta, quoniam non preualet calumniantibus facti prestare rationem, precepti atque operis demonstrat auctorem. Qui fecit me sanum, ille mihi dixit: Tolle grabatum tuum, et ambula; et adiecit: iehsu est, inquit, qui fecit me sanum : uel, filius Dauid est, qui fecit me sanum: uel, filius Ioseph, qui fecit me sanum. Hec enim nomina usitata erant 303 in populo [g 1Kb] Iudeorum tunc temporis de Christo Domino Saluatore. Sed quid? iehsu est ait, qui fecit me sanum; sciebat enim, utpote Hebreus, nomen  Iesu ex uirtute descendere sanitatis. Saluator siquidem dicitur iehsu, sicut declarat Angelus, cum per somnium de Christo loquitur ad Ioseph: uocabis, inquit, nomen eius Iesum: ipse enim saluum faciet populum suum a peccatis eorum . Ille ergo, inquit, me fecit sanum cuius et nomen salus est. Et [h 1Kb] quomodo poterit salus prescripta lege prohiberi ne saluet, aut sabbatorum conditione immutari ne salus sit? uideamus tamen, fratres karissimi, si uel ipsa Lex, otio sabbati salutis opus exclusit. Sex,  inquit, diebus facies opera tua, septimo autem die [a 1Kb] sabbatum est Domini Dei tui . Non facies in eo [b 1Kb] ullum opus tuum nisi quod fit pro omni anima. Procliuum est ex uoluntate humanum genus, et maxime Iudeorum, ad carnalia opera, [c 1Kb] potius quam diuina; et idcirco constitutus est unus in hebdomade sabbati dies, in quo a carnalibus cessare cogerentur, et uacare solum diuinis. Nam [d 1Kb] neque cibum coquere, neque iter facere in sabbato concedebatur, ne quis, sub pretextu necessitatis humane, preponeret terrena diuinis. uerum posteaquam Iudei, neglectis spiritualibus negotiis, que pro anime salute Dominus agenda preceperat, [e 1Kb] omnia legitima sabbati ad otium, luxuriamque contulerant, clamat ad eos continuo Dominus per Prophetam:  Neomenias uestras, et sabbata uestra, et diem magnum non sustineo: ieiunium, et ferias uestras, et dies festos uestros odit anima mea . Sabbata, inquit, uestra, non mea; non enim sunt mea que geritis. Meum ieiunium, et mea sabbata, que ego seruanda precepi, ieiunare iubent a uitiis, cessare ab operibus malis, [f 1Kb] et bonis actionibus inherere. At 304 e contrario uestra sabbata, uestraque ieiunia, et litibus inquieta sunt, [g 1Kb] et illecebris, et luxuriis plena. Ipse ergo Legis dator in homine ueniens, [h 1Kb] cum operaretur pro omni anima opera salutis , nec destruebat Legem, sed potius adimplebat  Legem: scriptum est enim. Non facies ullum opus tuum in sabbato: tuum, inquit, opus, id est humanum . Et adiicitur, nisi quod fit [i 1Kb] pro omni anima, id est ad saluandam animam. Ideoque legimus priores iustos in Lege, pro salute animarum sabbatis operatos. Septem diebus iehsu filius Naue, iubente Domino, circuiuit ciuitatem Ierichon, cum Leuitis, et sacerdotibus Arcam portantibus Testamenti; et [i 1Kb] cadunt hostiles muri nutu diuino, ut anime Iudeorum de belli discrimine liberentur . In septem uero diebus etiam sabbatum numerari, a quolibet die computare incipiens, deprehendes. Itaque cum dicitur, iehsu est qui fecit me sanum , admonentur Iudei ex nominis communione, opera non condemnare similia. Ideoque  Christus Dominus, cum aut aridam manum, aut hydropem, aut paralysim curaret in sabbatis, tamquam uere Dominus sabbati, rem suam Legis sue testimoniis tuebatur, dicens ad Iudeos: [k 1Kb] Licet sabbatis benefacere animali; animam saluam facere, an perdere ? In hunc sensum Legis, ut arbitror, quem supra exposuimus, eos introducere uolens; simulque exprobrans quod non intelligerent [l 1Kb] quid esset opus suum, et, nisi quod fit pro omni anima . Operatur ergo pro salute anime Christus in sabbato; et operatur in sabbato, et implet Legem, dum conditionem interpretatur Legis, dum operum 305 differentias illuminat, dum facit, [m 1Kb] que  Lex de sabbati feriis excepit, dum ipsum sabbati diem benedictione sua sanctificatum, beneficiis suis efficit sanctiorem. Nam diuina in eo presidia omni anime credenti largitus, opera debita sabbato reddidit. [a 1Kb] Ut autem ostenderet Iudeis, eumdem se semper operatum fuisse cum Patre, qui tunc etiam operaretur in carne, ait illis: Pater meus usque modo operatur, et ego operor . Et [b 1Kb] propterea inique magis persequebantur eum Iudei, quia non solum soluebat sabbatum, sed quia et Patrem suum dicebat Deum [c 1Kb] , equalem se faciens Deo . Euidenter docuit beatus Euangelista, equalem Deo Patri esse eum qui uerus Filius eius sit proprietate nature. Licet ergo ueterum documenta precesserint, [d 1Kb] nichil tamen huiusmodi assertionis Dominus gestiuit  opponere: ne, quoniam rara sunt et antiqua; uel incerta apud quosdam, uel fortuita crederentur: sed quotidianis, et usitatis exemplis eos repercutere magis uoluit, unde se iustissime uel refutatos negare omnino non possent. Unum opus feci, inquit, et omnes miramini . Quod illud opus? quia paralyticum curaui in sabbato. Et adiecit: Propterea Moyses dedit uobis circumcisionem, [e 1Kb] non quia ex Moyse, inquit, circumcisio, sed ex Patribus: id est ex Abraham, qui primus circumcisus est , et ex ceteris Patriarchis. Et in sabbato, inquit, circumciditis hominem. Si circumcisionem, inquit, accipit homo die sabbati, ut non soluatur lex Moysi, mihi indignamini quia totum hominem sanum feci in sabbato? Nolite iudicare secundum faciem, sed  iustum iudicium iudicate ; tamquam si diceret: Precepit Lex hoc solum quod pro anima est, opus faciendum in sabbato. Et de circumcisione eadem Lege precipitur, quod quicumque non circumciderit octaua die natiuitatis [f 1Kb] omne masculum,  eradicabitur anima illa de populo suo. Ergo pro anima est quod sabbatis circumciditis hominem: pro anima est itidem quod et ego hominem totum sanaui in sabbato: [g 1Kb] licet ergo pro anima opus fieri in 306 sabbato bonum. Quod si me in isto opere uiolasse sabbatum iudicatis uosmetipsos indesinenter uiolati sabbati reos esse decernitis. Nolite iudicare secundum faciem, sed iustum iudicium iudicate . Tam rationabili patientia uincit inimicos Dominus noster iehsu, qui utique in hunc mundum, ut patiendo uinceret, a Patre descenderat. Sed consideremus breuiter postremi huius dicti uirtutem. Nolite, ait, secundum faciem iudicare, sed iustum iudicium iudicate. Generalis, ut opinor, ista sententia est, retinende equitatis magistra, omnibus  posita, multis nota, paucis dilecta. Precipitur enim ne huius seculi diuitum personis adulantes, iniquissimo iudicio faueamus incredulis; [h 1Kb] et impios, crudeles, rapaces, luxuriosos, inhonestos, non solum timido silentio nutriamus: uerum etiam omni reprehensione dignos, iniustis laudibus predicemus, uel, quod est omni feditate deformius, turpia lucra captantes, aliene pecunie notabiliter seruiamus, Christiane libertatis obliti: neue carnalis cuiusquam forme pulchritudine illecti, [i 1Kb] a regione ueritatis, recteque sententie, sinistro iudicio moueamur, cum de contemnendis opibus scriptum sit: Diuitie si affluant, nolite cor apponere ; et de negligendo carnis decore, Deus ad Samuelem sacerdotem loquatur, electurum regem de filiis Iesse.  Ne admiratus fueris, inquit, proceritatem stature, uel pulchritudinem uultus eorum, [i 1Kb] quoniam homo uidet in faciem, Deus autem uidet in cor . [k 2Kb] Et idcirco beatus Dauid minimus, atque contemptus, oleo sanctificato sublimatur in regnum,  et se ex humilitate per Dei gratiam ad summum creuisse fastigium dignitatis, peculiari carmine 307 gloriatur, dicens: Pusillus eram [a 2Kb] inter fratres meos, et cetera. Utiliter ergo per omnia Christus ait: Nolite iudicare secundum faciem, sed iustum iudicium iudicate . Et quis nostrum, karissimi, ad singula que predixi seruanda idoneus inuenitur? Beati qui custodiunt iudicium, et faciunt iustitiam in omni tempore . Igitur cum generalis, ut supra dixi [b 1Kb] , sit ista sententia, specialiter tamen dirigitur ad Iudeos, qui Christum mirabilia facientem, hominem solummodo ex facie iudicabant, Deum uero in uirtutibus non uidentes. Hereticos etiam Dei Filium blasphemantes, non mediocriter sententia ista contundit, quod humilitatem  suscepte carnis intuiti, immense diuinitatis conentur metiri substantiam. Nos autem, fratres, gratia eius saluati per fidem , iustum iudicium iudicemus, equitatem seruantes [c 1Kb] in omni actione conuersationis nostre. Est enim rationabilis anime iustum iudicium, ut eligat Deo magis seruire, quam seculo; ut statuat mandatis Christi obsequi, non diaboli consiliis deprauari; ut spiritualibus inherere [d 1Kb] decernat studiis, non carnalibus uitiis implicari; et ut eternam beatitudinem futurorum, breuissimis mundi uoluptatibus iudicet preponendam. Recti itaque cordis equo iudicio gradiamur in omnibus preceptis, et iustificationibus Domini, ut possimus uite eterne consortium promereri ab ipso Dei Filio simpiterno, cuius omnipotentia  cum Patre, et Spiritu sancto, permanet in omnia secula. [e 1Kb] Amen.
[Figure: 4Kb]


SERMO XII. DE DIuERSIS CAPITULIS SECUNDUS. De eo quod ait Dominus iehsu: Nunc iudicium est huius mundi.


308 Post illam Dei Patris uocem qua glorificatum Filium rursus glorificandum dixerat, ubi Saluator locutus est ad circumstantes turbas, quod proxime disseruimus, huius testimonium uocis non sui causa honoris, sed nostre fidei instruende gratia fuisse delatum; quid statim subsequens idem Dominus adiecerit, textus huius que modo decursa est, indicat Euangelice lectionis. Nunc, inquit, iudicium est huius mundi . Considerandum puto, fratres karissimi, cuiusmodi dixerit tunc imminere iudicium. Si de futuro iudicio, quo per  ignem iudicabitur hic mundus, sentiri uoluisset, non dixisset nunc est, sed dixisset [f 1Kb] tunc erit: uerum quia de presenti loquebatur iudicio, intueri conuenit, quod fuerit illud presens mundi iudicium. Numquid in primo aduentu suo Christus mundum iudicasse existimabitur, quem potius saluasse cognoscitur, sicut ipse testatus est dicens: Non enim misit Deus Filium suum ut iudicet mundum, [g 1Kb] sed ut saluetur mundus per ipsum . Et in Euangelio beati Luce legitur, cum quidam uicus Samarie noluisset suscipere Saluatorem, indigne ferentes Apostoli Iacobus et Ioannes, dixerunt ad eum: Domine, uis dicamus ut ignis descendat de celo super eos, èt consumat eos, sicut Elias fecit? [h 24Kb] At ille indignatus prohibuit . O ira misericors!  Quid ergo est quod ait: Nunc iudicium est huius mundi ? Iudicium, fratres, duplici ratione potest intelligi. Nam et decernentis sententia iudicium dicitur, et supplicium patientis dicitur pena: iudicium alterum agentis est, alterum patientis. [i 1Kb] Iudex facit iudicium, reus subit; et est  utriusque iudicium. Mundum uero cum dicit Scriptura 309 aut facere, aut pati iudicium, non elementorum irrationabilium naturas indicat, sed accolas mundi significat: sicuti cum domus Isrel dicitur, non parietes, uel tecta, sed homines Isrelite monstrantur. Ergo dominator omnium Christus, post inusitatum sacre uirginis partum, post adorata munifico magorum cultu cunabula, post multiplicem doctrinam celestis eloquii, post uariarum curationum medelas imperio uerbi potentis effectas, post istud presens testimonium Patris, [a 1Kb] cum esset iam proximus Passioni, sic ait: Nunc iudicium est huius mundi ; tamquam si diceret: Nunc, nunc est huius mundi iudicium, utrum credere eligat post Passionem uoluntariam uirtute propria  resurgenti, ut ex fide saluetur, an cum Iudeis negandum iudicet eum Iudicem qui negaturus erit proprios negatores, dicens ad illos: Nescio uos: discedite a me in ignem eternum, operarii iniquitatis . Siue magis , Nunc iudicium est huius mundi ; id est appropinquauit hora ut mundi Creatorem, ac Iudicem mundus iudicet iudicandus. Similiter namque in Euangelio Luce loquitur ad pontifices, et presbyteros, [b 52Kb] et strategos magistratus templi, qui ad eum comprehendendum uenerant: Quasi ad latronem existis cum gladiis et fustibus; cum quotidie uobiscum fuerim in templo, et non extendistis manus super me; sed hec est, inquit, uestra hora, et potestas tenebrarum  . Potestas tenebrarum quippe huius mundi est, uel hominum mundanorum, qui in tenebris perfidie constituti, lumen nolunt aspicere  ueritatis; et quia Deus hominibus agendi quodcumque uelint 310 liberum permisit arbitrium, [c 1Kb] exercent in Christum sacrilegam potestatem. Unde Pilato dicenti: Potestatem habeo crucifigendi te, et potestatem habeo dimittendi te; Dominus ita respondit: Non haberes potestatem, nisi data tibi esset desurper  Denique ut ostenderet Dominus istud quod dixerat mundi iudicium, Passionem suam esse; ita copulauit dicens: Nunc iudicium est huius mundi, nunc huius mundi princeps mittetur deorsum, siue expelletur foras , [d 15Kb] ut in Grecis exemplaribus legimus. Erat enim Passio Christi expugnatio futura diaboli. Unde sanctus propheta Dauid ad eius personam loquitur: Ut iustificeris in sermonibus tuis, et uincas cum iudicaris . Licet autem hic  uersus et alio sensu possit intelligi, huic tamen satis congruit; nam Dominus iehsu in Passione sua iudicatur et uincit, moritur et triumphat. Diabolus autem cur princeps huius mundi dicatur, aduertite. Diabolus huius mundi princeps usurpatione dicitur, non natura. Etenim seducens humanum genus, ut derelicto Deo ipsum Satanam per simulacra coleret manufacta, principatum uiolenter tenuit, et exercuit tyrannidem, in tantum ut aduenientem uerum Principem suum non recognosceret mundus, ipsius quippe diaboli prestigiis obcecatus. Nam in hoc mundo erat Christus, ut Euangelista testatur, et mundus per ipsum factus est, et mundus eum non cognouit. In propria uenit, et sui non receperunt eum . Passus est ergo Dominus se huius mundi  iudicio iudicari, ad hunc hostem generis humani precipitandum, siue expellendum, quia utrumque unum esse dignoscitur; [e 1Kb] et qua ratione unum,  percipite. Non in planis, atque humilibus habitabat diabolus, [a 1Kb] unde pulsus, ad alium locum credatur absque casu suo transire potuisse; sed cum de sublimitate celesti expellitur, utique deorsum precipitatur. Significanter plane in Greco positum est , id est eiicietur, siue expelletur foras; ut etiam de animis credentium iam celestibus, tamquam de celis, nosceretur esse pellendus; ut scilicet, expulso eo, Christus Dominus regnaret in nobis. Quapropter adiecit: Et ego si exaltatus fuero a terra, omnia traham ad me ipsum . Et quod exaltandum se a terra indubitanter crucis patibulo indicabat, sic interloquentis euangeliste sermo declarat: Hoc autem 311 dicebat significans qua morte esset moriturus. [b 1Kb] Ego cum exaltatus fuero a terra, inquit, omnia  traham ad me ipsum ; uidelicet quod eleuatus in crucem omne seculum ad suam fidem uocaturus esset. Sed quod ait, omnia traham ad me ipsum, et non omnes; illud significari existimo, quod omnia creaturarum genera que idolis [c 2Kb] uel immolabantur, uel dedicabantur, Christus ad suam benedictionem reuocanda promiserit, suoque nomini consecranda. Necesse est enim, iuxta sententiam Pauli apostoli, ut ipsi confiteatur omnis lingua, et subditus fiat omnis mundus Deo . Deo nempe huic qui ascendit super celum celorum ad orientem, ut Psalmista ait ; [d 1Kb] huic Deo qui cum ascendit in altum, captiuam duxit captiuitatem . Cauendum plane nobis, fratres karissimi,  ne uictoriam Christi, qua diabolum triumphauit, de captiuitate eius nos redimens suo sanguine pretioso, et auferens ei humani generis principatum, nostro uitio irritam faciamus: [e 1Kb] illius tyrannidi per illecebras carnis, eius crudeli iterum regno nos subiicientes, in contumeliam Redemptoris; unde merito conqueratur increpans, et exprobrans: Que utilitas in sanguine meo ? [f 1Kb] Sine causa meus pro uobis sanguis effusus est, [g 1Kb] si ita uos geritis, itaque conuersemini, ut auctor cupiditatum malarum diabolus iterum principetur in uobis, [h 1Kb] spolia se tanto detraxisse uictori, predo superbus insultans. [i 1Kb] Nam dixit: Persequens comprehendam, partibor spolia, 312 replebo animam meam: interficiam gladio meo, dominabitur manus mea . Hac  de causa nos adhortatur beatissimus Paulus apostolus dicens: Non ergo regnet peccatum in carne uestra mortali, neque exhibeatis membra uestra arma iniquitatis peccato, sed exhibete uos Deo tamquam ex mortuis uiuentes . Et alibi iterum: Idcirco enim Christus et uixit, et mortuus est, et resurrexit; ut et uiuorum, et mortuorum dominetur , utique ut qui uiuunt iam non sibi uiuant, sed illi qui pro eis mortuus est, [i 1Kb] sed et resurrexit . Talibus ergo, fratres, instrumentis edocti, omnem nostram uitam Christi seruitio mancipemus, cuius regnum cum Patre, et cum Spiritu sancto permanet in omnia secula. Amen.



SERMO XIII. DE DIuERSIS CAPITULIS TERTIUS. [a 1Kb] Die natali Domini. Contra auaritiam Iude et pro pauperibus.


Per omnes diuini eloquii libros Filius Dei non solum Deus, sed et homo, ac filius hominis predicatur. [b 1Kb] Et in ueteri quidem Testamento prenuntiatur, atque promittitur, in nouo autem demonstratur, et creditur; quoniam uetus Lex, ut ait Apostolus , [c 1Kb] umbra erat futurorum bonorum: illorum quippe bonorum que compleri noscuntur in Christo, [d 1Kb] quibus homo humani generis, hodie per beatissimam uirginem natus, redintegrauit  imaginem, uenenato [e 1Kb] serpentis morsu corruptam: [f 1Kb] ut cuius opifex a mundi principio fuerat, esset in consummatione seculi reparator. Quis hanc pietatem digne mirari sufficiat? Quis tante 313 bonitatis idoneus predicator existat? [g 1Kb] Quis protestari sufficiat, immensum, et inestimabilem Deum ob nostram uitam fieri uoluisse quod homo est, et uniuersarum uirtutum celestium conditorem ad huius terrene carnis humilia descendisse? Sic tamen homo pro nobis factus est, ut non desineret esse quod Deus est. Nam licet uerbum caro factum sit, ut euangelista testatur , tamen quia permanet esse quod ante hominem fuerat, additur statim, et habitauit in nobis; quo dicto et habitator ostenditur, [h 1Kb] et habitaculum pariter demonstratur.  Sic ergo cepit esse quod prius non erat, ut non desisteret esse quod erat. Hanc omnipotentiam Filii Dei, et hominis, etiam mater uirgo testatur; que de Spiritu sancto concipiens, ita Deum et hominem, quem pudico utero gestauerat, edidit, ut apud incorruptam tanti nominis matrem, post diuinum partum gloriosior integritas permaneret. Diuinum recte diximus partum, quia Deus est iste qui per uirginem natus in carne est; dicente Gabriele archangelo ad eamdem: Quod nascetur ex te sanctum, uocabitur Filius Dei . Ex quo enim carnem nostre fragilitatis assumpsit, idem Filius est hominis qui et Dei; quia non alius ex Maria natus est, quam qui per maternas illapsus aures, uterum uirginis oppleuit. [i 1Kb] Sancto uidelicet Spiritu ipse formans hominem  suum, siquidem sapientia edificauit sibi domum : habitaculum quippe corporis nostri iam suum, quo habitaculo indutus est; sine ullo damno integritatis materne, egreditur. Nam beatissima Maria incorruptibilem pariens, et mater, et uirgo est. Hec ad demonstrandum incarnationis Filii Dei mysterium breuiter dixerim: nunc ad partem uenio illius lectionis Euangelice explanandam, que iamdudum fuerat aliis incumbentibus pretermissa. Nam disseruimus  omnem textum lectionis eius que cenantem describit in Bethania Dominum, explanantes discubitum Lazari, rationem loci et temporis, Marthe ministerium, sororis eius obsequium, unguenti uirtutem, rationemque crinium quibus Maria [i 7Kb] pretioso myro unctos Christi tersit  pedes; et quemadmodum Iudas pio, debitoque 314 aduersarius obsequio, dum patronus pauperum uult uideri, furti reus arguitur: sed illud omisimus, uel potius reseruauimus, quid inter hoc locutus fuerit Dominus iehsu. Sine, inquit, eam, siue sinite: [a 1Kb] utrumque enim et in Grecis, et Latinis exemplaribus inuenitur; sed magis congruere uidetur sensui cum legitur sinite, etc., propter illa que pluraliter subsequuntur: pauperes enim semper habetis uobiscum. Querendum ergo, dilectissimi, quamobrem ad Iude solius uerba pluraliter responderit Dominus, Sinite eam, ut in diem sepulture mee seruet illud: Pauperes enim semper habetis uobiscum, me autem non semper . Admirabilis uere, ac nimium prouidens Christi patientia!  In commune omnibus discipulis loquitur, [b 1Kb] ut ab aduersantis Iude contumelia temperet; neque acriter ut in fraudatorem inuehitur, sed dissimulato eius crimine, quem et Euangelista furem nouerat, leni monitu uniuersos pariter instruit; docens interim, illud quod Maria fecerat, necessario erga se celebratum fuisse sepulture mysterio. Ceterum pauperibus largiendi omni tempore, [c 1Kb] iis qui uellent esse posse copiam, quia semper nobiscum sint: [d 1Kb] sibi uero in carne iam non diu a quoquam ministrandum, quia post imminentem Passionem resurgens, continuo susceptum corpus ducturus esset ad celum. Idcirco autem supradicta lenitate, ac promiscuo monitu, Iude sermones Christus euacuat, ne aut ipsi Iude occasionem  excusandi furoris tribueret, aut alicui Apostolorum quidquam scrupuli daret, piam fortasse suspicanti Iude suggestionem; uel certe ne cuiquam postea lecturo, aliquod offendiculum reseruaret. Iudas enim licet studio fraudis, et odio  Saluatoris, sub pretextu pietatis tamen, illa ipsa fallacie uerba deprompserat: Quare hoc unguentum uenumdatum non est, inquit, denariis trecentis, et datum est pauperibus ? Irreligiosus 315 nimium, et satis importunus dispositor, [e 1Kb] auari fraudatoris affectum, crimen uidelicet proprium, sub specie religionis dum tegere conatur, expressit. Irreligiosus plane, atque importunus; quia quod ad honorem Christi factum fuerat, non modo superfluum computauit, uerum etiam sermone improbissimo reprehendit. Fraudator etiam; quia, loculum tenens, exportabat ea que mittebantur ad usus indigentium, sicut euangelista conqueritur . Auarus quoque; quoniam non satiabatur, stipendia pauperum quotidie subtrahendo,  sed et sepulture Christi pretium in propria ardebat lucra conuertere: conuertit autem non in momentanea sue cupiditatis lucra, sed salutis detrimenta perpetua. Siquidem non multo post, uniuersa que uel impius fur collegerat ex fraudibus perpetratis, uel que sacrilegus Christi traditor pro mercede iniquitatis acceperat, cum uita pariter amisit. Nam predictorum facinorum conscientia strangulatus, mortem debitam laqueo sibimet intulit preparato, confestim [f 1Kb] rapiendus ad inferni supplicia. [g 6Kb] Quod autem unguentum illud ad obsequium profecerit Dominice sepulture, idem Saluator in Euangelio Matthei apertius declarauit: Mittens, inquit, hec unguentum hoc in corpus meum, ad sepeliendum me fecit . Quamuis ergo Dominus iehsu  conscientie iudex esset, noluit tamen Iudam de occultis eius acrius increpare, ne, quoniam uerisimili ratione uidebatur locutus, putaretur forsitan iniuste correptus; [h 1Kb] atque hinc iracundie iustam concepisse causam, ut inimicis necandum traderet, quem  sine ullo peccamine habuisset infensum. Nihil ergo acerbum Christus uoluit pro merito scelerate mentis illius loqui, ne Iudas eum tradere uideretur iratus. uult enim Dominus uere iustus iudex, ut meriti proprii sibi sit causa unusquisque: uult et iustum pro sola iustitia pati: uult et iniquum, si in 316 malitia perdurauerit, reum mortis proprio arbitrio iudicari. Figurauit enim Deus hominem, ut Scriptura testatur , et ad imaginem similitudinis sue fecit illum, et dimisit eum in manu consilii sui. Posuit ante eum ignem, et aquam, dicens: Ad quod uolueris, extende manum tuam . Posuit, inquit, ante hominem Deus aquam, et ignem, id est refrigerium, et penam; remissionem, et supplicium; uitam, et mortem.  Quis, oro, non refugiat supplicium, penam, et mortem; et eligat refrigerium, remissionem, ac uitam? Sed ille fugit mortem qui per itinera graditur uitalium mandatorum; ille donum percipit uite [a 1Kb] qui per laborem spiritualium studiorum mortales actus euitat. Ideoque dictum est: Ecce aqua, et ignis: ad quod uolueris, extende manum tuam ; hoc est opus tuum. In manu quippe opera demonstrantur, quia nec tormentis subiici sine crimine possumus, nec premium sine certamine  promereri; dicente Apostolo: Numquid iniustus Deus, qui infert iram ? et iterum: Quoniam non coronatur quis in agone contendens, nisi legitime certauerit . Certamen nostrum contra uitia carnis est, contra cupiditatem pecunie, contra animi iracundiam: que sunt arma diaboli, quibus resistendum est utique galea fidei, lorica continentie, misericordie clypeo, in quo possimus, ut ait Apostolus, omnia iacula nequissimi candentia exstinguere . Etenim [b 1Kb] sicut aqua exstinguit ignem, ita eleemosyna resistit peccato , id est, sicut aqua baptismi salutaris exstinguit flammam gehenne per gratiam, ita eleemosynarum fluuio omnis ille coaceruatus post acceptam fidem, peccatorum ignis exstinguitur; si tamen post  conuersionem, non iterum renouatis criminibus inardescat. Is enim qui eleemosynis remedium peccatorum penitens querit, [c 1Kb] debet iam non agere penitenda, ne quod uno latere exstinguitur, alio succendatur. Fluuium diximus eleemosynarum, ut largitatem donandi sentires: [d 1Kb] sed rarus quisque est qui uel rorem spargat 317 eleemosyne suo refrigerio profuturum. [e 20Kb] Egreditur de ecclesia Christianus, et surdis auribus precantem pauperem preterit. [f 2Kb] Ita nos Deus  exaudiet obsecrantes, ita inter pericula imminentium barbarorum, auxilio protegi diuino merebimur; scriptum est enim , bonum esse ieiunium cum eleemosyna. Utrumque fieri oportebat ad indignationem Domini mitigandam. Sed ieiunare forsitan non potes, et non potes quia non uis: uel certe esurientibus alimenta largire. Qui tribus horis preter solitum [a 1Kb] ieiunus esse non potes; poteris profecto intelligere, quid patiatur ille qui per inopiam ieiunat inuitus, quem ieiunare tua crudelitas facit, qui largis dapidus saginatus, nec exiguo cibo famem solari cogitas indigentis. Sterilitatem causaris, necessitates pretendis, temporis angustias quereris: turpius illo indigente mendicas; quin potius Deo ingratus existis, dum falso quereris. Sed esto: si  sterilitas fuerit, hanc tu solus sentis, queso, pauper ille non sentit? [b 1Kb] Quid, quod argentum nouum quotidie lucrari moliris? domos marmoribus exstruis? uestes sericas comparas? monilia auro gemmisque pretiosa mercaris? [c 11Kb] Pudet dicere, penitet recordari, quantus numerus rusticorum, de possessionibus predicta pompa uiuentium, 318 uel fame sit mortuus, uel eleemosyna Ecclesie sustentatus. Proh dirum nefas! mortui sunt homines in quibus omnis census est possidentis: ita nec presentis temporis utilitatibus consulunt, dum nimia cupiditate cecati sunt. A nostris ergo incipientes, karissimi, benefaciamus egentibus ac miseris; uictum, potum, uestitum indigentibus ministremus, quia operum talium iustus retributor est Dominus; qui cum uenerit  in maiestate sua , regnum celorum largietur [d 1Kb] in parte dextera pro merito constitutis nutritoribus  inopum: at e contrario inhumanos, atque impios eternis decernet ignibus concremari, seipsum dicens in pauperibus uel pietate fotum, uel crudelitate neglectum. Tantus erga pauperes suos nostri Saluatoris affectus est. Studeamus ergo diligere et in pauperibus Christum, qui nos dilexit per omnia; et qui tamquam bonus pastor, animam suam posuit pro ouibus suis . Sed si explanare cepero, quibus officiis dilectionem tuam circa Dominum probes, nescio utrum me ipsum loquentem diligas, nescio utrum me libenter audias: nisi si forte ita religiosus es, ut sicut letabaris paulo ante in diuinis beneficiis, sic [e 1Kb] etiam preceptis eius parere desideres, et amplectaris discere, que sint exercenda erga Deum dilectionis officia. Ipse Dominus  loquitur, qualis amor esse in eum debeat uniuscuiusque credentis. Qui habet precepta mea, inquit, et seruat ea, ille est qui diligit me . Perfecte enim ille diligit Deum [f 1Kb] qui precepta eius uel habet in corde, uel custodit in opere. Nam qui perfunctoria confessione, ore tantum refert diuina mandata, et ea nec mente retinet, nec factis seruat, nequaquam potest hic dicere: Confitebor tibi, Domine, in toto corde meo, in consilio iustorum, 319 et congregatione ; sed necesse est ut cum synagoga populi contemptoris, increpantem Deum audiat per prophetam: Populus hic me labiis diligit, cor uero eorum longe est a me . Nolite errare; Deus non irridetur . An existimatis quod Deum diligat tepidus, ac  negligens christianus, qui idola in possessionibus suis coli permittit; [g 2Kb] qui fanum demonis, et aram diaboli  stare in contumeliam Dei patitur; qui adulteria, et stupra exercere non desinit; qui aliena quotidie rapit, quotidie concupiscit; necare proximum quibuscumque modis gestiens, quo uel uoluptatem, uel cupiditatem suam licentius impleat, licet explere non possit? Nam [a 1Kb] stupri assiduitas luxuriam carnis non cohibet, sed accendit; dicente Propheta: Omnes fornicantes, uelut ardens clibanus corda eorum . Predatoris quoque rapacitas non comprimit auaritiam, sed irritat; scriptum est enim: Qui amat pecuniam, non satiabitur pecuniis . Nec ille Deum diligit qui non miseretur pauperum, in quibus Christus se uel foueri contestatur, uel negligi. Quod enim non fecistis, inquit, uni ex minimis his, nec mihi fecistis . Et Ioannes apostolus  in epistola sua loquitur: Qui uiderit fratrem suum in necessitate constitutum, et clauserit uiscera sua ad eum, non est caritas Dei in illo . Mentitur ergo se amare Christum qui eum in egeno non diligit, qui dilectionem quam promittit uerbis, negat operibus. Studeat igitur unusquisque factis misericordie approbare quod Deum diligat, ut dilectio Dei mundet eum ab omni peccato. uis autem nosse, quantum eleemosyne subleuent onera peccatorum? Audi consilium quod peccatori diuiti ingerit propheta Daniel: Nunc, inquit, rex, consilium meum placeat tibi; iniquitates tuas eleemosynis redime, et peccata tua miserationibus pauperum . Sed forte uel tibi, uel filiis tuis [b 1Kb] seruatum estimas quod pauperibus negas. Nolo sis tam periculose  sollicitus; [c 1Kb] nescis enim 320 quid pariat  subsequens dies. Deus noster potens est et illis dare, sicut et tibi; quinimmo quidquid largitus pauperibus fueris, et tibi, et tuis liberis contulisti. Deesse nichil poterit eis [d 1Kb] quibus Christum comparticipem feceris. Nouit retribuere qui se in pauperibus testatur accipere. Securus dona; est enim repensor idoneus qui celorum regna promittit. Loquitur Scriptura diuina: Conclude eleemosynam in corde pauperis, et ipsa pro te exorabit ad Deum ; hoc est dixisse: uende patrimonium, et eme patrocinium; cuius interuentu certus de impetrata uenia, uenturum Iudicem liber merearis aspicere. In Euangelio autem: Si uis perfectus esse, ait, uende omnia tua, et da pauperibus; et habebis thesaurum in celo; et ueni, sequere me .  Si omnia erogare precipimur, aduertamus, quis reatus exspectet eos, atque eas, quibus serice, et purpuree, et aurate uestes in usu sunt, si nudos qualicumque indumento non texerint. Quedam femine onerant auro, et margaritis, uel sua, uel filiarum membra; et aridis manibus pretereunt inopum precantium turbas. [e 2Kb] Brutis quoque animalibus, equis, ac mulis, ex argento, et auro [f 1Kb] subtilia ornamenta componunt; et homini ad imaginem Dei facto uilissima uel uestimenta, uel alimenta non tribuunt. Et existimant se aliquam requiem in die iudicii inuenire, nisi uel de cetero [g 1Kb] opera pietatis arripiant? Obsecro uos, misericordes simus in pauperes, ut et ipsi iuxta Domini eloquium  misericordiam consequamur. Et diuites, et mediocres,  certatim debent 321 eleemosynas dare pro  uiribus: Nihil enim intulimus in hunc mundum, sed nec auferre aliquid possumus . Nudus exiui, ait sanctus Iob, de utero matris mee, nudus iterum reuertar in terram . Hoc secum quisque portat ex facultatibus quas accepit, quod in opus religionis impenderit, quod pro dilectione Dei fecerit, preceptis eius obtemperans; dicetur enim in die iudicii: [a 68Kb] Ecce homo, et opera eius; non dicetur: Ecce homo, [b 1Kb] et potentia eius, et diuitie eius, et heredes eius. Opera requirit qui precepta commisit; misericordie repensor est qui docuit pietatem, qui dilectionem sui in preceptorum probari custodia prefiniuit. Nam sibi prestitum reputat [c 1Kb] quidquid egeno prestitum erit. Unde alibi legimus: [d 1Kb] Qui miseretur pauperis, Deo fenerat . Et plane  fenerat; recipiet enim magna pro modicis, et celestia pro terrenis ab ipso Dei Filio sempiterno, cuius regnum cum Patre, et cum Spiritu sancto, permanet in omnia secula.



SERMO XIu. DE DIuERSIS CAPITULIS QUARTUS. [e 1Kb] De promissione aduentus Paracleti.

322 Ineffabilis prouidentia unigeniti filii Dei,  ueritatem fidei salutaris, quam pariter excipere humana corda non capiunt, paulatim dignatur suis aperire discipulis. [f 1Kb] Iam de unitate diuinitatis sue cum patre plurima in superioribus dictis docuerat, [g 2Kb] sicut proximo Tractatu exposui: ostendens intantum nichil diuisionis esse inter Patrem, et Filium, ut etiam sermonem suum, quem loqueretur, suum diceret non esse, nisi Patris esset. Dixerat enim: Et sermo meus, quem audistis, meus non est, sed eius qui misit me, Patris . Quo dicto satis claruit, Patris contemptores esse uniuersos doctrinam Filii unigeniti contemnentes; quoniam quem suum sermonem dicit Filius, hunc suum negat esse nisi sit Patris. Tunc enim Filii sermo est, si Patris sermo est; quia omnia quecumque habet Pater, mea  sunt, inquit . Et alio in loco ad Patrem dicit: Quoniam tua omnia mea sunt, et mea tua sunt ; per unitatem uidelicet diuine substantie, que nescit aliquid habere suum quod nature sue non sit. Nunc autem subsequens adiungit statim, eamdem quoque sancti Spiritus unitatem credi oportere, dum plenitudinem doctrine sue [h 2Kb] per ipsum Paracletum predicit consummandum, dicens: Hec locutus  sum 323 uobis apud uos manens. Paracletus autem ille Spiritus sanctus quem mittet Pater meus in nomine meo, ille uos docebit omnia, et admonebit uos omnia que ego dixi uobis . Prenuntiare quidem beatis Apostolis eloquio isto dignatus est et suum post incumbentem Passionem ad celos regressum, et sancti Spiritus super eos de celis aduentum, cum dicit: Hec locutus sum uobis apud uos manens. Paracletus autem ille Spiritus sanctus quem mittet Pater meus. Sed neque Spiritus sanctus in celo erat solum, et in terra non erat; neque Filius ita celos ascensurus erat, ut terras relinqueret; neque Pater tantum celestem thronum possidet, ubi remeare Filius, et [a 1Kb] unde sanctus uenire Spiritus perhibetur. Nam propheta beatissimus  huiusmodi confessionem refert ad Patrem: Quo ibo, inquit, a Spiritu tuo? [b 1Kb] et a facie tua quo uadam? Si ascendero in celum, tu illic es: si descendero in infernum, ades: si sumpsero pennas meas in directum, et habitauero in postremo maris . Si sumpsero, inquit, pennas meas, etc. Bene quod pennas suas habet, quibus assumptis, quocumque desiderat, penetrat. Ceterum qualiter propheta in corpore constitutus, uel in celum ascensurus erat, uel in infernum descensurus, uel trans ultima maria perrecturus? Quas tandem, quas habet pennas? Alas fidei mens credentis assumit, [c 7Kb] ut sublimior a terrenis, et totus in spiritu constitutus, possit comprehendere cum omnibus sanctis, que sit longitudo, et latitudo, et altitudo, et profundum  scientie Dei . Istas fidei alas heretici non habentes, de Deo disputant, et per terrena uoluuntur; et a sublimitate diuini intellectus ad caduca, atque carnalia deducuntur, cogitationum terrestrium [d 1Kb] pondere pregrauati. Nec ad notitiam possunt illius immense diuinitatis accedere,  ubi non habet nisi sola mens fidelis accessum, que adorande Trinitatis unitatem sentit, credit, confitetur, ac predicat; et quoniam digne exprimere non potest, in eo uel maxime gloriatur. Quo ergo ibo, inquit, a Spiritu tuo? et a facie tua quo uadam? Si ascendero in celum, tu illic es: si descendero in infernum, ades: si sumpsero pennas meas in directum [e 1Kb] et habitabo in postremo maris: etenim illic manus 324 tua tenebit me, et deducet me dextera tua . [f 2Kb] Indiuisam Trinitatis naturam confessio ista signauit. Quo ibo, inquit, a spiritu tuo? ipso nempe Paracleto, cuius plenitudinem sumentes Apostoli, promissionem Dei fatentur impletam Petri ore testantis: Hoc est quod dictum est per Iel prophetam: In nouissimis diebus  effundam  de Spiritu meo super omnem carnem . Et a facie tua quo uadam ? A Filio scilicet, qui facies Patris est; quoniam Pater uidetur in Filio, iuxta ipsius Domini Saluatoris sententiam, qui obsecranti Philippo, Domine, ostende nobis Patrem, et sufficit nobis, ita respondit: Tanto tempore sum uobiscum: et non agnouistis me? Philippe, qui uidit me, uidet et Patrem meum. Quomodo tu dicis: ostende nobis Patrem? Non credis quia ego in Patre, et Pater in me est ? Ne uero diuisus putaretur uel Spiritus sanctus a Patre, cuius Spiritus est, uel Filius ab eo crederetur seiunctus, cuius et facies, et dextera, et sapientia, et uirtus est; non ait: Si ascendero in celum, Spiritus tuus illic est; uel, facies tua, et Spiritus tuus illic sunt: sed, tu,  inquit, illic es: cum Filio utique, et cum Spiritu sancto; quoniam Trinitatis adorande una eademque diuinitas semper ubique est. Sed ut Patris, et Filii, et Spiritus sancti, una traderetur credentibus fides, et distincta confessio, propterea Pater et Filium mittere, et Spiritum sanctum scribitur-  cum neque qui mittit, neque qui mittitur, Deus credi possit, si in quodam loco est, [a 1Kb] et in quodam loco non est. Ipsi Filio credamus loquenti, qui ueritas est: Non sum solus, inquit, quia Pater mecum est . Et iterum de Spiritu sancto: Si ego, inquit, in Spiritu Dei eiicio demonia . Et Euangelista Lucas: iehsu autem plenus Spiritu sancto regressus est ab Iordane . Cum igitur nusquam desit diuinitas Trinitatis, dispensatio salutis nostre est, quod mittens predicatur, et missus. Aliter enim credere mens humana non caperet, Patrem Patrem esse, et 325 Filium Filium, et Spiritum sanctum Spiritum sanctum, nisi distinctionem disceret ex nuncupatione mittentis ac missi. Et rursus unam diuinitatem  non agnosceret Patris, et Filii, et Spiritus sancti, nisi missum legeret a mittente nullatenus separari. Nam nec Pater  missum deseruit Filium; nec Spiritus sanctus, qui dirigendus erat Apostolis, umquam Patri ac Filio defuisse monstratur: ita tamen ut Filius Dei tantum fuerit incarnatus. Nam uerbum caro factum est , ut legimus, non Pater, non Spiritus. Quomodo autem istud Incarnationis mysterium Filius Dei salua unitate Trinitatis impleuerit, illa omnipotentia testis est qua idem Dei Filius sic cum corpore suscepti hominis ascendit ad celos, ut usque ad finem seculi cum suis discipulis permaneret. Ecce enim, inquit, ego uobiscum sum omnibus diebus usque ad consummationem seculi Usque ad consummationem seculi, inquit,  uobiscum sum : non solum cum Apostolis, [b 1Kb] sed et cum discipulis utique credentibus uniuersis. Credere itaque nos oportet non aliter esse Deum, [c 1Kb] quam se ipse proprio sermone reuelauit esse credendum. Facta quoque eius non debemus rebelli spiritu discutere, sed fideli studio admirari, quoniam rectus est sermo Domini, et omnia opera eius in fide . Si omnia opera in fide, quanto magis istud opus sacratissime incorporationis eius! Desinamus ergo fide neglecta, contumeliosis questionibus diuinum pulsare mysterium. Nam scrupulositas hesitantis, intelligentiam factorum Dei superflua curiositate non inuenit, sed fidem perdit, quam constat esse ducem salutis ac uite. Quod autem nimia scrupulositas fidem perdat, facile  potest ex una specie diuine operationis intelligi: Dixit Deus: Fiat lux, et facta est lux . Cum non assequar, qualiter eam Creator eius ex nichilo fecerit, nisi credidero tamen, et confessus fuero eam factam, mendacem Deum sacrilega cunctatione pronuntio. Uniuersa itaque opera eius, [d 1Kb] et precipuum, diuinumque opus Incarnationis Filii Dei  fideli affectu mens debet uniuscuiusque credentis excipere, et quod stabili corde crediderit, fido oris obsequio confiteri; Corde enim creditur ad iustitiam, ore autem fit confessio ad salutem . Quod uero plenitudinem doctrine sue per sanctum pollicetur Spiritum retribuendam, [e 1Kb] equalem sue omnipotentie 326 eum credi uoluit. Non est enim in Trinitate Dominus, et  seruus; Deus, et Angelus; Creator, et creatura: sed est aliud idem; [f 1Kb] aliud persona, idem natura; ac proinde non dii, sed Deus, quia diuisionem non capit unitas Deitatis. Ait denique ibi Christus de Spiritu sancto: Quem mittet Pater in nomine meo ; id est in Dei nomine, Deum scilicet, sicut Filium, profitendum. Et ideo Filius Dei de se quidem dicit: Ego ueni in nomine Patris mei ; quod et Propheta de illo predixerat, et pueri in Euangelio laudantes probauerant, dum clamarent: Benedictus qui uenit in nomine Domini . Recte in nomine Domini; non in nomine serui, quia Deus: non in suo, quia Filius: nomen enim Patris in Filio. De se ergo, inquam, dicit Filius: Ego ueni in nomine Patris .  De sancto autem Spiritu dicit: Quem mittet Pater meus in nomine meo . Et cum Baptismi opus in Trinitate decerneret celebrandum, non ait in nominibus, sed in nomine . Pater enim Deus est, et Filius Deus est, et Spiritus sanctus Deus est, sicut sanctarum Scripturarum testimoniis dilectioni uestre sepius approbaui; ac propterea unum Trinitatis est nomen, cuius una uirtus, atque diuinitas, permanet in omnia secula. Amen.



SERMO Xu. DE DIuERSIS CAPITULIS QUINTUS. Die natali Machabeorum [g 1Kb] . De his beatis Martyribus.

Si quis uestrum, fratres dilectissimi, fortasse miratur,  Iudeos uiros supplicia pro Legis precepto perpessos, nunc a christiana plebe inter sanctos Martyres honorari; is profecto, si omnem sancte religionis causam, rationemque cognouerit, intelliget, probabili, ac summo iudicio id fuisse a nostris maioribus constitutum. Iudei erant isti ante aduentum Domini Saluatoris, sub Lege tantum ueteri conuersantes; quique cognomentum Machabeorum [a 1Kb] trahebant ex genere, sicut hodie [b 1Kb] Aniciorum 327 progenies, uel si qua sunt huiusmodi nuncupationum uocabula, que stirpem nobilitatis usurpent, ex diuitiarum terrestrium cumulo descendentem; cum uera nobilitas non subsistat ex diuitiis, sed cognoscatur in moribus. Quanto enim nobiliores isti septem pueri rege Antiocho! quinimmo  [c 1Kb] quam clara in istis nobilitas fidei, et quam ignobilis in illo, ac penalis nota perfidie! Isti Deum Patrem colunt, ille diabolum: isti uenerantur legem patriam, ille contra Deum rebellans, filium se fatetur esse diaboli. Cogebat enim contra preceptum diuine Legis, ut suillas carnes comederent ; non dubium quod sacrificio profano pollutas, coinquinatis enim, et infidelibus nichil mundum . Sed esto  sacrificate diabolo carnes ille non fuerint, [d 25Kb] quia hoc ipsa scribens historia manifestius non deprompsit; attamen grauissimi erat, extremique delicti, preceptum diuinum uel blandientibus premiis, uel suppliciis cruciantibus  temerare. Preceperat Iudeis Deus , [e 1Kb] ne porcum, ceteraque similia manducarent; [f 1Kb] et erat hoc duplici de causa, fratres karissimi; siue ut luxuriosus populus flammam carnatium uitiorum calidis carnibus non nutriret, perhibentur enim calorem nimium prestare corporibus; siue ut porcorum more non uiuerent. Nam sues semper immundi sunt, et de fonte, uel de fluuio exeuntes, iterum uoluuntur in cenum; nec umquam intuentur celum, sed prono semper ad terram capite uentri deseruiunt. Et idcirco Dominus  legionem demonum in gregem permisit ire porcorum; id est in eorum gregem qui tantum uentris sunt animalia, qui numquam celestia intuentur, sed immunditiis semper dediti, et [g 1Kb] ceno sunt  obliti uitiorum. Salubriter ergo 328 Deus uel abstinentiam gule, uel continentiam immundarum actionum imperauit; Lex enim sancta, et mandatum sanctum, et iustum, et bonum . [h 1Kb] Salutaria quippe mandata diuina sunt; nam qui fecerit ea homo, uiuet in illis . Sed finge, nichil noxietatis inesse suillis carnibus, nec ullum fomentum illecebris augere corporeis; [i 1Kb] quin etiam esse hodie omnia munda mundis, sanctificata per uerbum Dei, et orationem : precipientis tamen Dei erat potestas, et auctoritas cogitanda, qui istud iusserat [i 1Kb] tunc temporis obseruari. Nemo enim imperantem Dominum, aut sine pena sui sacrilegii  discutit, aut impune contemnit. Nam neque in illa arbore inesse malum potuit quam inter ceteras arbores Paradisi bonus Creator plantauerat; cuius fructus ita erat speciosus, ac dulcis, ut concupiscentiam prestaret oculis, gule conciliaret illecebram. Scriptum est enim: Et uidit mulier fructum ligni, quia gratus est ad aspectum, et dulcis ad escam: et accepit, et manducauit, et dedit uiro suo . Sed si forte dixeris, non omne quod gratum uidetur, et dulce, bonum quoque esse, quia sint aliqua etiam mala, que grata uideantur, et dulcia; [a 1Kb] cedo, acquiesco, consentio. Mel enim distillat, ut ait Scriptura, a labiis mulieris meretricis, que ad tempus [b 1Kb] impinguat fauces suas; nouissimum autem amarius felle inuenies, et acutius gladio utraque parte acuto  . Et certe malum nichil est uel in specie, uel in sexu mulieris; sed est utique malum [c 1Kb] in uoluntate peccantis, et per intemperantiam concupiscentie transgredientis a legitimo iure coniugii. Nam et uini natura cum bona sit, recte tamen damnatur ebrietas. Audi modo generalem de creatis omnibus, diuine Scripture sententiam: Et uidit Deus omnia que fecit, [d 1Kb] et ecce bona ualde . Tamen quia ueritatis ratio postulabat, [e 1Kb] ut seruilis humana conditio legem Dei dominantis acciperet; proprii arbitrii libertati permissa, 329 unam Deus elegit arborem de omnibus lignis paradisi, non utique malam, sed [f 1Kb] in qua esse scientia boni et mali uideretur; in qua seruorum suorum obedientiam pertentaret, ut libertas arbitrii [g 1Kb] uel  immortalitatis premium possideret obediens, uel contemnens exciperet mortis interminate sententiam. Manducauit homo, quia uoluit: mandatum non custodiuit, quia noluit: morte mulctatur, [h 1Kb] quia  mandatum seruare potuit et non studuit. Arbor quidem bona, et fructus quidem bonus; sed preuaricatio mandati mala, et contemptus Dei malus: atque ita malum non in fetu arboris est, [i 1Kb] sed in uoluntate hominis transgressoris. Igitur si unius arbuscule fructus, contra Dei mandatum temere a protoplastis degustatus, mortem generi acquisiuit humano, potuit et Machabeis tunc sub Lege positis interitum parare, mandati diuini transgressio; quibus nunc honorem, et gloriam, precepti eius custodia comparauit, fidem Dei in ipso uiriliter, constanterque seruantibus. Nam fidem Dei seruat qui mandati eius iura non uiolat; quoniam non idcirco illi manducare illicita noluerunt, quod horrorem paterentur in specie, sed contumeliam facere prohibenti  Deo, iustissime formidarunt. Qui in modico fidelis est, ait Dominus, et in magno fidelis est . In magno fuerunt isti fideles, [i 1Kb] cum idolothyta inter supplicia respuerunt: in paruo fuerunt fideles, cum solum ut carnes prohibitas non comederent, suas potius deuorandas suppliciis tradiderunt. Insignior fides est que nec in modicis uiolatur. Formam tolerantie prebuerunt isti beatissimi fratres futuris post passionem Christi martyribus, ut intelligant, [k 1Kb] quanta animi magnitudine, et constantia pro Redemptoris nomine dimicare debeant, pro cuius mandato tam pertinaciter [l 1Kb] ipsi certassent. Nemini 330 absurdum uideatur quod eos paulo ante Aniciis comparaui. [m 43Kb] Anicii quippe ex Greco sermone a nobis nuncupantur inuicti. Exercuit enim uaria suppliciorum  genera in eorum corporibus crudelissimi tyranni feritas: et cum non ualuisset constantiam fidei in sex fratribus [n 1Kb] atrocitate supplicii superare callidus persecutor, in septimo, quia esset iunior, ad  blandimentorum sese tormenta conuertit; diuitiarum premiis, et honorum promissionibus puerum torquens, quem tamen detorquere non potuit. Erat enim fratrum suorum frater; et filius matris illius que dum singulos filios pro Dei nomine puniri leta et aspicit, et hortatur, tot martyria pertulit, quot pignora consecrauit: [a 1Kb] septies in propriis passa uisceribus, octaua et ipsa accessit numero, ad octauum Christi resurrectionis diem cum caris pignoribus occursura. Unde non immerito presumitur ista mater beatissima, Ecclesie sancte imaginem [b 1Kb] premonstrasse, que spirituales Deo filios parere consueuit, nichil de carne et sanguine cogitantes. Iam uero si quis a me superioris disputationis reliquias exigat, inquirens cur illi cibi qui fuerant causa continentie  in Lege prohibiti, non etiam nunc eiusdem rei gratia arceantur, breuiter, ut sentio, respondebo. Sic ablatas fuisse de medio, legalium preceptorum multiplices obseruationes reor, ut generalia precepta in statu pristino perdurarent. Diximus, pudicitie seruande causa, Iudaico populo abstinentiam uel porcine carnis, uel similium quadrupedum, nec non et quorumdam uolatilium, atque piscium [c 1Kb] fuisse indictam: adherentibus licet typis rationabilium figurarum, quas doctor spiritualis propriis quibusque locis singillatim debet exponere: sed quoniam terrenorum mentes, perplexitate multiplicium mandatorum onerari potius, quam instrui uidebantur, indefessa et in hac parte erga humanum genus diuina prouidentia, per Prophetam promittitur Isaiam:  Quoniam uerbum abbreuiatum faciet, inquit, Dominus super terram . Et idcirco beatus Iacobus cum ceteris Apostolis decretum tale constituit in Ecclesiis obseruandum: Ut abstineatis uos, inquit,  ab immolatis, [d 1Kb] et a fornicatione, et a sanguine , [e 1Kb] id est a suffocatis. [f 1Kb] Pretermiserunt homicidium, 331 adulterium, ueneficia; quoniam nec nominari ea in Ecclesiis oporteret que legibus etiam Gentilium punirentur: pretermiserunt quoque illas omnes minutias obseruationum legalium, et sola hec que prediximus, custodienda sanxerunt, ne uel sacrificatis diabolo cibis profanemur immundis, uel ne emortuo per uiscera suffocatorum animalium sanguine polluamur, uel ne immunditiis fornicationum corpora nostra, que templa Dei sunt, uiolemus. Sic ergo permiserunt omnia manducari, ut fornicationem preciperent fugiendam. Nostri iam debet esse moderaminis [g 1Kb] tantum laxare habenas licentie, ne precipites feramur in luxum, sed  ut pudicitia tuta esse possit, quam beatus Paulus sine circumcisione gule sciens custodiri non posse, sic ait: Omnia quidem munda sunt: et nichil abiiciendum quod cum gratiarum actione percipitur: sed malum est homini qui per offensionem manducat ; [h 1Kb] id est qui offensionem patitur cum manducat. Et subiecit statim salutare consilium: Bonum est, inquit, non manducare carnem, neque bibere uinum, neque in quo frater tuus offenditur, aut scandalizatur, aut infirmatur . Quis ille coniunctior frater, quam homo noster exterior? cui ne nostra licentia uel offendiculum, uel infirmitatem, uel scandalum pariat, utendum est ciborum licentia, non abutendum; ut sciamus, [i 1Kb] nos non edendi causa esse natos, sed bene uiuendi. Quapropter  imperio anime carnis conditio obsecundet, ne effrenata licentia, ut ait Salomon , seruus regnet, et stultus saturetur, et ancilla eiiciat dominam suam, cum Lex precipiat: Eiice ancillam,  et filium eius; non enim heres erit filius ancille cum filio meo Isaac . Eiiciamus ergo ancillam concupiscentiam, et filium eius peccatum, ut efficiamur heredes Dei, coheredes autem Christi, qui lignum 332 crucis sue propriis portando humeris  imaginem Passionis, quam sub umbra Legis in sancto Isaac premonstrauerat , in ueritate hominis suscepti compleuit, pretioso sanguine suo uitam nostram redimens ab eterne mortis exitio. Ipse est enim nostra redemptio, cui omnis honor, uirtus, et gloria, cum Patre, et cum Spiritu sancto, per omnia secula. Amen.



[a 1Kb] SERMO XuI. DE DIuERSIS CAPITULIS SEXTUS. [b 1Kb] In eo quod S. Episcopum prima die ordinationis ipsius quorumdam ciuium [c 1Kb] notarii exceperunt.


Imperitie mee conscius, et [d 1Kb] etatis ipsius immature ad sacerdotii dignitatem pudore deterritus, merito silendi licentiam a [e 2Kb] summis sacerdotibus postulabam. Metuo enim primum, [f 1Kb] ne uirtus uerborum celestium exiguitatis mee sermone tenuetur: deinde erubesco, quod tante exspectationi optatum doctrine fructum prestare non ualeo. Unde imparem me uestro desiderio per omnia sentiens,  onus istud totis uiribus conatus sum declinare. Sed beatus Pater Ambrosius, ceterique 333 uenerandi antistites, sacramento, quo temere uos ipsos obligastis, astricti, tales ad me epistolas cum uestra legatione miserunt, ut sine damno anime mee ultra iam resistere non ualerem, cui ab Orientalibus quoque episcopis, nisi meum ad uos reditum pollicerer, salutaris communio negaretur. Tali igitur conclusus articulo, et auctoritate Sanctorum presentium subiugatus, suscepi hoc summi sacerdotii munus, nec merito dignus, [g 2Kb] nec etate aptabilis, nec doctrina maturus. Intuemini ergo, quid patiar, qui cum loqui nesciam, tacere non possum. Cogor enim seniorum precepto obsequi ultra uires meas, nec potestatem silendi habens, [h 1Kb] nec  facundiam proloquendi. Sed spiritualium Patrum salutaria esse precepta, diuine Legis auctoritate perspiciens, audeo in uerba prorumpere, ac tenuem uestris auribus inferre sermonem; quem idcirco forsitan patienter accipitis, quoniam populo Christi utile uideatur, obedientiam, que et sacrificio diuino preponitur, et mandatis Dei omnibus antefertur, exemplo discere predicantis . Nam cum populus Hebreorum post Aegyptia illa portenta, ad unius Dei notitiam uocaretur, primam didicit obedientiam,  tamquam ducem seruandorum celestium mandatorum. Sic enim Scriptura testatur: Audi, Isrel, Dominus Deus tuus, Dominus unus est . Et iterum: Audi, Isrel, precepta uite . Hoc quod dicitur, Audi, non audientiam, ut opinor, simplicem sonat, sed obseruande Legis obedientiam predicat, testante rursum Domino, ac dicente: Si uolueritis, et audieritis me, que bona sunt terre manducabitis . Quod si secundum beati Pauli apostoli sententiam, non auditores, sed factores Legis iustificabuntur apud Deum ; non iam uidebitur perfunctoria ista auditio, que bonorum terre premiis honoratur, et non cuiuslibet terre, sed illius olim promisse, illius fluentis lac et mel. Promissionis enim terra Christi caro est, ex massa humani  generis de terra formati suscepta, ac dulcibus diuine gratie succis exuberans; cuius purissimo doctrine lacte alimur et nutrimur; cuius 334 [a 1Kb] celestium carismatum suauitate reficimur; cuius ubertate credentium corda pinguescunt; cuius bonis obedientium mentes, animeque fidelium, et in hoc, et in futuro seculo [b 1Kb] saginantur. [c 1Kb] Quonam ergo hec spectat tractatio? Nempe ut uestra dilectio euidenter intelligat, quanta uis meam compulerit paruitatem arduis obsecundare preceptis, atque aperire os meum sub tantorum presentia sacerdotum; et maxime post illam uenerande memorie [d 1Kb] patris mei Philastrii eruditissimam uocem, [e 1Kb] que per gratiam Spiritus sancti large effluens, hanc Ecclesiam in fide Trinitatis adorande fundauit, in uera spe, et  caritate perfecta constituit, ad uirtutes erexit, in  pace reliquit. Hec ad excusationem illius, que in me reprehendi potuisset, audacie, breuiter dixisse sufficiat. [f 1Kb] Nunc uero sanctarum lectionum puteus altus est , et ego hauritorium uerbi non habens, aquam uiuam sitientibus uobis interim ministrare non possum. Obsecro [g 2Kb] communem patrem Ambrosium, ut post exiguum rorem sermonis mei, ipse irriget corda uestra diuinarum mysteriis litterarum. [h 2Kb] Loquetur enim Spiritu sancto, quo plenus est, et flumina de uentre eius fluent aque uiue, et tamquam Petri apostoli successor, ipse erit os uniuersorum circumstantium sacerdotum. Nam cum Dominus iehsu [i 1Kb] interrogaret apostolos: uos autem quem me 335 esse dicitis ? solus Petrus omnium credentium ore respondit: Tu es Christus Filius  Dei uiui. Quid statim muneris accepit ista confessio? beatitudinem scilicet, regnique celestis gloriosissimam potestatem. Solus ergo cum loquitur Petrus, nequaquam reliquorum credentium fides excluditur. Sed congruus ordo seruatur, dum principi Apostolorum primus loquendi locus iure defertur; [i 1Kb] ne tumultus quidam magis quam responsio uideretur, si tunc uniuersi certatim ac pariter respondissent. Dicat forte aliquis, sicut illos tres in camino fideles pueros , ita in hoc examine omnes Apostolos consona uoce debuisse eadem profiteri. Sed considerandum quia Iudas ille Iscariotes quod corde non crediderat, ore confiteri non poterat: et neque beatitudinem merebatur incredulus, neque ante diri facinoris perpetrationem, iusti Iudicis poterat  [k 1Kb] sententia predamnari. Postea uero pro commisso  scelere iam damnato Iuda, omnes Apostoli [a 1Kb] Christo surgente, in Petro claues accipiunt; quinimmo cum Petro celestis regni claues ab ipso Domino accipiunt, quando ait illis: Accipite Spiritum sanctum: quorum peccata dimiseritis, dimissa erunt . Et iterum: Euntes, inquit, docete omnes gentes, et baptizate eas in nomine Patris, et Filii, et Spiritus sancti . Ianua quippe regni celorum nonnisi hac Sacramentorum spiritualium claue reseratur. Precentur modo hi omnes apostolici sacerdotes misericordiam Dei Patris, qui suscitauit de terra inopem, et de stercore erexit pauperem, ut faceret eum sedere [b 1Kb] cum principibus populi sui ; ut etiam sancti Spiritus uirtutem ad Ecclesie sue [c 1Kb] gubernaculum tenendum mihi minimo omnium largiri  dignetur, per unigenitum Filium suum Redemptorem nostrum, cum quo uiuit et regnat semper Deus, in unitate Spiritus sancti, ante omnia, et nunc, et semper, et in cuncta secula seculorum. Amen.



SERMO XuII. DE DIuERSIS CAPITULIS SEPTIMUS. [d 2Kb] Die dedicationis basilice [e 2Kb] Concilii Sanctorum.

336 Diuinis muneribus, et celestibus beneficiis  condignas referre gratias pusillitas nostra non preualet, fratres karissimi. Nam ut uenerandas Sanctorum reliquias haberemus, Deus noster tribuit: deinde ut hanc honori eorum fundare basilicam ualeremus, ipse largitus est: et hodie ut adepti summorum sacerdotum presentiam, dedicationem celebrare mereamur, ipse concessit. Conuenerunt enim sancti antistites, et apostolici uiri, ad persoluendum beatissimis patribus, et preceptoribus suis debite deuotionis obsequium, ut ubertate plenissima benedictionum spiritualium ditaremur; [f 1Kb] licet importunitas barbarorum maximam partem celebritatis diei hodierno subtraxerit, [g 1Kb] ne ceteri sancti antistites, quos interfuturos credidimus, aduenirent. Iam qui sunt isti quorum beatis reliquiis illustramur, hinc incipiam numerare. Primo in loco Ioannes Baptista est,  ultimus quidem, sed maximus Prophetarum: nouissimus 337 tempore, quia omnis Lex, et Prophete usque ad Ioannem ; [h 1Kb] sed merito prior, et dignitate prestantior, quia ita de illo Christus loquitur ad Iudeos: Quid existis in deserto uidere? Prophetam? dico uobis et plusquam prophetam. Hic est enim de quo scriptum est: Ecce mitto Angelum meum [i 1Kb] ante faciem tuam, qui preparabit uiam tuam  . Uno testimonio Saluatoris beatissimus Ioannes Baptista et angelus, et apostolus, et propheta precipuus declaratur. uere enim Dei est angelus, qui precursor, et nuntius Christi est: uere apostolus est, qui missus a Deo est, destinatus enim nuncupatur apostolus. Fuit, inquit, homo missus a Deo, cui nomen erat Ioannes . Idcirco autem sanctus ipse propheta dicitur, et plusquam propheta, quia Christum et sua, et omnium prophetarum uoce predictum, digito meruit demonstrare; dicens: Ecce Agnus Dei, ecce qui tollit peccata mundi . Post hunc habemus Andream beatissimum, primum Ioannis ipsius discipulum, deinde Saluatoris; quem priorem Christus apostolum scribitur elegisse. Erat, inquit, Andreas frater Simonis Petri unus ex duobus qui audierant ab  Ioanne, Ecce Agnus Dei, et secuti erant eum. Inuenit hic primum fratrem suum Simonem, et dixit ei: Inuenimus Messiam . Et adduxit eum ad Iesum . Tertius beatus Thomas, qui post resurrectionem Christi solus desiderauit, solusque obtinuit, ut membra Christi curiosis quidem, sed utique dignis manibus contrectaret. Ardentis siquidem desiderii fuit illud, non incredulitatis, quod condiscipulis suis, qui ipso absente Dominum uiderant, ait: Nisi uidero, et contrectauero, non credam . Erat enim ualde anxius, ne non et oculis frueretur eo quod corde credebat; ne priuaretur aspectu illius lucis qua se ceteri apostoli illuminatos gloriabantur. [a 1Kb] Satiauit esurientem Dominus, cuius manet illa promissio:  Beati qui esuriunt, et sitiunt iustitiam, quoniam ipsi saturabuntur . Apparuit secundo Apostolis , ut Thome desiderium adimpleret: profuit cupiditas eius et ceteris; nec [b 1Kb] ipse minus  aliquid habet, quia posterior Christum uidet. Nam detrimenta prioris aspectus uisu pariter, et attactu compensat; qui utique, si iuxta opinionem quorumdam infidelis fuisset, Christus illi post 338 resurrectionem suam apparere [c 3Kb] non fuerat dignatus. Scriptum est enim: Quoniam inuenitur ab his qui non tentant eum: apparet uero his qui fidem habent in ipsum . Quod autem dixit illi Saluator: Noli esse incredulus, sed [d 1Kb] credens ; et: quia uidisti, credidisti: beati qui non uiderunt, et crediderunt ; informare in eo uoluit omnes postea credituros, ut populus noster, similis Thome qui absens erat quando apparuit Christus apostolis, relationi eorum [e 1Kb] indubitatam fidem commodet; nec exigat in carne conspicere quem testimonio apostolorum, post passionem crucis resurrexisse,  et uisum fuisse didicerit. Neque enim postquam regressus est ad celos, solis in hoc mundo uirtutibus presens, debet quotidie pro cuiuscumque uoluntate, singulis, uniuersisque credentibus, in corpore apparere. Sufficiat nobis, quoniam [f 1Kb] sancti Thome curiositas, ambiguitatis future scrupulo satisfecit. Quod enim absens fuit, quod auidius et uidere, et attrectare Dominum perquisiuit, totum nostre procurabatur saluti; ut euidentius nosceremus resurrectionis Dominice ueritatem, quam beatus Thomas ob necessariam curiositatem prouidenter reprehensus affirmat, dicens ei: Dominus meus, et Deus meus . Quartus Lucas est euangelista, qui beatos Apostolos pari merito subsecutus, et Euangelii librum, et Actus Apostolorum, [g 8Kb] miranda  examinatione conscripsit. Horum quatuor beatas habemus in presenti reliquias, qui regnum Dei, et iustitiam predicantes, ab incredulis, et iniquis occisi, Deo semper uiuere operationum suarum uirtutibus  339 demonstrantur. [a 1Kb] Ioannes in Sebastena urbe prouincie Palestine, Thomas apud Indos, [b 2Kb] Andreas et Lucas apud Patras Achaie ciuitatem, consummati referuntur. Post istos habemus Geruasium, Protasium, atque Nazarium, beatissimos martyres, qui se ante paucos annos apud urbem Mediolanensem sancto sacerdoti Ambrosio reuelare dignati sunt, [c 3Kb] quorum sanguinem tenemus gypso collectum, nichil amplius requirentes; tenemus enim sanguinem, qui testis est passionis. Recepimus etiam  sanctos cineres [d 1Kb] Sisinnii, Martyrii, et Alexandri, [e 2Kb] quos nuper in Anaunia uenerande religionis cultui attentius inherentes gens 340 interfecit sacrilega, flammisque adhibitis concremauit, ut holocaustum Deo ipsi fierent, qui Christianos suos uictimas demoniis ministrare, increpatione iustissima uetuissent. Iam quid post istos decem, de Quadraginta Martyribus dignum loquar, qui se itineri meo, [f 2Kb] cum per urbes Cappadocie Ierusalem pergerem, fideles comites prebere dignati sunt? In ipsa enim  maxima Cappadocie ciuitate, que appellatur Cesarea, ubi habent iidem beatissimi insigne [a 9Kb] Martyrium, reperimus quasdam Dei famulas, monasterii sanctarum uirginum dignissimas matres, prorsus Marie, et Marthe consimiles, quas merito diligat iehsu; natura, fide, et studio, et castitatis integritate germanas. Quibus [b 1Kb] ab auunculo suo summo sacerdote, ac beato confessore Basilio, olim tradite fuerant horum martyrum uenerande reliquie, quas desiderio nostro incunctanter, ac fideliter tribuerunt; idoneos ueneratores tanti nos esse muneris approbantes, simulque suh testificatione Domini confitentes, se semper orasse Deum nostrum, ut hec tam pretiosa possessio in tales transfunderetur heredes [c 1Kb] qui eam consimili fide, diligentiaque percolerent;  qui studii, ac uenerationis ipsarum et successores, et augmentatores existerent; [d 2Kb] quoniam essent ipse in annis senilibus constitute, et transmigrationem 341 de hoc mundo suam quotidie exspectarent. Exaudita est ecce fidelis oratio. uenerabiles ipsas Martyrum quadraginta reliquias populis credentibus hodie proponimus [e 1Kb] percolendas, licet eis ex illo iam tempore celebritas debita numquam defuisse nostri cognoscatur officii, preclaris eorum beneficiis salutariter mancipata. Sed iam quo ordine ad martyrii gloriam peruenerint ipsi beatissimi, breuiter enarrabo; quamuis ad prosequendas eorum laudes imparem me esse confitear. Plane [f 1Kb] habent idoneum suis meritis, dignissimumque preconem,  beate recordationis uirum, confessorem Basilium, Ecclesie Cesariensis antistitem, cuius eloquentia singularis, et sermo Apostolico sale conditus, paupertatem mei retundit ingenii. Quid enim a me inferri nouum potest quod non ille in eorum laudibus ubertate eloquii sui opulenter effuderit, copiose ornauerit, signanter expresserit? Ingentis quippe difficultatis est, easdem uirtutes diuersis sermonibus predicare. Aggrediar tamen instituende dilectionis uestre causa, uel historiam replicare gestorum. Milites erant isti in partibus minoris Armenie constituti, florentes etatibus, corporum proceritate sublimes, experientia belligerandi laudabiles, stipendiis militaribus uirtutum suarum merito honorati, [g 1Kb] et, quod hec omnia supergreditur, Christiani;  atque ad omnem probitatem morum, bono uenerande religionis ornati, et spiritualibus armis doctrine celestis instructi. Statim denique ubi tuba persecutionis increpuit, fortissimos Christi milites amor fidei precinxit ad bellum. Nam [h 1Kb] cum feralia edicta sacrilegi regis proponi a iudicante cepissent, quibus precipiebatur ne quisquam uel priuatus, uel miles, Christianum proferre nomen auderet, sed ut omnis populus sacrificare demoniis cogeretur; sponte prorumpunt in medium, Christianos se esse clarissima uoce testantur, seque ab hoc salutari cultu nullis terroribus diuelli posse pronuntiant. Intuitus constantiam iuuenum terribilis persecutor, seposita auctoritate, blandis eos hortatur  alloquiis, ne uellent hac pertinacia uti, ne erga imperatorem suum contumeliosi 342 existerent, ne eius precepta contemnerent, ne alias deuotissimi, in hoc facto offensam regis maximam prouocarent, a quo magis beneficia, et honores pro hac specialiter obedientia sperare deberent. Indecorum certe bellatoribus uiris esse, ut inter ignauos, et noxios, morte turpissima deperirent. Cogitandum illis esse iuuentutis sue florem, et iucunditatem lucis huius ac uite, quam [a 1Kb] sine respectu ullius rationis imprudentes amittere suaderentur. Talibus auditis Christiani uiri, meritoque mirabiles, uenenatas perniciosi hortatoris blanditias non solum constantibus animis respuerunt, uerum etiam responsione acerrima refutarunt. Quid tu, aiunt, omnium  nequissime, contra Deum rebellare ausus, famulos eius uerbis fallacibus supplantare conaris? Quid nos a cultu Dei ueri, et uiui, ad mortua demonum simulacra inclinare contendis? Quid honorum terrestrium caducis promissionibus, et inanium rerum prestigiis, animos nostros e uigore fidei celestis deprauare pertentas? Exsecramur munera, que detrimentum salutis important; repudiamus honores, qui auferunt illam gloriam sempiternam; reprobamus amicitias regis, que nos a caritate Dei separare desiderant; respuimus et hanc temporalem nostri corporis uitam, que cum periculo fidei seruata anime acquirit interitum; postremo nec suppliciis presentibus deterremur. Tradimus carnem penis, quascumque irrogare uolueris, ne abnegantes  Christum Deum, ad tormenta perpetua demergamur, que diabolo, et uobis ministris eius sunt ab initio preparata. Tunc ille iudex iniquitatis, huiusmodi dictis accensus, furorem suum, quem paulo ante subtilius explere uoluerat, excogitata supplicii nouitate [b 2Kb] geminauit. Perspiciens enim regionis naturam  nimiis rigentem frigoribus, tempus etiam, quo maxima hiemis asperitas Aquilone flante uiolentius incumbebat; [c 40Kb] montes niuibus, pruinis arua tegebantur; liquores agnoscere suam naturam solis ignibus cogebantur; stupebant ingenti glacie torrentium fluminum cursus; [d 81Kb] stagnum quoque urbi in qua ista gerebantur, subiacens, 343 longe lateque diffusum, ualidissimo gelu durante, iter solidum plaustris gementibus commodabat. [e 1Kb] Hac ergo ui loci, uel temporis immanitate perspecta, sacrilegii Gentilis exactor, istud supplicii genus sanctis adhiberi imperat, ut nudatis corporibus religati in aperti eris pruinosa duritie pernoctarent, balneis longe sub conspectu eorum fumantibus; ubi uelox remedium uictis callidus persecutor, animas eorum magis interficere gestiens,  promittebat. Sed beatissimi martyres, Spiritu sancto feruentes, uestibus suis procul abiectis, festini ad stadium properant, coronam tanto certamini propositam celitus intuentes. Deinde hortatibus mutuis patientie, uires accendunt, gloriam regni celestis penis presentibus preferunt, et hoc inter cetera replicantes: quod qui pro salute regis terreni hostiles gladios formidare contempsimus, cur non pro fide Dei, ac Domini nostri Iesu Christi regis eterni, omnes irrogatos nostro corpori cruciatus, equo animo patiamur, ocius ad eterne lucis beatitudinem, uitamque perpetuam, gloriose mortis compendio transituri? [f 1Kb] Inter pruinas ardebat Fides, et celestes animi desiderio Christi feruebant. Urebat  acritudo nimii frigoris lucentes rigentium corporum cutes: at occupate erga Dei amorem religiose mentes amenitatem paradisi cogitabant. Terebrabantur penetralia uiscerum gelu, ita ut medullas ossium grauissimis cruciatibus internus quidam [g 1Kb] glacialis tortor urgeret: et animorum uirtus immobilis,  cursus sui metas aspiciens, de proxima consummatione gaudebat, fideli tolerantia promissum Dei munus exspectans. Sed unus ex eorum numero, breuissimi adhuc, et iam supremi doloris impatiens, rogare miser cepit ut [a 1Kb] ad balneas duceretur. Miles interea, cui sollicitudo iniuncta fuerat ut illud mortis lauacrum uictis quibusque reseraret, dum curiosis oculis de loco sublimi agonem uirorum spectat insignium, rei exitum captans, uidet ducem celestis militie descendentem cum multitudine angelorum, et fortissimis bellatoribus claras uestes, atque opima singillatim 344 premia erogantem, que solus ille miserabilis cuius fidem diabolus fregerat, non accepit. Ducitur infelix ad balneas; ibique confestim caloris afflatu, quo se animandum crediderat, exanimatus, et uitam perdidit, et coronam. Luctuosum  facinus gratulatio inopinata subsequitur. Repente eius locum supradicte uisionis admirator inuadit; nudat membra optato supplicio; se esse Christianum clamore ingenti congeminat, quem spectaculi illius admirabilis uirtus, subito ex Gentili uerum fecerat Christianum. Tenetur continuo professionis sue reus; ligatur uolens, et secantibus uinculis crudeliter innodatur; perseuerat adstrictus, gloriatur in pena, spe diuine remunerationis effertur. Crescit inter supplicia fides Christi: augetur inter tormenta dilectio. Nam sensu apostolico testabatur: Me nulla suppliciorum uis, nulla immanitas tormentorum poterit separare a caritate Dei, que est in Christo Iesu Domino nostro . In mediis cruciatibus nouus martyr, instruente Spiritu  sancto, eruditur et proficit; moritur et triumphat. Trinitas adoranda testem suum inter penas fideliter permanentem, martyrio ipso ad uicem baptismi, gloriosius [b 1Kb] et abluit, et emundat, et ad celorum  regna perducit. Commoritur denique [c 1Kb] quadragesimus iste sanctus cum sanctis, ut sacer numerus, quem Saluator ieiuniis honorauerat, compleretur; sicut ipsi beati martyres orasse memorantur. Post hec [d 1Kb] iussit carnifices, defunctorum corpora longius transportata ignibus concremare. Relinquebant unum, qui adhuc uiuere putabatur, si forte mutaret in peius ipsa solitudine uoluntatem. Ibi eius uenerabilis mater, que talem filium bono sapientie celestis lacte nutriuerat, cucurrit ad cadauer spirantis filii, et propriis eum manibus uehiculo quo corpora aliorum congesta ad pyram trahebantur, imposuit. uade, inquit, nate, istam bonam uiam, saluus cum cetaneis tuis, et gloriosus ad Dominum. O admirabilis, et uere digna mater martyris! quinimo et ipsa iam martyr; [e 3Kb] que propriis uisceribus non pepercit,  dum sua membra pro Christi nomine puniri letatur in filio. Iam uero nec illud in postrema parte reticemus, quod cum cineres exustorum corporum, mandato persecutoris, in fluuium iacerentur, [f 1Kb] non defuerunt religiose manus, que [g 1Kb] partem cineris 345 uel furto eriperent, uel pretio compararent. Hinc et Ecclesia Cesariensis exsultat, et nostra fraternitas non immerito gloriatur, reseruatum sibi prouidentia Dei salutare munus intelligens. [h 1Kb] Portionem reliquiarum sumpsimus, et nichil nos minus possidere confidimus, dum totos quadraginta [i 1Kb] in suis fauillis honorantes amplectimur: sicut illa in Euangelio  fidelis mulier que per fimbriam Christi saluata est, oram tenuit uestimenti, et uirtutem diuinitatis exegit: attactu  fimbrie medelam credenti fides traxit, et salutem quam presumpserat, acquisiuit. Itaque pars ipsa quam meruimus, plenitudo est; diuidi enim quadraginta isti martyres ab inuicem nullo modo possunt,  quorum sunt inseparabiles et indiscrete reliquie. Nam sicut animas eorum igneus ille Spiritus Dei, salutaris fidei unitate coniunxit (Erat enim , ita etiam membra eorum concremans ignis in unum fauille corpus redegit. Habemus ergo et hos quadraginta, et predictos decem sanctos, ex diuersis terrarum partibus congregatos; unde hanc ipsam basilicam eorum meritis dedicatam, CONCILIUM SANCTORUM nuncupari oportere decernimus. Dignum est enim, ut ad tantorum Martyrum uenerandas reliquias processuri, ad CONCILIUM SANCTORUM nos procedere fateamur. Tot igitur iustorum patrocinio adiuuandi, tota fide, omnique desiderio, supplices [a 1Kb] secundum eorum uestigia curramus; ut ipsis intercedentibus,  uniuersa que poscimus, adipisci mereamur, magnificantes Christum Dominum tanti muneris largitorem; cui omnis honor, uirtus, et gloria, cum Patre, et cum Spiritu sancto, ante omnia, et nunc, et semper, et in cuncta secula seculorum. Amen.



SERMO XuIII. DE DIuERSIS CAPITULIS OCTAuUS. Seu responsio S. Episcopi ad [b 1Kb] Serminium [c 1Kb] de uillico iniquitatis.

Seruo Christi SERMINIO GAUDENTIUS episcopus.

346 Sapientem uirum semper conuenit dicta sapientie cogitare, hisque intelligendis omne acumen ingenii, omnem uigorem mentis intendere. Et idcirco  tu, qui et mundane sapientie litteris eruditus es, et ueram Dei sapientiam per sacras litteras didicisti,  operam nauare non desinis ad perquirendos interiores sensus uerborum Christi, quem Dei esse uirtutem, Deique sapientiam, docente Apostolo , non ignoras. Nam inter cetera diuine Legis eloquia, [d 1Kb] quorum dissertionem frequenter exigis, hoc etiam specialiter postulasti; ut parabolam de uillico iniquitatis ualde difficilem, [e 1Kb] cuius nemo nostrum tibi idoneus uideretur interpres, [f 1Kb] ego scriptis propriis explanarem. Explanationem uero ipsam litteris tradi ideo forsitan uis, ut chirographum teneas responsionis mee de capitulo, ut ipse fateris, obscurissimo. Sed non formidabo uel eloqui interrogatus, uel etiam scribere pro pusillitate sensus mei, [g 1Kb] salua fidei ratione, quid sentiam. Ac primum, carissime, ipsius lectionis uerba ponenda sunt, et ita demum  ratio est aperienda dictorum. Refert in Euangelii sui libro beatus Lucas: Dicebat, inquit Dominus iehsu ad 347 discipulos suos parabolam: Homoquidam erat diues, qui habebat uillicum: [h 1Kb] et hic delatus est quasi dissiparet facultates eius. Et uocato eo ait illi: Quid hoc audio de te? Redde rationem uillicationis tue: iam enim non poteris uillicare. Ait autem uillicus intra se: Quid faciam, quia Dominus meus aufert a me uillicationem? fodere non ualeo, mendicare erubesco. Scio quid faciam, ut, cum amotus fuero de uillicatione, recipiant me in domos suas. Et conuocans unumquemque debitorem Domini sui, dicebat primo: Quantum debes Domino meo? At ille dixit: [i 6Kb] Centum batos olei. Et ait illi: Accipe litteras tuas: et sedens cito scribe quinquaginta. Deinde alii dixit: Tu uero quantum debes? At ille ait: Centum coros tritici. Et  ait illi: Accipe litteras tuas, et scribe octoginta. Et laudauit Dominus uillicum iniquitatis, quia prudenter  fecit: quoniam filii huius seculi prudentiores quam filii lucis in generatione sua sunt. Et ego uobis dico: facite uobis amicos de mammona iniquitatis: ut, cum defeceritis, recipiant uos in eterna tabernacula. Qui fidelis est in minimo, et in multo fidelis est: et qui in minimo iniquus est, et in multo iniquus est. Si ergo in iniquo mammona fideles non fuistis, [a 1Kb] quod uerum est quis credet uobis? Et si in alieno fideles non fuistis, quod uestrum est quis dabit uobis? Nemo potest seruus duobus dominis seruire: [b 1Kb] aut enim unum oderit, et alterum diliget; aut unum patietur, et alterum contemnet. Non potestis Deo seruire, et mammone .

Perfecti doctoris est, ad erudiendos discipulos, similitudines earum rerum proponere que in conuersatione  humani generis frequentantur, ut auditor idoneus, ad operandi studium comparationis magisterio informetur; nec dubitet hoc opus aggredi quod possibile ac necessarium esse, parabole imago monstrauerit. Et idcirco Dominus iehsu, salutarium mandatorum uerus magister, discipulos suos, uel tunc apostolos, uel 348 nunc uniuersos credentes, [c 1Kb] incitare uolens ad eleemosynas fideliter exercendas, similitudinem proposuit uillici, ut exemplo huius persone nichil esse nostrum in seculo isto signaret, sed nobis creditam esse dispensationem facultatum Domini nostri, uel ad utendum ex eis sufficienter cum gratiarum actione, uel ad distribuendum conseruis, prout cuique opus est; nec licere nobis passim facultatibus abuti commissis,  aut in expensas usurpare superfluas, cum sit erogationis ratio Domino uenienti reddenda. Denique post finem parabole sic adiecit: Et ego dico uobis: facite uobis amicos de mammona iniquitatis, ut, cum defeceritis, recipiant uos in eterna tabernacula ; id est amicos uobis pauperes facite de terrenis facultatibus quas iniquitas humane auaritie sibi uindicat, ne hominibus Dei ex eius rebus quidquam impertiat. Mammona enim sermone  Syro pecunie, siue diuitie, nuncupantur. Facite ergo uobis, inquit, amicos pauperes de mammona iniquitatis, [d 1Kb] ut, cum defeceritis, eadem substantia in pauperum necessitates erogata, atque consumpta, recipiant uos in eterna tabernacula; iidem uidelicet pauperes amici conciliande salutis, in quibus Christus remunerator eternus se huius humanitatis fatebitur officia percepisse. Recipient ergo nos non ipsi omnino pauperes per semetipsos, sed per eum qui in illis obedientie, ac fidei nostre fructu reficitur, suscepturus ministros pietatis huius in eterna tabernacula regni celestis. Dicit enim: uenite, benedicti Patris mei, possidete regnum quod uobis paratum est ab origine mundi: esuriui enim, et dedistis mihi manducare: sitiui, et dedistis mihi bibere:  peregrinus eram, et collegistis me: nudus, et cooperuistis me: infirmus, et uisitastis me: in carcere eram, et uenistis ad me . Quibus uerecunde, ac reuerenter excusantibus: Domine, quando te uidimus in his necessitatibus, et ministrauimus tibi ? respondebit dicens: Amen dico uobis, cum fecistis uni ex minimis istis, mihi fecistis . Nulli itaque absurdum uideatur quod illi nos dicantur suscipere quorum causa suscipimur; cum et ipse susceptor noster Dominus iehsu, qui necessitatibus humanis non subiacet, se in illis esurisse, et sitisse, et peregrinum, et nudum, et infirmum, [e 1Kb] et carceratum fuisse, perhibeat. Facite ergo uobis, ait, amicos de mammona iniquitatis, [f 1Kb] ut, cum defeceritis, 349 recipiant uos in eterna tabernacula. Et post  pauca: Si in iniquo mammona fideles non fuistis, [g 1Kb] quod uerum est, quis credet uobis? Enimuero, dilectissime, quis ei qui terrenas facultates, [h 1Kb] iniquitatis plerumque materiam suggerentes, dispensare fideliter nesciat, committendas putet esse ueras celestium rerum diuitias, quibus fidelis distributor, ac iustus, rite, meritoque perfruitur? Nam gloria et diuitie in domo eius, et iustitia eius manet in seculum seculi . Statim denique sermo  ille Dominicus ita coniungitur: Et si in alieno fideles non fuistis, quod uestrum est quis dabit uobis ? Profecto enim quidquid in hoc seculo est, alienum nobis est; qui retributionem futuram sperantes, uelut hospites et peregrini in hoc mundo conuersari iubemur, ut unusquisque nostrum securus Domino audeat confiteri: Aduena ego sum, et peregrinus, sicut omnes patres mei . Propria uero credentibus, et eterna possessio est illa celestis, ubi esse cor, et thesaurum nostrum nouimus : ubi iam toto affectu mentis, per fidem nos habitare presumimus; quoniam iuxta beati Pauli doctrinam, conuersatio nostra in celis est . Nostrum est igitur celorum regnum, si pollicenti Domino, in humilitate  cordis, et spiritus mansuetudine seruiamus. Beati enim pauperes spiritu, quoniam ipsorum est regnum celorum . Quod utique regnum non potest adipisci omnis qui in alieno huius seculi patrimonio temporarie sibi credito, idoneus, ac fidelis dispensator non fuerit; unde alio in loco dicebat Dominus: [a 1Kb] Quam difficile qui pecunias habent, intrabunt in regnum Dei ! Et in fine lectionis huius ait: Non potestis Deo, et mammone seruire . Dei enim Christi seruos, atque discipulos, imperare oportet pecunie, non seruire; ne, dum cupiditati eius obedimus, a caritate seruitutis eius, [b 1Kb] dominante pecunia, separemur. Dispergende sunt ergo pecunie indigentibus, secundum preceptum Creatoris omnium Dei; quoniam  neque nostre sunt, neque illas sine 350 iniquitate, ac sui pernicie, auarus quisquam detinet. Nam iuxta sententiam Saluatoris aditum regni celorum suis retentoribus intercludunt, et facilius est camelum per foramen acus transire, quam diuitem intrare in regnum Dei : illum nempe diuitem, qui sit ob horrorem turpis auaritie [c 2Kb] camelo infirmior. Grauis pecuniarum sarcina est, que tenacium sui mentes auaritie pondere ad terram deprimit, nec emergere ad superna, celumque suspicere, ubi uita nostra est, omnino permittit; cum doceat beatus Apostolus: Si consurrexistis cum  Christo, que sursum sunt querite, ubi Christus est in dextera Dei sedens: que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum Christus apparuerit uita uestra, tunc et uos apparebitis cum ipso in gloria . Quoniam uero arcta et angusta uia est que ducit ad uitam , oneratos diuitiarum terrestrium fascibus ingredi per illam non capit. Expeditos querit ac tenues, omnique continentia castigatos; et  filo gracili similes, qui etiam per foramen illius mystice acus facile transeant, spiritales effecti. Hec est ratio, et utilitas parabole huius, cui primum, iuxta quod iubetur, parendum est: et ita intellectus secretior, si reperiri ualeat, inquirendus est; quia non  in sermone est regnum Dei, sed in uirtute . Et non auditores tantum, sed factores Legis iustificabuntur apud Deum ; nec potest aliquis liquido comprehendere interiorem scientiam diuini eloquii, Apostolo protestante: O altitudo diuitiarum sapientie et scientie Dei! quam imperscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit ? Et alio in loco, cum de Adam et Eua, sacramentum diuini sermonis nimium grande sentiret, et loqui illud digne non posset, ait: Mysterium hoc grande est: ego autem dico in Christo et in Ecclesia . uis autem nosse, quod ad eternam uitam non per notitiam secretorum, sed per operum bonorum efficientiam, peruenitur?  Dominus in Euangelio interroganti cuidam diuiti sic respondit: Si uis ad uitam uenire, serua mandata . Que cum ille se omnia custodisse 351 iactaret, extorqueri tamen [d 1Kb] ab eo ad presens unum mandatum non potuit, ut misericors esset in pauperes, et thesaurum suum transferret ad celum; nam statim audito hoc sermone abscessit tristis. Nec immerito tristis; quia gaudium celestis thesauri, malo auaritie possessus possidere non poterat. Profecto radix omnium malorum est amor pecunie, ut ingemiscit Apostolus: quam quidam appetentes errauerunt a fide, et inseruerunt se doloribus  multis . Nam [a 1Kb] perniciosum fidei errorem patitur, et inserit se doloribus multis, qui amore terrestrium, sicut adolescens iste, discedit a Christo; dum mandatum eius subterfugit; dum a conspectu Domini, tristis, ac lugens, ad penas auaris et contemptoribus preparatas, spontanea cecitate deducitur. In sinistra enim parte, infructuositatis merito constitutis dicetur: Discedite a me in ignem eternum, quem parauit Pater meus diabolo et angelis eius: quia cum non fecistis misericordiam indigentibus, nec mihi fecistis . uenio nunc ad illud quod tantopere a me exegisti, et quid super eo sentiam, qua potero breuitate narrabo; nulli preiudicaturus, qualiter interpretari uoluerit, modo ut explanatio eius traditionem fidei apostolice  non infringat. Iniquitatis uillicum diabolum puto esse, qui idcirco [b 1Kb] ob correptionem generis humani seculo isto dimissus est, ut immanitatem crudelissimi huius uillici fugientes, ad pietatem Dei suppliciter concurramus, cuius misericordia atque uirtute contra omnes infestationes eius defensi esse possimus: quandoquidem et ipse uillicus sub potestate constitutus est Domini Dei; illius uere diuitis qui, sicut docet Apostolus, diues est in omnes, et super omnes qui inuocant eum. Omnis enim qui inuocauerit nomen Domini, saluus erit . Dissipat autem diabolus facultatem Domini sui, quando in perniciem generis humani grassatur; id est in nostram necem, qui possessio Dei sumus, sicut ipse Dei Filius, Patris sui dicta per Prophetam  referendo, testatur: Postula a me, et dabo tibi gentes hereditatem tuam, et possessionem tuam terminos terre . Et iterum: Quoniam elegit sibi Dominus Iacob, et Isrel in possessionem sibi . uidens ergo Deus in tantum demonis audaciam prorupisse, ut quos correctionis causa tentare solum permissus fuerat, usurpauerit, et necauerit, [c 1Kb] comminatur illi expulsionem, 352 ut immanitas eius, metu ultionis interminate frangatur. At ille nequissimus, hominum mortem questum suum computans, estuat anxius, [d 1Kb] quod Dominus ei potestatem dominandi ablaturus esset; et quoniam nec operari bonum uult, et petere misericordiam penitens erubescit, argumentatur, quomodo preualeat debitores Domini sui  non tantum aperto prelio persequi, sed etiam sub pretextu fallacis beneuolentie, blanda fraude decipere, quo magis eum in  domos suas falsa benignitate seducti recipiant, cum ipso in perpetuum iudicandi. Magnum siquidem suppliciis suis diabolus putat hoc esse remedium, si penarum socios multos acquirat. Nam callidus hostis, adueniente et comminante Christo turbatus, excogitauit uenenato consilio, qualiter hi etiam qui illum persequentem fugiebant, cedentem sequantur. Festinat enim nouis artibus, uariisque tentationum generibus supplantare homines, a quorum dominatu in fine seculi submouendum se penitus esse cognoscit. Nam post aduentum Christi, duplicato contra hominum genus furore succenditur, sciens quia modicum tempus habet, sicut scriptum de illo est . Debita conseruorum suorum, que in potestate Domini sunt, relaxare se falso promittit, dum  uanam, uel in fide, uel in opere peccantibus, indulgentiam pollicetur; dum persuadet non imputari ad peccatum ea scelera que ipsi etiam qui committunt, grauia esse crimina non ignorant. Nam confitentur sui debiti quantitatem, cum ex integro obnoxios se esse Deo, et pro fide contempta, et pro opere neglecto, negare non possunt. Qui autem reddunt que Dei sunt, Deo iam debitores non sunt. Nec mireris, si debitorum remissionem taliter mentiatur hominibus [e 1Kb] quos hac arte subtilius conatur occidere, qui Christo rerum omnium conditori ausus est regna mundi promittere, sua illa esse impudenter asserendo. Hec omnia mea sunt, inquit, et cui uolo, do illa. Tu itaque si procidens adoraueris me, erunt tua omnia . O inenarrabilis Christi patientia,  que idcirco tentatorem loqui permittit, ut suscepto homini artem preliandi, atque uincendi, in semetipso demonstraret! O effrenis diaboli mendacis audacia! Deum sentit, et tentat: Dominum nouit uniuerse creature, cui sua esse mundi regna mentitur; et ei se largiturum possessionem [f 1Kb] creabilium pollicetur per quem creata esse omnia non ignorat. Ab initio enim, 353 sicut scriptum est, homicida fuit diabolus, et in ueritate non stetit, quia ueritas non est in eo . Sed iam ad ipsas de quibus queritur, species ueniamus, Triticum, sicut supra tetigimus, fides Christi est, uite humane principium. Hic enim est panis uiuus, qui de celo descendit, et uitam dat huic mundo . Et iterum dicit ipse: Qui credit in me, etiamsi mortuus fuerit, uiuet  . Oleum uero bona sunt opera, que non habentes ille uirgines fatue , exstinctis animarum suarum lampadibus, in tenebris  remanserunt, a thalamo regni celestis excluse. Animas enim nostras non solum uirgines esse in fide oportet, atque integras, uerum etiam totius boni operis oleum portare secum semper in uasis suis; ne ipse in nobis fidei lampades defectu operum exstinguantur. Nam sicut caro sine anima, ita fides sine operibus mortua est, secundum Iacobi sancti sententiam . Lumen quippe fidei tunc erit iuge atque perpetuum, si affatim bonorum operum [a 9Kb] pinguedine animetur. Circumuenit ergo diabolus hominum genus pollicitationibus falsis, ut debitum fidei et operum non cognoscant; donec sententia Domini iudicis in inferni carcerem retrudantur, usque ad nouissimum quadrantem per supplicia exigendi . Quod autem [b 1Kb] centum uasa  olei, id est operis, persuadet in quinquaginta transcribi, et centum coros tritici, id est fidei, cogit in octoginta transferri; occultior ista fraus est, multumque subtilis circumuentio inimici: dum retractos ab idololatria homines, uariis perniciosorum dogmatum inuoluit erroribus, summam salutaris fidei minuendo; et ab iniquis actibus remotos, bonisque operibus insistere cupientes, pestifero iactantie amore supplantat. Nam conatur fidem nostram, et opera nostra a centenario numero, perfecto scilicet, et in dextera constituto, ad sinistre partis dolosa compendia deprauare; apostolicam fidem sinistro heretice persuasionis sensu peruertens, et merita bonorum operum, dexterorumque factorum, ad sinistros mores plerumque deducens. Quantos enim  diabolus a dextere partis uigore, sinistris monitis, in uitia uoluptatum carnalium relaxauit! Quantos debita spiritualia religionis operibus persoluere gestientes, [c 1Kb] mercede celesti, iniecta glorie humane cupiditate, priuauit; ut dextere 354 partis premia promissa non capiant, dum in ipsis bonis operibus non Deo, sed hominibus placere festinant! Unde filius Dei Christus Dominus discipulos suos monens,  ut iustitiam, et eleemosynas, et ieiunia, et precationes suas non studerent coram hominibus celebrare, ne per uitium iactantie, quod sinistre parti deputatur, mercedem dextere partis amitterent; ait: Nesciat sinistra tua, quid faciat dextera tua . Clare patet ergo, quam uenenata prudentia ille iniquitatis uillicus, debita religionis officia de dextera parte in sinistram commutet. Nec illud otiosum est quod maior numerus deperit Domino, cui debitores sumus, ex operibus oleo figuratis, quam ex tritico ad uitalis fidei specimen comparato. [d 1Kb] Minor enim turba est que a fide recta, quam que ab operibus congruis, diaboli fraude subtrahitur, Saluatore testante: Quid mihi dicitis, Domine, Domine, et non facitis que dico uobis ? Laudat uero  Dominus non bonitatem, non pietatem, non equitatem, sed astutiam, et callidam prudentiam uillici iniquitatis, quod dolum suum subtili nequitia concinnasset. Laudat autem minaciter simul, et prudenter. [e 1Kb] Minaciter quidem, dum ipso iniquitatis uocabulo pessimam diaboli prudentiam damnat: prudenter autem, dum contra argumentorum eius consilia discipulos audientes informat, ut omni cautela, atque prudentia, tam callido, tam nequiter prudenti inimico repugnent. Ipse enim serpens erat in paradiso prudentior omnibus bestiis , qui protoplastos homines uenenato morsu seductionis occidit. Cuius serpentis tortuosa ingenia beatus Apostolus deprehendens, ait: Non enim astutias eius ignoramus . Unde et Saluator:  Estote, inquit, prudentes sicut serpentes, et simplices ut columbe : quod aliis uerbis apostolus Paulus edisserit, cum dicit: Malitia paruuli estote, ut sensibus perfecti sitis . Prudentes nos esse Christus precepit, non uenenatos: sapientes, non noxios: sed qui ueterem peccati tunicam, ut coluber, deponentes, in nouum hominem reformemur; [f 1Kb] caput nostrum quod est Christus, omni diligentia  conseruantes, et pro eo membra omnia persecutoribus 355 laceranda tradentes, ut fides Dei, que caput salutis ac uite nostre est, sana et inuulnerata permaneat. [a 1Kb] Quapropter, dilectissime, imitemur prudentiam uillici huius, non perfidiam: emulemur astutiam eius, non sectemur nequitiam. Quantum ille in opere iniquitatis sue nocendi peritus est, tantum nos studiis salutaribus eruditi, et omni prudentia instructi, atque armati esse debemus: Induentes nos ipsos loricam fidei, et galeam salutis , et gladium spiritus , et scutum inexpugnabile equitatis, in quo possimus, ut hortatur Apostolus, omnia iacula nequissimi ardentia exstinguere ; ne nos incautos suggestionum suarum spiculis ubicumque configat, ne inermes  opprimat, ne interficiat dormientes; ne et uigilantes, et armatos, si usum belligerandi nesciamus, interimat. [b 1Kb] Prudentiores enim reperiuntur interdum spiritus immundi, quos filios seculi, id est tenebrarum filios, Dominus nuncupat, quam filii lucis, quos Deus, qui lux est, in adoptionem filiorum uocare dignatur [c 1Kb] per lauacri celestis sacramenta renatos. [d 1Kb] uale, in Christo carissime fili.



SERMO XIX. DE DIuERSIS CAPITULIS NONUS. Seu responsio eiusdem S. Episcopi ad Paulum diaconum, De eo quod Dominus iehsu Apostolis: Quia Pater maior me est.

 356 Ante istum sacri Euangelii locum, cuius a me intelligentiam fideli studio per litteras exigis, [e 1Kb] Paule frater, carnis ac spiritus germanitate carissime, plurima Christus Filius Dei uiui de diuinitatis sue una et perfecta cum Patre substantia locutus esse cognoscitur, cum diceret Iudeis: Ego et Pater unum sumus ; cum sancto Philippo  responderet: Qui me uidet, uidet et Patrem ; cum beatis Apostolis communiter loquere tur: Credite mihi, quia ego in Patre, et Pater in me est . Post hec ergo, et istiusmodi multa, quibus se esse cum Patre probauit, et eiusdem essentie, nunc aliquid illaturus quod robustis in fide mentibus plenitudinem scientie cumularet, scrupulum dubiis, perfidis fomentum blasphemie ministraret (quoniam sermo Dei , premonuit undecim beatos Apostolos, simulque fidei eorum uestigia secuturos, ne ad auditionem proferendi sermonis [f 2Kb] turbellam mens alicuius pateretur. Ne turbetur, inquit, cor uestrum, neque formidet. Audistis quia ego dixi uobis: uado, et uenio  ad uos. Si diligeretis me, gauderetis utique, quia uado ad Patrem: quia Pater maior me est .

Hanc habent heretici Ariani [g 1Kb] famosissimam questionem, qua Filium Dei ore sacrilego, minorem Patre suo esse contendant, ipsius testimonium 357 proferentes, quoniam ait: Quia Pater maior me est. Excecauit eos nequitia cordis eorum , ne ex antelatis sermonibus rationem dicti huius agnoscerent; uel potius ne ueritatem cognitam sequerentur. Duplex est in Christo substantia; [h 1Kb] una propria, alia nostra iam sua: id est una Dei, alia hominis. Filius enim Dei, ex quo eum illibata uirgo peperit, de Spiritu sancto conceptum, atque hoc genere nascendi uerbum caro factum est, et habitauit  in nobis ; idem cepit esse etiam Filius hominis qui in principio erat apud Patrem Filius Dei, utique Deus uerbum. Exinde per incrementa etatis, Creator temporum proficit in uirum perfectum, testante euangelista: Puer autem erescebat, et confortabatur, et implebatur sapientia; et gratia Dei erat in illo . Quem profectum  nostro profectui profecisse, intelligens apostolus Paulus aiebat: Donec perueniamus, inquit, omnes in uirum perfectum in mensuram etatis plenitudinis Christi : quamquam perfecta diuinitas, que quod erat semper erit: et sine fine, nullo eguerit incremento. Omnia ergo quecumque in hac duplici substantia constitutus, uel locutus est, uel fecit, uel pertulit Christus; nunc omnipotentem Dei naturam, nunc infirmam suscepti hominis demonstrabant. Natiuitas carnis hominem monstrat; Deum probat inusitatus uirginis partus. Angustum presepis cunabulum, et obuolutio consueta pannorum, humanam signat infantiam: sed Angelorum uoces Deum pastoribus annuntiant esse qui natus est. Nam cum diceret Angelus: Nolite timere:  ecce enim euangelizo uobis gaudium magnum, quod erit omni plebi; quia natus est uobis hodie Saluator, qui est Christus Dominus, in ciuitate Dauid. Et hoc uobis signum: inuenietis infantem pannis obuolutum et positum in presepi. Subito facta est cum Angelo multitudo exercitus celestis laudantium Deum et dicentium: Gloria in excelsis Deo, et in terra pax hominibus bone uoluntatis . Deinde Herodes persequitur paruulum: sed stelle obsequentis fulgor magnum declarat Deum; [a 1Kb] quem legati uniuersarum Gentium magi suppliciter adorantes , celesti Regi 358 honorificentiam debitam, oblatione mysticorum munerum, deferebant. Annorum duodecim puer iehsu in templo a parentibus anxiis reperitur ; sed in  uerbis eum Sapientiam Dei, doctorum circumsedentium turbe mirantur. Et qui peccatum non fecit, nec dolus inuentus est in ore eius , ad Baptismum Ioannis quasi homo peccator accedit, nostra in suo corpore crimina abluturus; sed et ibi statim nature diuine proprietatem uox Patris eius e celo intonat dicens: Hic est Filius meus dilectus, in quo bene complacui. Hunc audite . [b 1Kb] Ut ad hominem diabolus tentator accedit : sed triumphato diabolo statim succedunt Christo tamquam Deo seruientium ministeria angelorum. Seditiones furentium Iudeorum declinat frequenter ut homo : sed legiones demonum quasi seruorum, Deus uerbi sui fugat imperio . Supra puteum sedet fatigatus ex itinere quasi  homo ; sed Samaritane mulieris occulta reserat quasi Deus, humanarum mentium perscrutator; et non solum reserat, sed etiam lauacro aque  in eternam uitam salientis emundat. Emundat autem fideliter supplicantem: Ab occultis meis munda me : nam dicit ad eum mulier: Domine, da mihi hanc aquam, ut non sitiam amplius ; ardore uidelicet exstincto peccaminum. Esurire, sitire, fatigari, dormire, hominis est: sed quinque panibus quinque millia hominum satiare, Dei est . Et largiri aquam uiuam , cuius unus haustus bibenti prestet ne ultra iam sitiat, sed sit in eo fons aque salientis in uitam eternam, nonnisi Dei est. Et qui labore terreni itineris conficitur uelut homo, rursus idem super aquas ambulat quasi Deus. Nam cum Dominus  discipulos suos iussisset nauigare trans fretum, donec ipse dimitteret turbas; abscedentibus turbis, ascendit  et orauit in monte. uespere autem cum iam nauicula in medio mari fluctibus iactaretur contrario uento commotis , ipse maiestatis sue uirtute subuectus, ambulabat super terga equoris, nec plantas gradientis tumens unda tangebat. Periclitantes Apostoli quarta uigilia noctis uenientem Christum procul aspiciunt. Petrus rogat: Domine, si tu es, iube me uenire ad te super aquas . At ipse, ne quid fideli negaret desiderio, ait: ueni. Et descendens, inquit, Petrus de nauicula, ambulabat super aquas ut perueniret ad Iesum. uidens uero uentum ualidum, timuit: 359 et cum cepisset mergi, clamauit dicens: Domine, saluum me fac. Et continuo iehsu extendit manum, et apprehendit eum, dicens illi: Modice fidei,  quare dubitasti ? Dum per terram gradiens fatigationem sentit, homo est: sed idem dum secura potestate per fluctus ambulans, Petrum mergentem subleuat, Deus est. Simulque hoc in loco et illud Ariani considerent, quod dubiis in fide Christi, exitialis quedam sit parata submersio, nisi per confessionem ueram supplices ad eius omnipotentiam conuertantur. Alibi quoque dormisse nauigans Christus Dominus, a sancto euangelista describitur , cum discipuli in extremo tempestatis discrimine constituti suscitauerunt eum, dicentes: Domine, libera nos, perimus ; quando surgens imperauit uento, et mari, et facta est tranquillitas magna. Dormit ut homo, et exsurgens elementis imperat quasi Deus. Nam tumentes  fluctus uerbo compescuit, statimque siluit increpata tempestas, et ad Creatoris sui uocem, [c 1Kb] plana confestim iacuit inflati gurgitis moles. Sed ne huiusmodi  singula recensendo longius a proposito sermone uidear euagari, pauca adhuc ex uerbis Domini nostri Iesu Christi adiiciam, ex quibus in ipso et humane nature conditionem, et diuinam perspicias potestatem. [a 1Kb] Iudeis dicit: Quid me uultis occidere? hominem, etc. . Et alibi confitentem Petrum, Tu es Christus Filius Dei uiui , beatum pronuntiat, quod dignus fuerit cui hanc fidem Deus Pater infunderet; uerum quippe Filium Dei se esse hac elocutione confirmans. Et qui dixerat: Potestatem habeo ponendi animam meam, et potestatem habeo iterum sumendi eam , rursus ait: Tristis est anima mea usque ad mortem . Et idem qui ait: Soluite hoc templum, et ego in triduum suscitabo illud ,  iterum dicit: Pater, si possibile est, transfer calicem hunc a me . Ea igitur ratione ipse qui ex persona Dei dixerat: Ego et Pater unum sumus ; ex persona suscepti hominis dicit: Quia Pater maior me est . Iam uero intelligenti que dicta sunt, sequens explanatio apertius declarabit, qua ex causa dicatur istud quod scribitur, et quidnam sit quod ait: Quia Pater maior me est; quamuis euidenter liqueat testimoniis 360 supradictis, Filium Dei sine ullo initio a Patre genitum, postquam nasci ex Maria beata dignatus est, et Deum esse et hominem; et nunc humilia queque secundum carnem [b 1Kb] uel egisse, uel locutum fuisse, uel passum: nunc immensam sublimitatem nature Dei tam uerbis docuisse, quam factis mirabilibus approbasse.  Tamen distinctionis huius regulam non sequuntur nequissimi Ariani, sed cauponum dolo Iudaicorum [c 1Kb] miscent aquam uino, id est humana diuinis; et ita illam meram atque apostolicam fidem adultera permixtione confundunt, Deo ascribentes ignorantiam, infirmitatem, metum, impossibilitatem,  dubitationem, dolorem, esuriem, sitim, lassitudinem, ceterasque hominis passiones; quas Filius Dei absque detrimento diuinitatis sue ita cum homine suscepit, atque portauit, ut proprias quidem [d 1Kb] computaret contumelias quas patiebatur in carne, sed tamen diuinitas eius, uim nature sue retinens, impassibilis permaneret. Unde sanctus Apostolus , saluo statu incorruptibilitatis diuine, Dominum maiestatis memorat crucifixum. Enimuero ipsius Passio non in diuinitatem, que est impassibilis, sed in eius hominem celebrata, pereunti mundo subuenit; huius namque uulnere nos salui facti sumus. Non quod diuinitas eius uulnerari potuerit, sed quia ipse infirmitates nostras susceperit, et peccata nostra portauerit, ac pro nobis doluerit, secundum Prophete doctrinam : neque  enim ipse infirmatus est, [e 1Kb] uel peccauit, uel ipse dolores crudelium uulnerum sensit. Nam quomodo fieri poterat, ut qui multiplices egritudinum morbos precepti sui potestate curauerat, et mortuis iteratam uitam imperio suo tribuerat; ipse [f 1Kb] secundum naturam diuinam fuerit Passioni subiectus? Sustinebat ergo ut homo contumelias Passionis in carne, et operabatur ut Deus propria auctoritate uirtutes. Unde Apostolus ait: Crucifixus est ex infirmitate, sed uiuit ex uirtute Dei . Et hinc est illud 361 quod cum ad Passionem deducitur, tactu dextere sue nouam format aurem Malcho , contra patientie sue propositum, Petri ulciscentis gladio amputatam: et quod pendens in  cruce latroni confitenti paradisum donat : et quod [g 14Kb] in sepulcro positus corpora sanctorum resuscitat : et quod resurgens in ea uidetur qua passus fuerat compositione membrorum , et ad Apostolos intra unum domicilium congregatos, ianuis clausis ingreditur :  et quod celos ascendens, discipulos fideles non deserit, cum ipsis se permansurum usque ad consummationem seculi pollicendo .

Hanc distinctionem si sequerentur heretici Ariani, numquam mysterium uite nostre in contumeliam Filii Dei conuerterent, minorem illum Deo Patre blasphemis uocibus asserentes, quem uas electionis equalem Patri esse testatur; aperiens omnem illam rationem, pro qua Dei Filius qui et homo, dixerit: quia Pater maior me est. Hoc, inquit, sentite in uobis quod in Christo Iesu: qui in forma Dei constitutus, rapinam non arbitratus est quod esset equalis Deo . Aequalem testatur Apostolus: minorem conatur asserere Arius. Arbitrio committitur audientium, cuinam credendum censeant: utrum Paulo  apostolo, qui electus a Christo magister Gentium, uelut sapiens architectus fundamentum Fidei posuit ; quique usque ad tertium celum raptus audiuit arcana celestia : an exsecrabili Ario, [a 1Kb] qui principis Constantini temporibus, cum uenenato corde confessionem catholice fidei simularet; ambiens in amicitiam regis, et in gradum presbyterii, unde merito pulsus fuerat reuocari; ad similitudinem Iude traditoris, crepuit medius, et effusa sunt omnia uiscera eius , ne sub indumento ouis, lupus ad deuorandum gregem Domini introiret. Huius improbi assertionem sequentes Ariani, exemplum pariter sequentur et mortis. Nos autem [b 3Kb] qui apostolicam fidem, et doctrinam sequimur, ad explanationem supradictam 362 beatissimi  Pauli, aures nostrarum mentium fideli commodemus affectu. Sequitur enim: sed sese exinaniuit  humiliando semetipsum. Et adiicitur: formam serui suscipiens, non utique seruus effectus: in similitudine, inquit, hominis factus . Quod enim factum est, in illo uita est : nempe illud quod in eo secundum carnem factum est, uita nostra est, ipso testante: Ego ueni ut uitam habeant, et abundantius habeant . Deinde adiecit: et specie inuentus ut homo ; nam Dei speciem, quanta sit, id est ipsum proprie Deum, nemo uidit umquam . Deinde humiliauit seipsum, factus, inquit, obediens usque ad mortem, mortem  autem crucis ; spontanea quippe humilitate cum patris uoluntate, uolens crucem pertulit, ut mors eius fieret uita credentium. Propter quod, inquit, exaltauit illum Deus. Quem illum? eum scilicet qui supplicium crucis ac mortis excepit; non singulariter Deum, qui semper excelsus est per naturam. Et donauit illi nomen quod est super omne nomen . Nomen super omne nomen Deus est; et [c 1Kb] non utique Deo donatur, ut Deus sit. Nam in principio apud Patrem Filius Deus erat uerbum: sed homo a Filio assumptus promouetur in Deum, [d 1Kb] ut Filius Dei qui semper fuerat, Deus esset pariter et cum ea substantia quam sumpsit ex uirgine, totus iterum Deus. Ut in nomine Iesu, Dei quippe et hominis, omne genu flectatur celestium, terrestrium et infernorum; et omnis  lingua confiteatur quoniam Dominus iehsu est in gloria Dei Patris . Id est, ut post Passionis mysterium, et Ascensionis triumphum, iam totus Dei Filius cum eo quod pro nobis dignatus est assumere, in gloria Dei Patris  ab uniuersis celestium, terrestrium, et infernorum uirtutibus adoretur. Prius ergo quam pateretur; priusquam triumphata morte celos uictor ascenderet, priusquam diuinitatis paterne in sinum cum tota, qua ex uirgine natus fuerat, substantia remearet; priusquam ab omni creatura rationabili celestium, terrestrium, et infernorum agnosceretur, atque adoraretur Dominus iehsu in gloria Dei Patris, merito discipulis dicebat: Si diligeretis me, gauderetis utique, quod uado  363 ad Patrem: quia Pater maior me est . Erat enim minor adhuc in carne natus Filius Dei, donec in antiquam gloriam suam [e 1Kb] suscepti hominis naturam collocaret. Et ideo alibi ex persona eius dicit ad Patrem: Pater, glorifica me ea gloria quam habui apud te priusquam hic mundus esset . Utique ut gloriam diuinitatis, quam Deus apud Deum Patrem Filius ante mundi constitutionem semper habuerat, cum tota [f 1Kb] natiuitatis corporea substantia possideret. Propter hoc ita et post resurrectionem suam loquitur quibusdam de hac dispensatione hesitantibus. O insensati, inquit, et tardi corde ad credendum, in omnibus que locuti  sunt Prophete! Nonne hec oportuit Christum pati, et ita introire in gloriam suam ? Non immerito minorem se esse testatus est, sed in eo loco ubi rationem Passionis, et resurrectionis, et ascensionis sue propriis insinuabat Apostolis. [a 7Kb] Ne tu, Ariane, sententias eius quas de perfecta diuinitatis substantia ante Passionem locutus est, euacuari posse existimes incredulitatis uernacule argumento, quo anime tue salutem perniciosa calliditate interimis. Sermo Christi uel cum de diuinitate sua docet, uel cum de incarnatione loquitur, tota claritate distinctus est. Nam et per Prophetas aliter sublimitatem Deitatis sue annuntiat, cum dicit: Audi, popule meus, et loquar: Isrel, et testificabor tibi, quod Dominus Deus tuus ego sum : aliter future  incorporationis sue humilitatem designat, cum dicit: Ego autem sum uermis, et non homo: opprobrium hominum, et abiectio plebis . Et post multa, ut ipsius esse omnem textum prophetie non dubites: Diuiserunt, inquit, sibi uestimenta mea, et super uestem meam miserunt sortem ; quod a crucifigentibus factum de uestimentis Christi euangeliste testantur . Nemo itaque fidelium conturbetur, quod minorem, se in hoc mundo secundum carnem positus, Patre suo dixerit Filius, qui etiam uermi seipsum iam tum per Prophetam comparare dignatus est: et hoc quidem non sine ingentis ratione mysterii Constat enim, [b 2Kb] sine coitu generantis, future apis uermem nasci, cuius labores reges 364 et mediocres [c 2Kb] ad sanitatem afferunt; sicut  scriptum est. Labores enim Passionis Christi, quem uelut apem uirginem permansurum [d 1Kb] uirgo edidit mater, tam reges a regendo  quam mediocres quique sequentium, uel ordinis Leuitici, uel fidelium plebis, in figura corporis  eius, ac sanguinis, pro salubritate uite communis afferimus, et agnitam dulcedinem mysteriorum [e 1Kb] conscio ore testamur: Gustate, et uidete, quoniam suauis est Dominus . Sed ue hereticis, qui id quod dulce est, amarum conantur asserere, ibi equalitatem subtrahere de Filio gestientes, ubi totus in gloria Dei Patris manere cognoscitur, consummato mysterio Passionis. Nam sic ait ad beatos Apostolos, Ascensionis eius maiestatis gloriam desiderio mentis audientes: Si diligeretis me, gauderetis utique, quia uado ad Patrem: quia Pater maior me est . Declarans quippe, ideo se in utraque substantia, Dei et hominis, post Passionem, resurrectionemque suam, celos ascensurum, ut is qui ob incarnationis humilitatem, minor se  ipso, et idcirco Patre suo minor uideretur in terris, calcato mortis aculeo celos uictor ascendens, equalis Patri, sicut semper fuerat, permaneret; et idem qui semper Deus, nunc et homo, iam Deus in eterna Patris gloria constitutus sine fine regnaret. Nam qui prius in imagine, de aqua uinum fecit, cum diceret beatissime Marie: Quid mihi et tibi est, mulier? nondum uenit hora mea ; ipse post horam Passionis sue, ueritatem premissi enigmatis eatenus consummauit, ut sane incarnationis aqua uinum fieret Deitatis; quod heretici adulterantes uerbum, Dei, adhuc uelut aquam uino permiscent, cum totus Dominus iehsu, et quod ex Deo Patre est, et quod ex uirgine matre est, Deus sit unigenitus 365 in gloria Dei Patris: quoniam quidem  Deus diminutus non est in homine, sed homo proficit in Deum; ut sicut uerbum caro factum est, et habitauit in nobis , ita caro Deus fieret, et habitaret in celis. Unde consequenter addidit: Et nunc, inquit, dixi uobis antequam fiat, ut cum factum  fuerit, credatis : id est, ideo dixi, si diligeretis me, letari uos oporteret quod ad Patrem pergerem, quia pater maior me est, [a 1Kb] ut cum factum fuerit, credatis equalem. Cum factum fuerit: quid? illud utique; cum post passionem meam celos ascendero, in illa gloria quam cum Patre, et apud Patrem semper habui permansurus. Ideo postquam resurrexit a mortuis, quidam dubitantes increpantur ab ipso; et audiunt, oportuisse hec omnia pati Christum, et ita introire in gloriam suam, quam se ante constitutionem mundi semper possedisse testatus est. Quapropter Apostolus: Etsi cognouimus, inquit, secundum carnem Christum: sed iam nunc non nouimus . Est enim Deus et homo, utrumque iam Deus in Dei Patris dextera constitutus, quoniam  calix in manu Domini uini meri plenus est mixti. Et inclinauit ex hoc in illud: uerumtamen fex eius non est exinanita . Et quamquam sciam, carissime, psalmi huius textum alio sensu, et quidem rationabili, fuisse a prioribus explanatum; [b 1Kb] ego tamen pro libertate fidei, opportunitatem dictorum secutus, traxi ad incarnationis Dominice sacramentum. Nam sic uel inclinatus, uel humiliatus est Deus in homine, ut permanens Deus esset quod fuerat, hominemque, propter quem se humiliauerat, exalterat; quia ita uerbum caro factum est, ut habitaret in nobis ; et ita rursus homo in Deum conuersus est, ut in Deum quidem promotam, nature tamen sue substantiam retineret. Atque ideo Propheta ait: Quoniam calix in manu Domini  uini meri plenus est mixti: et inclinauit ex hoc in illud: uerumtamen fex eius non est exinanita. uini, inquit, meri plenus est mixti . Et mixtum perhibet uinum, et illud ipsum merum testatur esse, ut eumdem credamus Deum, quem pro nobis et hominem confitemur. Nam quem inclinatum nuntiat, pariter dicit et plenum; ut is qui sese exinaniuit 366 formam serui accipiens, plenus Deus esse non desinat. Habitauit enim in Christo omnis plenitudo diuinitatis corporaliter , et de plenitudine eius nos omnes accepimus, gratiam pro gratia . Hunc uero calicem bibent, inquit,  et peccatores terre . Recte iuxta hunc intellectum ait: bibent et peccatores terre; quia peccatores celi ex Angelis demones facti, salutis poculum bibere non merentur: terre autem peccatores contra uenena demonum, morbosque uitiorum, calicem salutis accipient, et nomen Domini inuocabunt . Omnis enim quicumque inuocauerit nomen Domini, saluus erit . Ideo uero calix iste peccatoribus bibendus tribuitur, quia non est opus sanis medico, sed male habentibus. Non ueni, inquit, uocare iustos, sed peccatores ad penitentiam : tales enim sapientia Dei ad istum cratera salutifere mixtionis inuitat, cum sublimi uoce hortatur, ac dicit: Quisquis est insipiens, diuertat ad me. Et egentibus sensu ait: uenite,  edite de meis panibus, et bibite uinum quod miscui uobis . Ob hoc autem inuitatur insipiens a sapientia Dei, ut fiat sapiens; et peccator, ut conuertatur ac uiuat.

Ad istud poculum diuine misericordie uniuersi generaliter conuocamur: Omnes enim peccauerunt, ut ait Apostolus, et egent gloria Dei. Quod si omnes peccauerunt, [c 1Kb] et egent gloria Dei  , quos tandem dicemus sanos, quibus medici officium necessarium non sit, nisi forte illos qui ab ipso iam curati, medicina ultra non indigent? Ceterum nemo sanctorum medicina Christi non indiguit, cum sanctos eos nonnisi fides eius effecerit, sicut scriptura testatur in epistola Pauli beatissimi ad Hebreos . Et idcirco gratias referens idem predicabat Apostolus:  Fidelis, inquit, sermo, et omni acceptione dignus, quod Christus iehsu uenit in hunc mundum peccatores saluos facere; quorum ego sum primus . Nec sibi aliquis de salute propria sine Dei Christi munere blandiatur, quando uas electionis [d 1Kb] priorem se fatetur esse omnium peccatorum. Quotquot igitur ex peccatoribus 367 congregati, bibere fidem Christi meruimus, participes altaris effecti, et donum carismatis consecuti, cum uoce exsultationis et confessionis, Dei munera predicemus dicentes: Parasti in conspectu meo mensam aduersus eos qui tribulant me. Impinguasti in oleo caput meum: et poculum  tuum inebrians quam preclarum est ! ut possimus, misericordia [a 1Kb] Domini subsequente, habitationem [b 1Kb] domus eius perpetuam promereri ab ipso Dei Filio sempiterno, cuius regni non erit finis, quia uicit mortem, et perpetuo regnat in secula seculorum. Amen.



SERMO XX. DE DIuERSIS CAPITULIS DECIMUS. De Petro et Paulo. [c 2Kb]

[d 1Kb] uenerabilis antistes Christi, communis autem pater, [e 1Kb] affectu quo me proficiscentem detinuit, nunc etiam compulit excusantem, ut iterum dilectionem uestram tractatu [f 1Kb] mei sermonis alloquerer. Et idcirco aliquid de laudibus beatissimorum Apostolorum,  pro pusillitate sensus mei perstringam, ipsorum tamen quorum natalis est, presidio [g 1Kb] animatus. Tres intelligimus [h 1Kb] natiuitates humano generi ab eterna 368 Trinitate concessas. Una  carnalis est omnium: due spiritales sunt pro merito fidei singulorum. Prima, qua creamur ex nichilo in substantiam uite mundane: secunda, qua regeneramur in Baptismo ex iniquitate, et erroribus ad iustitie ueritatem: tertia, qua beatissimi martyres, ob confessionem nominis Christi, per tormenta nascuntur ad regnum. Talis forma precessit in Christo, qui [i 1Kb] ex uirgine natus, [i 1Kb] in Iordane renascitur, in crucis patibulo pretiosi [k 1Kb] cruoris sanguine baptizatur. Nam post illud baptisma quod pro nobis in Iordane susceperat, [l 1Kb] de Passione sua dicit Apostolis: Baptisma habeo baptizari . Resurrexit enim [m 1Kb] ex ipso baptismo Passionis ad uitam termino iam nullo claudendam: remeauit ad regnum, cuius regni non erit finis . Per huius magistri uestigia gradiuntur fideles discipuli  Petrus, et Paulus, quorum passionis natalem hodie per uniuersum mundum omnes Ecclesie debito honore [n 1Kb] concelebrant. In hoc enim [o 1Kb] die apud urbem Romam ambos pro Christi nomine [p 1Kb] Neronis crudelitas  interfecit, Domini iustitia coronauit. [a 1Kb] Petrus crucifigitur uerso ad terram capite, et in sublime pedibus eleuatis, asserens indignum se qui ita crucifigeretur ut Dominus suus. Paulus gladio capite truncatur. Ambo nobiles, ambo insignes: duo uero mundi lumina, columne fide, Ecclesie fundatores, innocentie magistri, totius sanctitatis et ueritatis auctores. Quos tunc digne laudare possumus, si eos diuinis testimoniis predicemus, quibus eos 369 ueritas ipsa laudauit. Petro confitenti Dominus dicit: Beatus es, Simon Bar-iona: quoniam caro et sanguis non reuelauit [b 1Kb] tibi, sed Pater meus, qui in celis est . Et, tibi dico, Petre, tu es Petrus, et super hanc petram edificabo Ecclesiam meam, et porte inferi non preualebunt aduersus eam.  Et tibi dabo claues regni celorum; et cetera. De Paulo [c 1Kb] quid dicam? Quoniam uas electionis est, inquit, hic mihi, ut portet nomen meum in uniuerso mundo . Super unum fundatur Ecclesia: alter [d 3Kb] pretiosum fidei myrum doctrina sua portat in populo, ipse uas electionis effectus. Petrus signis, et mirabilibus enitescit: Paulus in doctrina, et persecutionibus gloriatur. Petrus [e 1Kb] erat antea  piscator: Paulus persecutor; sed ambo postea facti sunt hominum piscatores. Etenim per totum mare seculi huius [f 1Kb] salutaris doctrine retia tetenderunt. Petrus ambulare iubetur in fluctibus : Paulus in nubibus, [g 1Kb] dum usque ad tertium ducitur celum: ambo in inuii itineris gradiuntur elemento, fidei uirtute sublimes. Quem cui preponere audeam, nescio; cum Dominus eos sub una confessione [h 1Kb] equales in passione monstrauerit, in uera fraternitate coniunxerit, unanimitatis uinculo copularit; ut etiam de ipsis rectissime presumamus prophetico spiritu 370 predicatum: Ecce quam bonum, et quam iucundum, habitare fratres in unum . Sunt quidem Moyses et Aaron, de quibus dicitur fratres. Sunt Prophete et Apostoli una  doctrina, spiritu fratres. [i 1Kb] Sunt in nobis interior et exterior homo, si unum sapiant, fratres. Sunt etiam Petrus et Paulus uere consanguinei fratres, quos una pariter fides proprii sanguinis fecit communione germanos. Ego eos et geminos dicere fratres audebo, quos mater una confessione, felici utero, simul fudit in regnum. Beati enim qui persecutionem patiuntur propter iustitiam, quoniam ipsorum  est regnum celorum . Communicemus igitur, fratres, sanctorum Apostolorum memoriis: communicemus [a 1Kb] sanctorum memoriis fide, opere, conuersatione, sermone; ut mereamur eorum precibus ad omnia quecumque poscimus, adiuuari, largiente gratia [b 1Kb] Domini Iesu Christi. Cui omnis honor in secula seculorum. [c 1Kb]



SERMO XXI. DE DIuERSIS CAPITULIS UNDECIMUS. Seu [d 2Kb] Oratio B. Gaudentii episcopi [e 1Kb] de uita et obitu B. Philastrii episcopi predecessoris sui.

[f 1Kb] Charissimi, nos hodie memores promissionum Christi, honorem debitum beato patri  nostro Philastrio, tamquam uere uiuenti, 371 deferimus. Est enim Patriarcharum filius, et socius in fide, et emulator conuersationis: quorum sinceritati simillimus [g 1Kb] , et qualem Christus uiuere Deo pronuntiat, incredulitatem Sadduceorum ualida prescriptione refellens, dum dicit, illum qui nuncupatur  Deus Abrahe, et Isaac et Iacob, non esse Deum mortuorum, sed uiuorum . Omnes enim, inquit, illi uiuunt . Et certe Scriptura diuina [h 1Kb] mortuos eos fuisse iuxta conditionem carnis, quamuis in senecta bona, predixerat, ac sepultos; [i 1Kb] sicut exstantia demonstrant sepulcra. Quod igitur beato Petro licuit audenter dicere de patriarcha Dauid , quia mortuus fuerit, et sepultus, cum sciret eum prophetica fide uitam presumpsisse post mortem, quippe dixerat: uiuet anima mea, et laudabit te ; et cetera huiusmodi: liceat et nobis audenter dicere ad uos de filio patriarche legitimo, summoque sacerdote Philastrio, quoniam mortuus quidem est, et sepultus, et sepulcrum eius est apud nos, sed  uita eius in Christo est apud Deum. Itaque cum Christus apparuerit uita nostra, tunc et iste cum ipso apparebit in gloria . Legitimum uero eum esse filium beatissimi Abrahe, [i 1Kb] fidei atque operum testantur exempla . Credens enim Deo fide plenissima, exiit et ipse de [k 1Kb] terra sua,  et de cognatione sua, et de domo patris sui; et sequebatur uerbum Dei, ab 372 omnibus seculi impedimentis exutus. Ac propterea cito assequi meruit quod sequi studuit expeditus. Exercens namque continentiam singularem, peruigil in Scripturis sanctis, Dei sapientiam concupiuit, portionem suam Christum reputans Dominum: in quo sunt omnes thesauri sapientie celestis absconditi . Quibus cum repleuisset desiderium suum, desideriorum celestium uir, et [a 35Kb] per impositionem manus presbyterii, dispensator fuisset diuini sermonis electus, negligere gratiam Dei omnino passus non est. Sed circumiens uniuersum pene ambitum Romani orbis, Dominicum predicauit uerbum, Pauli apostoli idoneus imitator exsistens. Sancto enim  Spiritu plenus, non solum contra Gentiles atque Iudeos, [b 2Kb] uerum etiam contra hereses omnes, et maxime contra furentem eo tempore Arianam perfidiam [c 1Kb] tanto fidei uigore pugnauit, ut etiam uerberibus subderetur, et in corpore suo stigmata Domini nostri Iesu Christi portaret. Nam et in mediolanensi urbe idoneus olim custos Dominici gregis fuit; Ariano repugnans Auxentio, priusquam beatus eligeretur Ambrosius. Rome etiam non exiguo tempore moratus, [d 1Kb] multos et publica et priuata disputatione  lucratus in fide est. Sed neque per uicos et castella diuersarum preteriens regionum, predicare uerbum Dei umquam destitit fidelis Christi discipulus. Post illos itaque circuitus animarum plurium salutares, Brixia eum rudis quondam, sed cupida doctrine, promeruit: scientie quidem spiritalis ignara, 373 studio tamen discendi laudabilis. Excidit continuo imis ab stirpibus [e 1Kb] horrentem siluam diuersi erroris bonus agricola, et aratro doctrine pronus incumbens, inuertit crudam totis uiribus terram, squalentemque humum sulcis assiduis in noualia fecunda conuertit, affatim semina uitalium mandatorum gremio eius insinuans. Plantauit quoque uineam, cuius letaretur ex fructu: quoniam uinum letificat cor hominis . Oleas etiam pacis  agrestibus indidit oleastris, et asperitati pomorum siluestrium germina pinguedinis, ac suauitatis inseruit; ut haberet [f 1Kb] apostolicus uir aliquem et in uobis fructum, sicut et in ceteris gentibus. Et iste quidem consummati operis nunc apud Deum fructibus, gratulatur; nam dignus est operarius mercede sua : et laborantem agricolam oportet primo de fructibus sumere . Ego autem minima eius pars, omnibus uotis exopto ut [g 1Kb] agrum bene a patre consitum, et non satis idonea successione susceptum,  quoquo modo tueri preualeam. Zelum fidei eius, et magnitudinem laborum paulo ante perstrinximus. Iam reminiscamur, [a 1Kb] karissimi, uehemens ille ardor animi quantam possederit in sanctis moribus lenitatem: illa celsitudo scientie quanta fuerit humilitate sublimis: illa celestium rerum peritia quam fuerit ignara terrestrium. Erat enim humane glorie nescius, et acer diuini honoris exactor: non querens que sua essent, sed que Iesu Christi . Amicitias seculi, et officia mundana contemnens, [b 1Kb] seruitio Dei iugiter adherens, inter humana colloquia iugiter occupatus: nimirum ibi cor eius erat, ubi thesaurus . Illud etiam quale est, quod cum operosa queque huius seculi, ac pretiosa despiceret, uilium rerum pauperrimos uenditores, misericordi  ambitione profusus emptor augebat? parum scilicet computans [c 1Kb] quod professis egentibus largiretur. Erat idem sanctus ira breuis, indulgentia 374 facilis, patientia superans [d 1Kb] , humanitate deuincens: in corripiendo districtus, in relaxando absolutus, liber in agendo: omni etati, et conditioni, et sexui, stupenda benignitate communis, ac [e 1Kb] tum  humilibus quibuscumque coniunctior. Ipse quoque in illo habitu uestium, tota erat uilitate mundissimus: gratus sine industria, [f 1Kb] contemptibilis sine fuco; et plane qui, ipso nil curante, mentis eius panderet puritatem.

Pauca hec de uirtutibus [g 1Kb] hominis Dei, breuissimo sermone memoraui; [h 1Kb] ne dies iste quo ad superna migrauit beatus Philastrius patronus noster, cuius hodie festa celebramus, tristi silentio inglorius preteriret. Nam cum multa meritorum eius preconia, [i 1Kb] quatuordecim iam per annos solemnitatis huius cultum renouans, auditui uestro intulerim, plura [i 1Kb] que predicari adhuc possunt, intacta perspicio. [k 1Kb] Quintodecimo autem Calendarum Augustarum exuit hominem, et migrauit ad eum quem  dilexit. Tam digni igitur memoriam sacerdotis debito affectu ueneremur, ut ipsius quoque suffragio bona que poscimus, facilius impetremus; largiente Dei Filio sempiterno, cui est omnis honor, uirtus, et gloria, cum Patre, et Spiritu sancto, in omnia secula seculorum. Amen.



[CARMEN AD LAUDEM B. PHILASTRII.]





ADMONITIO IN SEQUENTEM RHYTHMUM.

Quoniam rhythmus iste fere eadem metro continet que superiori sermone a Gaudentio in laudem Philastrii soluta oratione dicta sunt; ac preterea aliquando Gaudentium auctorem pre se tulit, ideo ne Gaudentii studiosus lector aliquid a nobis desiderare posset, eum hoc loco subiecimus. Quis fuerit auctor, latet. Non dubium tamen quin sit nono seculo antiquior; rhythmi enim huius Rampertus meminit in sermone de Philastrio, quem habes infra; cuius Ramperti auctoritate eum Gaudentio libenter abiudicauimus. Certe neque stylus, neque saliua  Gaudentium auctorem sapiunt. De rhythmo hoc testimonium Ramperti est huiusmodi: Sed et rhythmicum hymnum, quem ergo auctoritatis Gaudentium episcopum fecisse ferunt, cantare de ipso sedule consueuerat. Gaudentium autem ipsum composuisse nuto, cum longe, aliterque sensus prime  linee sit, et ipse rhythmus elementa nominis compositoris sui, per capita, ut ita dixerim, uersuum, si quis intendat, habeat. uidebatur profecto ex hoc Ramperti testimonio aliqua affulgere coniectura de nomine auctoris, cum dicat: et ipse rhythmus elementa nominis compositoris sui PER CAPITA, ut ita dixerim, uERSUUM, si quis intendat, habeat; uerum ex initialibus litteris cuiuslibet quaternarii nichil aliud efficitur, nisi FILASTRIUS BRICSIENSIS PRAESUL. Proinde si quis hunc nodum soluat, erit mihi magnus Apollo. Non enim crediderim, Philastrium ipsum rhythmum hunc in suimet laudem condere potuisse. Fortasse Rampertus intellexit, auctoris nomen contineri alio carmine, quod ad calcem illius rhythmi ab ipso auctore adiectum est, habeturque in priori ac uetustiori ex duobus codd. mss. Brixiane Ecclesie, de quibus paulo supra, in notis, initio sermonis precedentis; hoc modo:

PERFECTUS quondam fueras, pater alme Filastri,
   Ingenio, uita, sensibus, atque fide.
PERFECTI nerui studui tibi ponere carmen
   Deuotus, humilis, seruulus atque tuus.
Intercede tuis meritis pro me rogitando
   PERFECTE semper, per Dominumque Deum.
Si quis fortasse probare posset, rhythmi illius auctorem fuisse aliquem nomine, aut appellatione PERFECTUM, ideoque uocem illam alternis uersuum capitibus hoc carmine repetitam, non ualde repugnarem; uerum aperte profiteor, omnia mihi hoc loci obscura, et incerta esse: nichilque aliud promptum uideri, nisi pium aliquem uirum Gaudentio iuniorem, rhythmum hunc in laudem Philastrii, ex Gaudentiani sermonis sententiis consarcinasse. Qui primi Ramperti sermonem in lucem ediderunt, mala fide usi, Gaudentium rhythmi auctorem facere cupientes, uerba illa, quibus id a Ramperto in dubium reuocatur, tuti resecuerunt: at nos integrum Ramperti testimonium reposuimus, uti fusius infra suo loco indicamus in notis ad Rampertum. Habetur autem rhythmus iste in iisdem duobus codd. mss. Brixiane Ecclesie in quibus exstat etiam precedens sermo Gaudentii de Philastrio; atque ex iis, uel ex horum alterutro, tunc deprompsimus, cum eum edidimus in additionibus ad Ughellum  . Quoniam uero in illa editione aliqua mutatio festinantibus obrepsit, hic denuo cum exemplaribus mss. diligenter collatum et emendatum damus. Ne quid porro candidum lectorem et ueritatis amantem lateat, monemus, alteri ex his Brixianis codicibus, posteriori scilicet ac recentiori, uitium esse illatum, ubi in hoc rhythmo legitur SEPTIMUS fuisse Philastrius Brixie episcopus; nam pro

SEPTIMUS sedis solio resedit,
suppositum fuit:

DECIMUS sedis solio resedit.
At nota hec aperte falsitatem suam prodit; in priori etenim ac prestantiori Codice sincere legitur:

SEPTIMUS sedis solio resedit;
deinde lex carminis repugnat, et FILASTRII nomen, quod initialibus litteris cuiuslibet quaternarii exprimitur  amplius non haberetur: postremo in sermone Ramperti, qui in illo eodem posteriori codice cui uitium illatum est, rhythmo preponitur, diserte scribitur Philastrius septimus episcopus Brixiensis his uerbis: Etenim hic SEPTIMUS EPISCOPUS Brixiensem Ecclesiam Christo tunc predicando congregans, sanctum dogma custodiuit. Quorsum autem fraus hec, aut quo tenderet, breuibus dicam. Ceperat nempe iam tum apud nonnullos ex nostris male feriatos homines inualere recentior opinio, decimum fuisse Philastrium Brixiane urbis episcopum, qui antea septimus habitus fuerat; cum sciolus fortasse aliquis conspicatus notam carminis huius sententie sue ualde incommodam deleuit, ac recentiori atramento minioque obliniuit, intactis relictis sermone Ramperti ac uetustiori codice, qui uiolatricem manum effugerunt. Sed iam ad rhythmum ipsum accedamus.





AD LAUDEM BEATI FILASTRII EPISCOPI CARMEN SAPHICUM PENTAMETRUM. *


   377 Fertilem cantum habitator omnis,
Quo fluit [a 1Kb] Cleosa, fluit atque Mella,
Circuit currens Ollium recuruum,
      Concine mecum.
[5.]     Istius, cantus modulator adsit
[b 1Kb] Nostra Benaci habitans et ora:
Liber, et seruus; recinantque cunctis
      uocibus odas.
    Leta plebs cuncta populi resultet;
[10.]       Brixie quisquis genitus, et hospes,
Clerus, et laici populi phalanges,
         Sexus, et etas,
   Ad melos tanti patris excitemur,
Ossibus cuius fruimur perenne;
[15.]       Presul et quisquis fuit in hac urbe
         Tempore prisco.
   SEPTIMUS sedis solio resedit
Brixiensis hic bonus, et beatus,
Nobilis, prudensque, FILASTRIUS qui
[20.]             Nomine dictus.
   Turribus quorum genitus hic fuit,
Nullus ex nobis meminit, [a 1Kb] sapit nec:
Scimus hoc sed nos, Abraham beatum
          Esse secutum.
[25.]       Rebus, et notis patria relictis,
Ac fide sese comitante semper,
Dogma quesiuit iugiter supernum
         Sensibus imis.
   Is uigil sacros relegendo libros,
[30.]       Continens, solus ueluti fuisset,
Instruit sese sapiens amore
         ualde superno.
   378 uir bonus, simplex, bonitate fartus,
Portionem qui propriam suamque
[35.]       Esse credebat Dominum Deumque,
         Sorte perenni.
   Sorte diuina sacer est sacerdos
Consecratus; tum studuit deinceps
 Orbis ad metas populos docere
[40.]             Dogmate sancto.
   Barbaras gentes idolis recuruas,
Atque Iudeos homines iniquos,
Perfidos contra monitis supernis
         Restitit ipse
[45.]       Regis eterni amabilis minister;
Perfide secte monita [b 1Kb] magis sed
Arianorum fore falsa dixit,
         Semper ubique
   Intimo sensu ueluti repugnans.
[50.]       Sedulis flagris sua membra fundunt
Cesa currentem rosei coloris
         Sepe cruorem.
   Curiosus dum iugiter moneret,
 Impiis tantum licuit in ipsum,
[55.]       Ut suis membris nimium referret
         Stigmata Christi.
   Sed tibi, Auxenti, miser, imperite,
Restitit fortis fidei uigore,
Morsibus uestris populum refellens
[60.]             Usque cruentis.
    In fide multas populi cohortes
Urbis orbem per stabiliuit ipse;
Brixiam donec adiit, uolente
         Rege [c 1Kb] polorum;
[65.]       Et rudem, sed tunc cupidam moneri,
Insciam quamquam, tamen ad docendum
Firmiter promptam, studio sagaci,
         Ingenioque.
   Nam rudem plebem, maculas habentem
[70.]       Exuit multas ueteres, nouisque
Induens, ipsam recreando Christo,
         Moribus almis.
      379 Sanctus hic uates fuit huius eui,
Nescius pompe, Domini honoris
[75.]       Arduus cultor, sua non requirens;
          Euge, fidelis!
   Istius secli uacuos honores
Credidit uilis pretii fuisse,
Lege sub Christi meditatus est qui
[80.]             Nocte dieque.
   Seculi magna et pretiosa queque
Spreuit ut paruum, nichilumque duxit;
uenditores sed pretii minoris
         Auxerat emptor.
[85.]       Patris affectu patiens, ad iram
Et breuis, nec non facile remittens;
Dulcis, humanus, sobrius, benignus,
         Omnia cunctis.
   Rectus et iudex, medicusque prudens,
[90.]       Spiritalem qui sapuit medelam:
 Miscuit Baccho latices oliui,
         uulnera curans.
   Ac pater quamuis minimis fuisset
Nexior semper, tamen ipse nexus
[95.]       Sexus, etatis, famulatus, atque
         Nobilitatis.
      Euge mirandus, imitandus atque!
uilis, et grati habitus fuitque:
uilitas spurco caruitque gestu,
[100.]             Gratia fastu.
   Sexies terna rapuit dies quem
Iulii mensis, lacrymante clero;
Flente sed multum populi caterua
         uocibus altis.
[105.]       Unde nos semper meritis beatis,
 Credimus nostri releuarierque
Fasce peccati, uenie locumque
         Posse tenere,
   Luminis Patris, Genitique si sit,
[110.]       Spiritus sancti, miserendo nostrum,
Gratia perpes iugibus medelis
         Omnibus annis. Amen.




ANNO DOMINI CCCCXX.
SANCTUS AURELIUS EPISCOPUS CARTHAGINENSIS.





PROLEGOMENA.



 1. Aurelius, totius Africe primas, inter illustres Ecclesie Patres et Doctores a sancto Fulgentio recensetur his uerbis  : »Quis neget beatos episcopos Innocentium Romanum, Athanasium Alexandrinum, Eustathium Antiochenum, Gregorium Nazianzenum, Basilium Cesariensem, Ambrosium Mediolanensem, Hilarium Pictauiensem, Constantinopolitanum Ioannem, AURELIUM CARTHAGINIENSEM, Augustinum Hipponensem, ceterosque pontifices qui Ecclesias Dei uigilantissime gubernantes, aut nascentibus aut iam natis hereticis habitante in se sancto Spiritu restiterunt, nec ueteres lupos ecclesiastico gregi permittentes irrepere, nec nouos perniciose intra ouile dominicum latitare; quis, inquam, istos neget uasa misericordie, que Deus preparauit in gloriam?« Hec sanctus ille Ruspensis episcopus.  Et iure quidem Aurelius Carthaginiensis tanto preconio dignatur. »Primus enim omnium, inquit uir doctissimus  , adhuc silente Augustino, Celestium renuentem peccatum originis admittere condemnauit, eiusque sectatores pluribus deinceps synodis coactis sacro anathemate percussit. Hinc sanctus Prosper in Carmine contra Ingratos cecinit de Pelagianis in synodo ab eodem damnatis  :

An alium in finem potuit procedere sanctum
Concilium, cui dux Aurelius, ingeniumque
Augustinus erat?
Donatistas preterea uniuersa fere Africa exclusit; paganorum etiam templa in christiane religionis usum redegit; ac in decem et septem plenariis ex tota Africa conciliis orthodoxam doctrinam ac disciplinam  egregiis legibus confirmauit.«

2. Porro de tempore quo sedit Aurelius, illud primum constat eum anno 390 nondum fuisse ad cathedram episcopalem euectum: eo enim anno, concilio II Carthaginiensi XIu kal. Iunii coacto prefuit Genethlius eius decessor, qui tamen postmodum uitam clausisse comperitur: ut propterea insequente anno 391 uel ut maxime 392 fuerit Aurelius  episcopatum adeptus: que est Tillemontii sententia  . uerum quo anno demum decesserit idem Aurelius, non est adeo exploratum, ut certum quidquam statui possit. In uiuis agebat anno 427, quo sanctus Augustinus librum XXXII de Ciuitate Dei litteris consignabat. Ibi enim uerba faciens de diaconis Carthaginiensis Ecclesie  : In quibus erat, inquit, et ex quibus solus est nunc in rebus humanis, iam episcopus cum honore a nobis debito nominandus, Aurelius. Idem euincitur ex eiusdem libro II Retractationum, eo ipso anno exarato, ubi hec habet  : Propter hec uenerabilis senex Aurelius, Ecclesie ipsius ciuitatis episcopus, ut hinc aliquid scriberem iussit, et feci. Preterea uiuebat adhuc anno 429, quo scripta fuisse perhibetur eiusdem Augustini epistola 231, ubi Darium monens de  missis libris quos non petierat  : Hos omnes, inquit, si dum es intra Africam legeris, iudicium tuum mitte de illis, aut mitte nobis, aut quo nobis a domino fratre Aurelio mittatur, dimitte. Ad hec, ut aduertit Norisius  et post ipsum Pagius  ac Tillemontius  , ex Marii Mercatoris Commonitorio Theodosio anno 429 oblato erudimur, Aurelium eo ipso anno uitam adhuc egisse. Ibi enim dum meminit hic scriptor Ambrosii, Innocentii, Zosimi, Theodori, Prayli, eos beate recordationis appellat: ubi uero Aurelium nominat, non ita. Siquidem de Celestio Carthagine accusato: De infra scriptis capitulis, inquit, apud Aurelium episcopum memorate urbis, per libellum a quodam Paulino diacono sancte memorie Ambrosii Mediolanensis episcopi est accusatus.  Quamobrem eo anno etiamnum superstes erat Aurelius: qui tamen paulo post e uiuis excesserit; et quidem, ut uidetur, insequente anno 430. Nam ante pascha anni 431 sedebat Carthagine Capreolus, ut ex eius litteris in concilio Ephesino recitatis colligimus  . Quibus temporum rationibus subductis, postquam annos ferme XL primatum Africe tenuisset uenerabilis senex, supremum diem obierit  anno 430, quo item sanctus Augustinus spiritum Deo reddidit: sed paulo ante, scilicet die 20 mensis Iulii, qua colitur eius memoria in uetustissimo Carthaginiensis Ecclesie Kalendario a Mabillonio edito, atque his uerbis notatur  : XIII kal. Ag.  Depositio sancti Aurili episcopi.

3. Preter allocutiones ad patres Africanos in Codice ecclesie Africane relatas, uarias scripsit epistolas noster Carthaginiensis antistes, quas diligenter recenset Tillemontius  . Ex his una exstat encyclica ad omnes episcopos per Byzacenam et Arzugitanam prouinciam constitutos, de damnatione Pelagii atque Celestii hereticorum; quam ex collectione Cresconiana annalibus ecclesiasticis intexuit magnus Baronius  . Nos uero exemplar secuti sumus ab eruditissimo uiro Ioanne Garnerio uariis lectionibus et notis illustratum, ex eius Dissertatione 3, ad Marium Mercatorem de Constitutionibus Imp.  editis in causa Pelagianorum descriptum. Est autem epistole subscriptio huiusmodi: Dat. kal. Augusti Carthagine, Monaxio et Plinta coss. id est, anno 419. Hinc ergo in nostro edito ex eo anno retrahenda epistola cui est illigata, et serius collocanda; iis uel maxime si animum adiicias, que modo de sede Aurelii episcopali edisseruimus. Ceterum ad eiusdem epistole commendationem plurimum facit, quod  obseruat laudatus Garnerius  , »hanc nimirum fuisse ad episcopos scriptam ab eo qui scientissimus foret canonum, sanctitate eximius, retinentissimus episcopalis dignitatis, Augustino in rebus agendis coniunctissimus, et fere unus: ut scientia, sanctitas, dignitatis studium, Augustini societas, tantam Aurelii auctoritatem tribuant hac in parte, quanta potest esse maxima, etiam ad presulum exemplum.« Huc usque uir doctus.

4. Neque hic demum pretereundum, complures item epistolas ad eumdem Aurelium scripsisse uiros sanctitate ac doctrina prestantes, Innocentium I, eiusque successorem Zosimum, Paulinum Nolanum, Augustinum, Alypium, Ioannem Chrysostomum, alios  . Nostro quoque Aurelio idem S. Augustinus magnum illud opus de Trinitate, nec non librum de Gestis Pelagii, aliumque de Opere monachorum, honoris gratia inscripsit. Quid plura? ut uerbis tandem  scriptoris eminentissimi orationem concludam  : »Tantum ab uniuersis illarum prouinciarum episcopis uni Aurelio tributum est, ut in concilio Carthaginiensi, Honorio uII et Theodosio II celebrato, Patres hec eidem dixerint: Placuit etiam petitu omnium, ut epistolis omnibus de concilio dandis SANCTITAS TUA SOLA subscribat.«





SANCTI AURELII CARTHAGINENSIS EPISCOPI EPISTOLA AD OMNES EPISCOPOS PER BYZACENAM ET ARZUGYTANAM PROuINCIAM CONSTITUTOS.

. 


De damnatione Pelagii atque Celestii hereticorum.

Dilectissimis ac desiderabilibus fratribus ac consacerdotibus, [a 3Kb] DONATIANO prime sedis, [b 1Kb] IANUARIANO,  FELICI, PALATINO, [1 1Kb] PRIMIANO, CAIANO, et alii CAIANO, IANUARIO, uICTORINO, et ceteris per  tractum prouincie Byzacene et Arzugitane constitutis, AURELIUS episcopus.

[a 2Kb] Super Celestii et Pelagii damnatione, eorumque [1 1Kb] dogmatis, participem se sancta dilectio uestra [b 1Kb] in plenario concilio fuisse commeminit, dilectissimi ac desiderabiles Fratres. Sed quoniam, pro honore Dei, in cuius manu cor regis est constitutum , gloriosissimorum principum Christianorum fidem rectam et catholicam [2 1Kb] custodientium [c 1Kb] accessit auctoritas, quam per humilitatem meam uniuersis cepiscopis [d 1Kb] uoluerunt intimari: idcirco honorabilem fraternitatem uestram, missis exemplaribus, instruere festinaui, ne quid mali,  [3 1Kb] in aliqua parte prouincie, ex supradictorum serpentina persuasione, [e 1Kb] ab uniuersali Ecclesia totius orbis exclusa, fortasse subrepat.

Ob hoc ergo [f 1Kb] tam necessaria constitutio Christianorum principum caritatem uestram latere non debet, et ad me ab eis date [g 1Kb] littere: quarum simul exemplaribus lectis, quemadmodum subscribere unusquisque uestrum debeat, dilectio uestra cognoscet, siue quorum synodalibus gestis subscriptio iam tenetur, siue qui non potuistis eidem [h 1Kb] plenario totius Africe interesse concilio; quo, cum in supradictorum hereticorum damnatione, omnium uestrum fuerit [4 1Kb] integra [i 1Kb] subscriptio, [i 2Kb] nichil omnino  sit, [1 1Kb] unde ullius, uel dissimulationis, uel negligentie, uel occulte forsitan prauitatis, aliqua uideatur merito remansisse suspicio.

  Opto, Fratres, bene uiuatis mei memores. Dat. Kalend. Augusti, Carthagine, Monaxio et Plinta coss.





SYNODICA AURELII CARTHAGINENSIS EPISCOPI.
Ex libello synodico, apud Labb. Concil. tom. II, col. 1184.

[1Kb]

 , , , . , [Legisse uidetur interpres ] , , , . . , .

 Theodosio igitur et Nectario ad celestia translatis, in illius quidem imperium filius Arcadius successit, ut in Gratiani Honorius, Arcadii frater. Quo tempore Carthagine Synodus prouincialis et sacra congregata fuit, patrum centum uiginti et septem conuentum pre se ferens, que contra idololatras Donatistas, et aliam quamcumque heresin, et alia illorum locorum errata, actiones instituit: cui prefuit Aurelius Carthaginensis episcopus. Canones sacri et diuini, quos illa edidit, ad Theodosii usque minoris tempora obtinuerunt.
[1Kb]


APPENDIX.





MONITUM IN EPISTOLAM SEQUENTEM.

Quam euidentibus signis hec epistola spuritatis arguatur exponit Baronius ad annum 374, num. 40, hec edisserens:

»Eiusdem anni consulibus date habentur littere nomine Damasi ad Aurelium episcopum Carthaginensem, posite ab Isidoro Mercatore in sue collectionis exordio; quas precedunt littere eiusdem Aurelii nomine ad Damasum primo scripte, quibus petierat ab apostolica sede ad se mitti decreta Romanorum pontificum. At quid opus fuit  mendaciis exornare uestibulum ample domus, ut in non leuem suspicionem adducat cetera que habentur? Quo modo, queso, potuit Aurelius episcopus Carthaginensis scripsisse ad Damasum Romanum pontificem, et hunc ad illum litteras reddere hoc potissimum anno, sub his presertim consulibus, si adhuc cum S. Augustinus factus Christianus est, reuersus in Africam, reperit dictum Aurelium  diaconum agere Ecclesie Carthaginensis, post aliquod uero temporis spatium factum esse eiusdem ciuitatis episcopum? Testatur id quidem ipse Augustinus, ac disertis plane uerbis, cum in commentario de Ciuitate Dei meminit de reditu suo ex  transmarinis partibus Carthaginem, recensetque miraculum illud de Innocentio ex incurabili morbo sanato, atque demum hec ait: uisitabant eum quotidie sancti uiri, episcopus tunc Uzalensis beate memorie Saturninus, et presbyter Gelosus, ac diaconi Carthaginensis Ecclesie, in quibus erat, et ex quibus solus est nunc in rebus humanis iam episcopus cum honore a nobis debito nominandus Aurelius; cum quo recordantes mirabilia opera Dei, de hac re sepe collocuti sumus, eumque ualde meminisse, quod commemoramus, inuenimus. Ita ipse. uides igitur ad quanto posteriora tempora sit referendus Aurelii Carthaginensis episcopatus; et quam longe absit, ut ipse iam episcopus hoc anno ad Damasum scripserit, uel acceperit a Damaso litteras: cum certum sit, reditum Augustini in Africam, postquam Christianus iam effectus Mediolano recesserat, et a portu Romano soluerat, contigisse anno Domini trecentesimo octogesimo nono; ut appareat nec post annos quindecim Aurelium creatum esse episcopum Carthaginensem,  sed perseuerasse diaconum. uides igitur quo modo recta temporum norma tortuosa aliorum figmenta improbentur: ut non mireris, si in dignoscenda certa temporum ratione crebrius atque solertius occupemur.«





EPISTOLA AURELII DAMASO PAPAE. *

Beatissimo pape DAMASO AURELIUS Carthaginensis episcopus.

Gloriam apostolice sedis, et uestre sublimitatis gratiam nostra humilitas exoret [F. exorat], ut statuta, que reperire poteritis, post finem beati principis apostolorum Petri, usque ad uestre sanctitatis principium iuxta apostolice sedis auctoritatem, quam cognouimus per uestre sapientie sanctitatem gubernari,  nobis scripta mittere dignemini: quatenus per uestre sanctitatis nobilitatem atque prudentiam nosse ualeamus, que in prefecta sancta sede supra dictis temporibus sunt decreta, et qui aduersus canonum apostolorum instituta gesserunt, cognoscantur. Bene uale, sanctissime papa, et ora pro nobis amantissime pater. Data octauo kalendas Martii. Idem lecta Rome, quinto nonas Maii.
[1Kb]



ANNO DOMINI CCCCXX.
BACHIARIUS MONACHUS.






PROLEGOMENA.

 1. Bachiarius uir Christiane philosophie, nudus et expeditus uacare Deo disponens, etiam peregrinationem propter conseruandam uite integritatem elegit. Hec Gennadius  : qui et illud addit, eum aduersus querulos et infamatores de fide libellum scripsisse. Cuias porro fuerit auctor, nulla ueterum produnt monumenta. uerum ex allatis Gennadii uerbis, atque in primis ex ipsius Bachiarii testimonio, existimarim equidem, illum eo potissimum nomine peregre profectum esse, quo Paulus Orosius: adeoque scriptorem nostrum, quemadmodum et ille, Hispanum fuisse. Atque in hanc sententiam iuisse quoque, licet alia uia, Florium u. c. intelligimus  . Nimirum eadem ferme tempestate claruit Bachiarius, qua Orosius, id est seculo u ineunte. Et hic quidem  Hispanias Priscillianistarum atque Origenistarum erroribus imbutas animaduertens, illinc discessum parat atque in Africam pergit. Eadem item de causa Bachiarius permotus, patriam cognationemque reliquit  : eo quod, inquit, cuiusdam heresis macula solum nostrum originale perstrinxerit. Non idem tamen utriusque uiri consilium. Orosius siquidem alio commigrans, ad oras Africanas appellit, quo conterraneis suis hereseos morbo laborantibus  salutaris doctrine medicinam ex Hipponensi episcopo Augustino procuret  . Bachiarius uero in erroris suspicionem adductus, peregrinationem suscipere statuit, simulque de fide libellum scribit aduersus querulos et infamatores, non quidem peregrinationis sue, ut arbitrabatur Gennadius, sed potius aduersus eos qui eum de patrio errore incusabant  . Suspectos nos, inquit  , quantum uideo, facit, non sermo, sed regio; et qui de fide non erubescimus, de prouincia confundimur. Hanc autem opinionem eo libentius amplectimur, quod Bachiarius ipsemet eam confirmare uideatur, dum ait  : Presidentum quorumdam sententia iudicamur, quasi liberi esse ab erroris deceptione nequeamus. Quibus sane uerbis presules aliquos innuere uidetur auctor, qui de sua ipsius  fide suspecta quererentur, uel sibi etiam hereseos crimen exprobrarent. Ii uero presidentes meo quidem iudicio, Eutropius et Paulus episcopi fuerint, Orosio memorati  ; qui eadem qua et ipse salutis omnium utilitate permoti, ex Hispaniis in Africam iter arripientes, commonitorium iam dederunt de aliquantis heresibus magno illi doctori Augustino. uerum has qualescumque demum coniectationes eruditorum arbitrio dimittimus.

 2. Iam uero Bachiarii siue natione siue patria utcumque ita constituta, eum monachum egisse illa satis ostendunt que modo ex Gennadio retulimus. Nimirum, uir christiane philosophie, nudus et expeditus uacare Deo disponens, pro conseruanda uite  integritate . . . peregrinationem suscepit; ut exiens de terra sua, coheres fieret Abrahe patriarche. Et hec quidem Massiliensis presbyter litteris tradidit ab ipso Bachiario edoctus, qui ait  : Nos patriam, etsi secundum carnem nouimus, sed nunc iam non nouimus , et desiderantes Abrahe filii fieri, terram nostram cognationemque reliquimus. Neque uero umquam episcopali honore scriptorem nostrum fuisse auctum, ut plerisque uisum, rationibus acriter conclusis  euincit eruditissimus Florius  : quod utique nuspiam ex utroque ipsius libello colligere est. Quin potius in instituto monastico retinendo eum perstitisse, haud leuiter suggerunt peregrinationes a uiro christiane philosophie suscepte, que pastorali sollicitudini minus enimuero congruere noscuntur. Denique ad extremum, fictitium Bachiarii episcopatum extra omnem ingenii aleam positum fuerit, si huiusmodi ipsius uerba in medium adducantur  : Pastor est, inquit: quo uocauerit, sequar: quod dixerit ruminabo; quia ipse scit, sibi pro custodia mea reddendam esse rationem. Ecce tibi pastorem in ouium censu repositum. Quin immo tantum abfuit ille ab aliorum regimine suscipiendo, ut etiam sacerdotibus siue doctoribus caput pro sanctificatione summittere atque  cor suum humiliare consueuerit  .

3. Sacris litteris excolendis operam in primis dedisse Bachiarium, manifesto liquet ex duobus opusculis que temporum uicissitudo nobis non inuidit. Et horum quidem alterum, Fides inscriptum, desinente superiore seculo e tenebris eruit uir eruditione ac doctrina prestans Ludouicus Antonius Muratorius  : alterum uero de reparatione lapsi iam diu cum inter Orthodoxographa, tum in uariis Patrum Bibliothecis in uulgus prodierat. Prioris meminit Gennadius, ut superius diximus, qui et illud a se lectum testatur; sed nimis profecto incuriose: ait enim fuisse huiusmodi opus ab auctore conscriptum atque Urbis pontifici exhibitum, quo emulorum calumnias reuinceret, simulque se non timore hominum,  sed Dei, peregrinationem suscepisse indicaret. Presbyteri Massiliensis auctoritas uiris doctis imposuit, quos inter uel ipsemet Tillemontius  :  sed criticus sagacissimus sibi plane cauisset, si libelli perlegendi opportunitas ipsi presto fuisset. Utcumque se res habeat, errorem Gennadianum detexit primus reiecitque accurate uir doctissimus subinde laudatus  , ad quem proinde lectores remittimus. Posterius autem opusculum memorat anonymus Mellicensis  , cui Bachiarius uir optimi ingenii dicitur. Utriusque porro libelli editionem haud ita pridem adornare aggressus est u. c. cuius modo meminimus  , eamque ad mss. codices bibliothece Ambrosiane, nec non ad antea uulgata exemplaria exactam, duabus eruditis dissertationibus auxit notisque illustrauit. Atque hanc preclaram pre ceteris seligendam duximus, cui preterea Muratorianas obseruationes in Bachiarii Fidem subdidimus.

 4. Sed antequam manum de tabula in medium adducere haud otiosum fortasse fuerit, unam alteramue animaduersionem, quam Petrus Wesselingius in priorem auctoris nostri libellum intexuit epistole ad H. uenemam de Aquile in scriptis Philonis Iudei fragmentis, edite Traiecti ad Rhenum eo ipso anno 1748, quo Rome prodiit Floriana Bachiarii editio. Primum itaque uir eruditus locum excutit  , quem ex II Thessal. II, 3, refert Bachiarius his uerbis  : Nisi uenerit refuga et discessio: eoque recitato »Bachiarius, inquit, quod orationis series liquido ipsaque eius etas manifestat, in refuga acquieuit: discessio aliene et nimis officiose debetur diligentie.« Hec ille. Nolim equidem uelut iniquam reiicere omnino huiusmodi cl. Wesselingii censuram: nonnulla  tamen in eam annotare liceat. Textus Paulinus sic effertur: : Nisi uenerit discessio. Ita cum uulgata semel iterumque Hieronymus  , Rufinus  , alii. Sed uetustiore uersione usus fuerit Bachiarius, in qua refuga legerit, quemadmodum legit sane Augustinus  , Que quidem uox, ut aduertit Millius  , ex interpretamento manasse uidetur uocis , sumpte pro ipso Antichristo, quomodo explicant Greci; qui eo utique sensu, refuga, desertor , dicatur. Quam in sententiam Sedulius Scotus  : Quod autem, inquit, DISCESSIONEM hic dicit, alibi eum REFUGAM appellauit in Latinis exemplaribus. Utrumque autem ita intelligendum est, quod nisi uenerit refuga ueritatis, siue sui principatus desertor, siue discessio gentilium, etc.  Hec porro ex Pelagio exscripsit Sedulius: que tamen minus emendata et male interpuncta occurrunt in editionibus Hieronymianis tum Martianei   tum uallarsii  , nec non apud Clericum qui eiusdem Pelagii commentarios ex Frobenianis Erasmi editionibus in sua Appendice Augustiniana iterum euulgauit  . Ex dictis itaque in uetustum Latinum codicem inciderit Bachiarius, ubi utraque lectione, refuga et discessio iunctim inuenta, utrumque simul et ipse attigerit.

5. Alterum preterea locum in auctore nostro perstrinxit Wesselingius, aitque  se nescire unde is acceperit eiusmodi uerba  : Per bonum operatum est mihi omnem concupiscentiam. »Redolent illa quidem, subdit, Paulinum aliquid ex Epist. ad Roman. uII, 8, sed minus sincerum. Greca, ut ea in Epistola nunc leguntur, nichil admodum iuuant, neque suspicionibus et coniecturis abuti libitum est.«  Ita u. c. Nihil sane dubites, quin ad illud Roman. uII, 8, respexerit Bachiarius. Greca sunt:  , . Que sic reddit uulgatus interpres: Occasione autem accepta, peccatum per mandatum operatum est in me omnem concupiscentiam. uerum haud nimis laborandum, quo inuste censure subducatur Bachiarius. Nouerat ille, paulo post dixisse Apostolum uers. 12 . . . . . . . . . . , Mandatum . . . . bonum. Ad hoc itaque comma 12 oculos intenderit scriptor noster, dum superioris commatis 8, , per mandatum, reddidit per bonum, subaudiendo mandatum; Apostoli scilicet mentem potius, quam litteram assectatus. Hec habuimus, quibus utcumque adstruatur, prout exstat, Bachiarii contextus. Meliora dabunt uiri docti, quorum acriori iudicio istiusmodi coniectationes  subiicimus.





[a 1Kb] BACHIARII FIDES. 


 1. Omne quod fuit, ipsum quod erit; et non est omne recens sub sole . Et iterum Apostolus: Omnia hec in figuram nostri contigerunt : quod presentis rei probatur effectu; cum gesta olim euangelici sacramenta mysterii, iterum etatis nostre temporibus renouata [b 1Kb] celebrentur. Ecce nunc, quantum intelligimus. Christus a Samaritana aquam postulat, cum beatitudo tua fidem a nobis requirit. Suspectos nos, quantum uideo, facit, non sermo, sed regio; et qui de fide non erubescimus, de prouincia [c 1Kb] confundimur. Sed absit, beatissime, ut apud uiros sanctos macula nos terrene natiuitatis inficiat. Nos patriam etsi secundum carnem nouimus, sed nunc iam non nouimus , et [* 1Kb] [1 1Kb] desiderantes Abrahe filii fieri,  terram nostram cognationemque reliquimus . Hoc autem ideo dicimus, quia sicut Samaritanis, sic nobis non creditur a Iudeis, eo quod  cuiusdam heresis macula solum nostrum originale perstrinxerit: sic presidentum quorumdam sententia iudicamur, quasi liberi esse ab erroris deceptione nequeamus. Dictum est similiter quondam ab incredulis: A Nazareth potest aliquid boni esse ? et tamen inde Christus processit. [2 1Kb] Numquid, rogo, Apostolorum merita unius perfidia auaritiaque mutauit, qui, non dicam de eadem regione, sed eorum processit e latere? Numquid patriarcharum uitam fratrum culpa [d 1Kb] turpauit? Numquid prophetarum oracula, pseudoprophetarum commenta falsarunt? Core illo Leuitico [e 1Kb] in heresim declinante, numquid reliqua cognatio ex hac stirpe descendens, maculam ex propinquitate contraxit? Pontificis filiis ignem offerentibus alienum, germani eorum sacerdotali  funguntur officio, et inculpatos se a crimine fratrum ministerii sui honore testantur. [3 1Kb] Nicolao diacono in heresim declinante, gloriosa  collectorum fratrum in uirtutibus Dei opera refulserunt. Crimen nobis regionis intenditur. Quisquis hoc dicit, legat [1 1Kb] Christum Samaritanum : in qua prouincia, non solum [2 135Kb] heresis, sed idololatrie criminibus seruierunt. In domo [a 1Kb] profani et sceleratissimi Achab Abdias seruus Domini inuentus est, qui corporibus prophetarum meruit copulari. In [3 2Kb] Sarepta [b 1Kb] Sidonie, inter [4 24Kb] Chananeorum scelestissimum genus, uidua fidelis reperitur, et prophetarum hospita eligitur. Magister idololatrie et caput heresis Balaam, ut Christum predicaret, admissus est. Iob [c 4Kb] ex Esau profani et infidelis stirpe descendit. Ruth cognata generis Christi, Moabitis esse describitur, cuius origo [d 3Kb] in eternum ab Ecclesie foribus abdicatur. Abraham caput fidei de Chaldeorum  stirpe descendit, quibus uernacula et naturalis magice artis impietas est. Magis Christum adorantibus, uetera errorum non imputantur opprobria. Moysi Aegyptiorum artibus erudito prophetalis spiritus  gratia condonatur. Iam in Christo renatis terrene prouincie error ascribitur?

2. Si [e 1Kb] agnoscimus patriam, erubescamus et culpam; mihi enim ciuitas cui renouatus sum, regio effecta uel patria est. Nihil mihi de terrenis affinitatibus ascribatur, quibus renuntiasse memini. Quisquis est, qui me prouincie cognatione estimat infidelem, ipse infidelem se esse nouerit; quia aut oblitus est, aut lubricum putat, quod in baptismo confessum esse cognoscit: sine dubio enim non relinquit terrenam cognationem, qui me de patrio errore confutat. Certe secundum institutionem actus humani, pater patriam facit. Qualiter mihi patria in terra esse dicitur, cui ex precepto celesti [f 1Kb] Patrem in terra uocare, aut habere non sinitur ? uis enim, ut euidentibus tibi per me hoc probetur exemplis, qui patrie culpas errorem? Nonne [5 46Kb] Nouatiani [g 1Kb] hoc genere a catholicis dissidentes, probrose heresis lepram iudicio contraxere  peruerso, eo quod ante actam culparum seriem crediderunt etiam posteris ascribendam, et non tam heresim odere quam plebem? Si pro culpa unius, totius prouincie [1 1Kb] anathemanda generatio est, damnetur et illa beatissima [a 1Kb] discipula, hoc est, Roma, de qua nunc non una, sed due uel tres, aut eo amplius hereses pullularunt; et tamen nulla earum cathedram Petri, hoc est, [2 1Kb] sedem Fidei, aut tenere potuit aut mouere. Damnentur postremo et omnes prouincie, de quibus diuersi erroris riuuli manauere. Ille uas electionis et gentium Doctor , [3 1Kb] lapso Eutycho de tertio tecto, credo, aliquid de Trinitate erranti, restituit calorem fidei, et uitam reddidit, hoc est, ueniam relaxauit. Nos fortasse adhuc in fenestra, id est, in lucis uia et fidei splendore residentes, seueri nimium iudices, non ex discussione,  sed ex suspectione condemnant: nescientes, quia quo iudicio iudicauerint, iudicabitur de eis , et qui fratri suo dixerit racha, reus erit gehenne ignis . Racha enim, uacuus interpretatur. Et quis est uacuus, nisi cuius interiora carent fidei ueritate, et est uelut eramentum sonans, aut cymbalum tinniens ? Ille, qui una tantum nocte Christum uiderat, ait contribulis suis: Numquid lex nostra iudicat hominem, nisi prius audiat que agit ? Et hi qui tot annorum Domini sectatores sunt, prius iudicant, quam id unde iudicant, audiant atque cognoscant?  Si ante cognitionem promenda est sententia, cur legislator precepit , ne antequam intreat sacerdos, et uideat domum que cariose uel tinnientis lepra heresis scindatur, immunda iudicetur? Ne, queso, beatissime frater, male de prouincia sentiatur. Non latet enim perspicaciam tuam, quia cum in aduentu arce Dominice Dagonis caput in centum partes cum utrisque pedibus comminutum sit, spina eius integra superfuisse describitur , Nos enim Dagonis caput siue pedes, membra mundi, id est, orientem et occiduum esse sentimus; [4 1Kb] in quibus partibus sub presentia legis [b 1Kb] omnis errorum contrita peruersitas est. Tuum sit enim iudicare, que sit medietas spine, in qua adhuc nodorum compago  dissoluta perdurat. Ut quid, rogo, queritur prouincia mea? Peregrinus ego sum, sicut omnes patres mei . uerumtamen si magnopere queritur, ubi natus sim, [5 1Kb] accipiatur confessio mea, quam in baptismi natiuitate respondi: non enim mihi patria confessionem, sed confessio patriam dedit; quia credidi, et accepi . Nec me offuscet Samaritana conditio; quia Christum interrogatus ad puteum credidi, et purgatus a lepra infidelitatis agnoui. uerumtamen [c 1Kb] quia apostolice eruditionis instituta nos commouent [An. commonent] , ut omnibus poscentibus nobis rationem de fide et spe que in nobis est, proferamus;  non moremur fidei nostre regulam beatitudini tue, [1 1Kb] qui artifex es ipsius [a 1Kb] edificii demonstrare.

3. Sed ne forte hoc ipsum suspicionem infidelitatis incutiat, quod tardius ad interrogata respondeo; credimus Deum esse; quod fuit, [b 1Kb] erat; quod erat, erit, numquam aliud, semper idem: Pater Deus, Filius Deus, Spiritus sanctus Deus: unus [c 1Kb] Deus, et unus filius de Patre, [2 1Kb] Spiritus sanctus Patris et Filii. Unius Trinitatis ista substantia, et tria ista unam habentia uoluntatem. Nec communicans maior, nec accipiens minor: nec est secundus a primo, nec tertius de secundo; quia sic nos prophetica instituta docuerunt [3 3Kb] dicendo: [d 16Kb] Non ascendes per gradus ad altare meum . Altare enim uelut quamdam basem Fidei suspicamur, unde uitalis cibi participantur alimenta;  quia altare ex proprietate nominis sui, nonnisi sublimium  rerum alta cognitio est. Diuisum enim per syllabas nomen altaris, inchoatumque de fine, res alta significatur et sonat. Ad hanc Fidem per gradus ascendere non debemus, ne inequaliter sentiendo, de inferiore ad superiorem transitum faciamus; sed equali gradu nostri cordis intrare, ut unius substantie, unius potestatis, unius uirtutis, et Patrem et Filium et Spiritum sanctum sentiamus. Pater enim principale nomen diuinitatis per se, quod creditur, et quod dicitur Pater Deus, Filius Deus ex Patre, non ex se, [e 1Kb] sed Patris. Pater Deus, et Filius Deus: sed non idem Pater, [f 1Kb] qui Filius; sed idem esse creditur Pater, quod Filius. Et Spiritus sanctus, non Pater ingenitus, sed Spiritus ingeniti Patris. Filius genitus, non Spiritus Filius, [g 1Kb] sed ipse Filius, super quem a Patre missus est Spiritus. Itaque, cum  ingenitus Pater sit, cuius est Spiritus, [4 253Kb] incaute Spiritus  sanctus dicitur ingenitus, ne duo ingeniti, aut duo Patres [a 1Kb] ab infidelibus estimentur. Filius Patris ante secula genitus a Patre, non potest alium genitum habere consortem; ut credatur unigenitus, et duo geniti non dicantur. Pater enim unus ingenitus, Filius unus est genitus, Spiritus sanctus a Patre procedens, Patri et Filio ceternus; quoniam unum opus, et una in Patre et Filio et Spiritu sancto uoluntatis operatio est. Pater ingenitus, Filius genitus, Spiritus sanctus [1 1Kb] a Patre procedens, Patri et Filio ceternus; sed ille nascitur, hic procedit, sicut in Euangelio beati Ioannis legitur: Spiritus qui a Patre procedit, ipse uobis annuntiabit omnia . Itaque Spiritus sanctus, nec Pater esse ingenitus, nec Filius genitus, estimetur; sed Spiritus sanctus, qui a Patre procedit. Sed non est  aliud quod procedit, quam quod [b 1Kb] unde procedit. Si  persona queritur, [c 1Kb] Deus est. Hec per hoc tripartita coniunctio et coniuncta diuisio, et in personis excludit unionem, et in personarum distinctione obtinet unitatem. Sicque [d 1Kb] credimus beatissimam Trinitatem; quod unius nature [e 1Kb] est, unius deitatis, unius eiusdemque uirtutis atque substantie; nec inter Patrem et Filium et Spiritum sanctum sit ulla diuersitas, nisi quod ille Pater sit, et hic Filius, et ille Spiritus sanctus; Trinitas in subsistentibus personis, Unitas in natura atque substantia. Filium quoque credimus in nouissimis diebus natum esse de uirgine et Spiritu sancto, carnem nature humane et animam suscepisse. In qua carne et passum et sepultum, resurrexisse a mortuis credimus et fatemur; et in eadem ipsa carne in qua iacuit in sepulcro, post resurrectionem ascendisse in celum, unde uenturum exspectamus  ad iudicium uiuorum et mortuorum: [2 1Kb] uirginem  quoque de qua natum scimus, et uirginem ante partum, et uirginem post partum, ne consortes Eluidiani erroris habeamur. [1 1Kb] Carnem [a 1Kb] quoque nostre resurrectionis fatemur integram atque perfectam, huius, in qua uiuimus in presenti seculo, aut bonis artibus gubernamur, aut malis operibus subiacemus, ut possimus in ipsa, aut pro malis penarum tormenta sustinere, aut pro bonis bonorum premia acquirere: neque, ut quidam absurdissime, aliam pro hac resurrecturam dicimus, sed hanc ipsam, nullo omnino ei uel membro amputato, uel aliqua corporis parte [b 1Kb] desecta. Hic est nostre Fidei thesaurus, quem signatum ecclesiastico Symbolo quod in baptismo accepimus, custodimus. Sic coram Deo corde credimus: sic coram  hominibus labiis confitemur; ut et hominibus cognitio sua fidem faciat, et Deo imago sua testimonium reddat. Hic est [c 1Kb] baculus defensionis nostre, quo murmurantium aduersus nos ora feriamus, qui nos per uiam huius seculi transeuntes, iugo consuetudinis, non studio rationis oblatrant. Hoc scutum fidei nostre, quo obtrectantium uerborum et uenenata suspicionum spicula repellimus ac uitamus, ne aliquod in nobis patens membrum et de protectione fidei nudum, sermo inimici qui ad feriendum destinatur, inueniat. Sed sileamus de his,  quia nobis nunc, non repercutiendi, sed uitandi tantum hostis cura suscepta est.

4. Iam uero, si etiam illud a nobis queritur, qualiter de anima sentiamus, factam credimus esse, sicut legimus in Hieremia propheta per regem Sedeciam dicentem: uiuit Dominus, qui fecit nobis animam istam . [2 2Kb] Si autem queritur, unde sit facta, nescire me fateor, quia nec usquam legisse cognosco: et ideo nec de imperitia erubesco, quia lectione non doceor, neque periculum formido, quia que non lego, non presumo, ne transgressor propheticorum inueniar preceptorum, qui mandat sanguinem non manducari, adiiciens, , quia [d 1Kb] omnis carnis sanguis anima est. Quid enim est sanguinem manducare, nisi de  anima disputare? Et ideo carnem que nobis in Adam fundata est, possumus dicere ex mundi qualitatibus [e 1Kb] substantie Deo artifice et auctore compactam; sanguinem enim ad basem [f 1Kb] fundamus altaris; id est, ut ipsi qui creauit, scire unde creauerit, relinquamus. Basis enim altaris uelut quedam radix profunditatis est, cuius secreto etiam rationem anime iungamus, de qua disputare non possumus. Et ideo nec partem dicimus Dei animam, sicut quidam asserunt, quia Deus impartibilis et indiuisus et impassibilis est: anima uero diuersis passionibus mancipata,  sicut quotidianus rerum exitus probat. Nec de creatura aliqua factam dicimus, ne eam faciamus uiliorem reliquis creaturis, quibus domina, si bene egerit, constituta est; sed ex Dei tantum uoluntate formari, cuius potentie non necessaria est materia, ex qua quod uoluerit operetur, sed ipsa uoluntas eius materia [a 1Kb] eorum, que fieri aut esse mandauerit. [1 2Kb] Sed nec illi assertioni tradimus manus, qua quidam superfluo delectantur, ut credant animas ex transfusione generari; quia contradicit huic suspicioni beatus Dauid dicendo: Scitote quoniam Dominus ipse est Deus: ipse fecit nos, et non ipsi nos . Et alibi: Qui finxit singillatim corda eorum . Ubi hic transfusio inueniet locum, ubi aut singillatim corda finguntur,  aut dicitur: ipse fecit nos, et non ipsi nos? Qui ergo ex tranfusione dicunt animas generari, id asserere dicuntur, quia ipsi nos faciamus. Sed hoc [b 1Kb] prescientia prophetalis obiurgat dicendo: Ipse fecit nos, et non ipsi nos. Absque sola igitur Trinitate, omne quod in celis siue in terris et mari potentatur, agitur, mouetur, creaturam esse credimus et fatemur.

5. [2 105Kb] Diabolum non ita factum sentimus, ut diabolus [c 1Kb] est, nec proprium habuisse nature sue genus, ut diabolus nasceretur, et hoc cognomen meritum dedisse, non Deum: nec ingenitum esse, quia Deus  non est; nec factum esse diabolum, quia Deus malum non [d 1Kb] fecit, sed angelum bonum factum, sicut Scriptura demonstrat: Per bonum operatum est mihi omnem concupiscentiam . Malum enim angelum fuisse sic credo, ut Apostolus dicit: Datus est mihi stimulus carnis mee, angelus Satane qui me colaphizet . Et alibi: Nisi uenerit refuga et discessio . Ergo qui nunc refuga est, fuit aliquando intuitu Creatoris, et in illa gradus sublimitate [e 1Kb] que scripta a prophetis, cum dicitur: Et tu eras consignatio similitudinis, et corona decoris , et reliqua; et alibi: Quomodo de celo cecidit Lucifer, qui mane oriebatur . [f 1Kb] Hunc boni et mali capacem dicimus accepisse ex factore naturam, immortalitatis  gloria et honore circumdatum; accepisse etiam scientie dignitatem; [g 1Kb] qui elatus in superbiam, suum credidit esse quod non erat; quoniam qui eum fecerat, [h 1Kb] Dominum non uidebat. Ego sum, inquit, et non est alius preter me . Inde terre deputatus est et cineri, ut scriptum est: Quid superbis? terra et cinis , et, Initium peccationis superbia . Qui tartaro et igni perpetuo deputatus, perennis est pene, non immortalis uite. Credimus omnem creaturam Dei que ad usus ciborum a conditore concessa est, bonum esse, sicut et [i 1Kb] factum est: Et uidit Deus,  quia bona sunt ualde . [1 1Kb] Sed ab his ad tempus abstinere, non pro superstitione religionis neque abominatione creature Dei, sed pro continentia carnis, utile esse sentimus secundum Apostoli consilium, qui dicit: Bonum est non manducare carnem, neque bibere uinum ; atque cum libuerit, uti; et cum delectauerit, abstinere, in hominis potestate consistere. [2 2Kb] Coniugia probamus, que Deo auctore concessa sunt: continentiam in ipsis predicamus; uirginitatem, utpote egregium germen, et ex effeta trunci radice procedens, extollimus et miramur. Iustorum peccatorumque distantiam, non ex conditione creatoris, sed arbitrio credimus accedere uoluntatis. Penitentiam peccatorum plenissima fide suscipimus, ac ueluti secundam gratiam  suspicamur, sicut Apostolus ad Corinthios dicit: uolui per uos uenire, ut secundam gratiam habeatis .

6. uetus et nouum Testamentum equali fidei lance suscipimus; ac ueluti currentis per signa ponderis libra, sic testimoniorum gesta mobili meditatione pensamus. Nec [a 1Kb] euacuantes historie fidem, credimus uniuersa gesta esse que legimus; sed iuxta doctrinam Apostolicam sensum in his spiritualem, prout Dominus dederit, perscrutamur: qui tamen sensus ad typum Christi Ecclesieque pertineat; aut in morum emendationem correctionemque proficiat. Et hoc ipsum iuxta illud, quod Apostolus ait: Omnia hec in figuram nostri contigerunt .  Et alibi beatus Petrus: Omnis sermo interpretatione indiget . Omnem scripturam que ecclesiastico canoni non congruit neque consentit, non solum non suscipimus, uerum etiam uelut alienam a Fidei ueritate damnamus. Peregrinis atque ignotis fabulis de scripturarum continentia, non facile accommodamus assensum; neque cito noua doctrina aurium nostrarum intrat cauernas, quia legimus uirginem [b 9Kb] nouam aliam in secreto, quam rudem uel secretam suspicamur esse doctrinam; que ob hoc prohibetur inspici, ne hominum corda, commentitia, sub specie ueritatis, sermonum pulchritudine suauitateque decipiat. uirgo est illa doctrina, que nulli uiro ecclesiastico uel catholico cognita est; sed inter mulieres semper adoleuit, id  est, animas, que semper discentes, omni spiritui deceptionis credula se facilitate commiscent, non cure habentes unde concipiant; cum Dominus in Lege mandauerit, ne non nisi de tribu sua in coniugio copuletur, id est, illi fidei [c 9Kb] intellectus, qui ex patrum semine, hoc est, doctrina descendit, et Abrahe qui primus in preputio credidit, prosapia nobilitatur et genere. uirgo est illa doctrina, que [d 1Kb] tantum in secreto sibi placet, et in publicum erubescit exire. Hanc talem, non solum fugimus, uerum etiam publica uoce damnamus, stultum [e 1Kb] docentes hoc credere, quod aut ipsi defendere non possumus, aut ad aures publicas non debeat peruenire.

7. [3 1Kb] Ieiunia attentiora secundum ecclesiasticam  regulam disciplinamque seruamus, ut tribus temporibus anni masculinum nostrum , hoc est, opus uirtutis quod cetero operi precellat, appareat: ac si quando ieiunia indicta Ecclesie, tunc nos cupimus, non solum de usu consuetudinarii, uerum etiam a conuersatione, fabulis, salutationibus que fabulas interserunt, ieiunare. Et [a 1Kb] cum hec, teste Deo, ita, ut scribimus, sentiamus; tamen non sic nobis de ueritate blandimur, ut si forte sacerdotes siue doctores, qui sunt capita populi et colomne ecclesiarum, quodlibet ex his que professi sumus, [b 3Kb] probantes  rectius quid dixerint, pigri simus in eorum sententiam transire; preceptumque meminimus scriptum: Interrogate patres uestros, et dicent uobis . Neque enim  tam stulti sumus, ut quibus capita pro sanctificatione submittimus, his corda nostra humiliare nolimus. Pastor est: quo uocauerit, sequar: quod dixerit, ruminabo; quia ipse scit sibi pro custodia mea reddendam esse rationem . Hec [c 1Kb] sint, de quibus interim uobis ad presens occurrere potui: si que aut studio preteriisse, aut te adhuc titillare uideantur, sine uerecundia interrogare dignare, ut sine cunctatione respondeam, et aut emender de errore, aut confirmer in Fide. Testor omni legenti uerba professionis huius, quoniam si quis dempserit de [d 1Kb] his, demet Deus de libro uite partem eiusdem . Etenim ille qui nos crediderit aliud labiis loqui, aliud corde tenere; sicut superius dixi, cor nostrum Deus potest inspicere.  Ipsi obtulimus labia ad confessionem: de quibus possunt homines iudicare, satisfecimus; ac sic duobus testibus stabit omne uerbum nostrum , id est, Deo, cuius iudicium in nos, si fallimus, inuocamus; et hominibus, quorum suspiciones nostra confessione corrigimus, ne amplius in nobis  uelint male sentiendo peccare. Si quis his auditis in incredulitate perstiterit, ut non nobis fidei assensum tradat, non dubito, [e 1Kb] quin in die iudicii partem aut inter incredulum populum, aut inter falsos testes habiturus sit, et secundum iudicium legis Moysi iniquitatem quam in fratre suo meditatur, sit recepturus .

8. Nos enim, etsi peccatores sumus, tamen [f 1Kb] propter illa trecenta aurea scuta que Salomon fabricauit , erea facere non debemus. Scutum enim Fidei forma est secundum Apostolum, qui dicit: et Accipientes scutum fidei . Et ille pro aureis erea facit, qui [g 1Kb] subtracta fidei ueritate, solum degenere reddit et confessione tinnitum; et cum deuotus uideatur in numero, tamen  reus inuenitur ex uoto, id quod non credit confitendo. De quibus quidem dixisse beatus Apostolus suspicandus est: Habentes speciem pietatis, et uirtutem eius abnegantes . Nonne uidetur tibi uirtus in auro, et species in ere posse sentiri? Sed optamus assertionem propheticam custodire, ut ante pedes equorum regis, qui nisi episcopi aut doctores sunt, quorum pedes ueloces sunt super montes , euangelizantes pacem, fidei nostre scuta ponamus. Trecenta enim aurea scuta, siue beate Trinitatis fides, siue omnium creaturarum satio, celi, terre et maris: cursores [h 1Kb] enim qui ante pedes equorum ponunt ea, illi credendi sunt qui potuerunt dicere: Cursum consummaui : quia instituti lege [i 1Kb] huc usque ad finem seruare  possimus, ne illa [i 11Kb] Suracim rex Aegypti , hoc est, diabolus, a templo nostri cordis abripiat. Excubent suffragia orationum tuarum ad Iesum Christum Dominum nostrum, cui gloria in secula seculorum [k 1Kb] amen.





BACHIARII AD IANUARIUM LIBER DE REPARATIONE [a 1Kb] LAPSI 


Benedicto in Christo fratri, omni mihi fide et dilectione uenerabili, Ianuario Bachiarius peccator salutem.

 1 Nisi uererer, beatissime frater, ne inter simulatos amicos Iob mihi portio poneretur, qui uidentes plagam eius, ueluti qui non [b 1Kb] haberet consolationem, iugi silentio quieuerunt; prope fuerat, ut et ego superposita manu ori, et [c 1Kb] obturata fistula lingue, ianuas labiorum meorum taciturnitate concluderem. Sed absit hoc a fide mea, ut aliquam dicam plagam esse, que non habeat consolationem; cum mihi Propheta proclamet: Numquid medicus non est in Galaad, aut resina non est illic ? Galaad enim interpretatur [d 1Kb] aceruus testis: et hunc aceruum testem, totum canonem diuinorum librorum esse sentimus; ubi indissolubilium cumulus testimoniorum, ut quidam congestus est lapidum: in quo cumulo medicus uerus, [e 1Kb] noster Dominus  iehsu Christus, si quesitus fuerit, inuenitur. Resina autem quid est, nisi continentie uirtus, que dissoluta coniungit et scissa conglutinat? Quod nos scientes, non dubitamus ad consolationem ipsius plage que contigit, oris nostri lamenta miscere. Audiuimus enim horrende cladis excidium: audiuimus [f 1Kb] exsultantem de ruina militis Christi Satanam; et iubilatio uocis quam in triumpho suo diabolicus dedit exercitus, ad aures nostras usque peruenit: et testem Deum inuoco super animam meam , quia [g 1Kb] sunt mota uiscera mea; et ita commouerunt se ossa mea, ut omnem partem corporis mei sentirem eadem plaga torqueri. Neque enim absque damno meo hoc accidisse dixerim malum, ubi  membrum corporis mei diabolica sagitta percussit, cum Apostolus dicat: Si patitur unum membrum, compatiuntur omnia membra .

2. Sed non admittitur in totum animus meus lamentationi uacare uel fletui, quia aduersus uos mihi locus est irascendi. Ecce [h 1Kb] in communes inimicos processit frater nobiscum in prelio, et subito prostratus est casu: hunc uos nec sepulture dignum honore iudicastis, sed reliquistis eum feris et alitibus deuorandum. Ubi est misericordia christiane religionis, quam Magister noster  sacrificio docuit esse meliorem? Ecce iacet frater ab hoste percussus: adhuc forsitan palpitat; et uos, quia sine uulnere [i 1Kb] reuertimini, ne consolationem quidem plage ipsius deferri tentastis. Nolite esse  sine formidine, beatissimi [i 1Kb] fratres: fortiorem percussit inimicus, ut celerior postmodum ei fieret aditus ad reliquos. Ut quid, rogo, spernitis uulneratum, aut sic [k 1Kb] putatis esse mortuum? Melior fuit concubina Saulis [l 1Kb] filia Respha , que corpora defunctorum quos Dauid pro Gabaonitarum ultione percusserat, eo usque accincta sacco, hoc est, cilicio custodiuit, donec eis roraret aqua de celo, id est, donec pro uenia eorum misericordie celestis stilla deflueret. Melior ille Iudas Machabeus , qui etiam pro mortuis fratribus orationem credidit esse faciendam, quos furata de [m 1Kb] Iamnia ciuitate idolorum dona prostrauerant.

3. Ut quid, rogo, Medicus noster inter librorum  suorum loculos tot constituit genera pigmentorum, si nichil est ex omnibus emplastris eius, quo sanari possit uulnus quod inflixit inimicus? Itane fuit quod lateret [a 1Kb] Archiatrum, cui nequaquam artis sue peritia prouideret? [b 1Kb] Et si placet, aperiamus scholam Medici nostri; et ea principio canonis uulnerum et medicaminum species perquiramus. Ecce in ipsius introitu schole occurrunt illi duo auctores seminis carnalis [c 1Kb] , qui uenenato serpentis dente percussi, non statim [d 1Kb] perpetue pene mortis addicti sunt; sed deiecti de paradisi deliciis, id est, de Ecclesie libertate et de sacri communione mysterii, ideo temporarie sub typo meroris tribulationisque damnati sunt, ut malagmate penitentie sanarentur; et eo usque de ligno uite, id est, Christi participio  exsules fierent, donec ad eum per rompheam flammeam , id est ignitam martyrii passionem, aut per Cherubim Domini qui interpretatur multitudo scientie, remearent: de quibus nunc per singula non est temporis loqui. Quid uero ille fratricida, cui ob hoc signum Dominus mandat imponi , ne ab aliquo possit occidi? Non uult enim mortem peccatoris, sed ut conuertatur et uiuat . Nec longe ab his distat ille princeps patrum, qui primus credidit, et reputatum est ei ad iustitiam ; qui captum ab hostili [e 1Kb] legione filium fratris, assumpta uernaculorum turba, surripuit: quem postmodum de Sodome plaga, id est, de iudicio gehenne, habito cum diuina maiestate colloquio, hoc est, orationis sue meritis liberauit.  Et tu ergo assume uernaculorum turbam [f 1Kb] , id est, opere tuo non alieno, fratri auxilium presta captiuo. Loquere cum Domino, hoc est, ora ad Christum, ne eum futuri iudicii ignis exurat.

4. Imitare patriarcharum opus , qui stuprum sororis sue in alienigenarum manus incidentis, non solum [g 1Kb] horruerunt, sed etiam uindicauerunt. Require tamen, qui ultores fuere peccati. Nonne Simeon atque Leui? Et tu ex tribu Leui es, qui ecclesiastico seruis officio. Simeon autem obauditio interpretatur. Et tu ergo, qui obediens fuisti Deo, inobedientem animam liberare aut uindicare cur cessas? Anima autem fratris tui,  soror tua est; quam si passus fueris inter alienigenas seruire, peccabis. Sed dicis fortasse, Leuita est iste qui cecidit: non ei remedii potest medicina conferri. Erras, frater: recurre ad scholam Medici. Ecce in secundo loco, id est, Exodi libro, ubi totius plaga populi uulnusque describitur, etiam Leuite peccasse referuntur; qui priores ad correptionem legislatoris emendati esse perhibentur; et non tam in eis peccati crimen arguitur, quam uelox conuersio in penitentie celeritate laudatur . Cuius rei etiam in Ezechiele meminit Dominus noster, cum dicit de Leuitis: Qui primi exierunt a me, cum errasset Isrel . Ipse quoque pontifex ad suggestionem populi idolum fabricauit: pro quo orationem fecit  Moyses, hoc est, fraterno liberatus est auxilio. Sed dicis fortasse, beatissime: Adhuc nec Leuite sanctificati erant, nec pontifex consecratus, cum istius mali crimen admissum est. Non contradico perspicacie tue, quam ex Scripturarum uoluminibus concepisti. Tamen sic [h 1Kb] possem respondere tibi secundum apostolicam sententiam, qua loquitur ad Hebreos ; quia in Abrahe lumbis latens Leui decimas [i 1Kb] Melchisedech dedit, et accepit. Aut ipsi Aaron quid tibi minus uidetur fuisse de pontificali honore uel gradu, cum Aegyptum signis percussit horrendis, et egrediens nocte cum populo, [i 1Kb] sanctum celebrauit pascha? Scimus autem quia sine sacerdote pascha non poterat celebrari.

5. Sed intermissis his, interrogare te uolo: Quid  erat Aaron, cum aduersus Moysen inuidie liuore percussus, iuncta sibi Maria, murmurauit ? At dicas fortasse, minus est inuidia quam fornicatio. Lege ergo beatum Apostolum, qui dicit: Neque fornicarii, neque inuidi, neque maledici, neque auari, neque detractores regnum Dei consequentur . uides ubi uelut equalia sibi similiaque iunguntur, que ad celorum regna non subeunt? Aduerte cuius pene sententiam mereatur inuidia, per quam prophetissa Maria lepra percutitur : cuius etiam auaritia, pro qua Giezi Elisei minister simili sorte damnatur . Tu uero, [k 2Kb] qui auarum non detestaris,  qui inuidum non refugis, qui detractorem raptoremque non deuitas, fornicatorem ad tempus fratrem reuertentem eterne mortis pena condemnas? Nec ideo hoc dicimus, ut peccandi frena laxemus. Aduertat quisquis hoc legerit, quia non uiuentibus loquimur, sed mortuum consolamur. Denique resurgat; et [a 1Kb] uidebis, quod statim ei trademus Psalmiste uersum dicentis: uirga tua et baculus tuus, ipsa me consolata sunt . Accipiet uirgam correptionis, et baculum qui sustentare possit infirmum. Ita autem intelligamus Apostoli dictum, quod neque inuidi, neque fornicatores, neque aliena appetentes regnum Dei possidebunt; id est si quem in hoc uitio tempus [b 1Kb] accersionis inuenerit; quia alibi Dominus dicit: Unumquemque in uiis suis iudicabo  . Et ipse Apostolus ait: Quales aliquando fuerint, nichil mea interest . In epistola sua beatus Ioannes [c 1Kb] orare mandat pro fratre, qui non habet peccatum usque ad mortem , id est, non usque ad extremum uite sue finem peccatorum suorum mala fuerit secutus. Nam de Leuitis quod superius dixeras, non eos fuisse sanctificatos, cum peccatis fuere polluti: quid tibi uidetur illud quod scriptum est in beati Esdre libris , ubi [d 1Kb] reuersi de captiuitate Babylonie, et restructis nuper templi Dominici fundamentis, non solum plebs uulgi, uerum etiam familia sacerdotalis, et illius Iesu magni, inuenitur in mulieribus alienigenis, hoc est, Syris et Idumeis et Moabitis et Ammonitis esse permixta? Qui  tamen omnes peccato eodem, accipientes consilium Esdre, et recedentes a mulierum alienigenarum consortio, caruerunt. Unde uides quod sicut peccati contagione maculamur, ita expulsione eius abluimur [e 1Kb] .

6. Ne, queso, beatissime, fratrem nostrum in profundo putei sub iniqui principis potestate demersum, lapidibus desperationis obruamus. Imitemur illum Aethiopem , qui sanctum Ieremiam in lacum ab iniquo rege demersum,  assumptis triginta hominum auxiliis, et demissis ad eum pannis ac funibus [f 24Kb] liberauit. Ecce frater in lacu est: assumamus triginta homines, id est, siue beate auxilium Trinitatis, siue cum labore [g 1Kb] animi, carnisque et spiritus, demersum in profundo putei liberemus. Mittamus ei pannos ueteres: reducamus in memoriam eius exempla antiquorum, qui per peccatum collapsi, postmodum de profundis malorum per penitentiam ad superna relati sunt; que cum ei ante oculos posita fuerint, desperare non poterit. Solet percussus miles in primo certamine, in secundo fortius dimicare, et contra [h 1Kb] percussorem suum magis iratus insurgere. Ecce in [i 1Kb] seculi fine consistimus: instant pro Christi nomine prelia passionum. Quid mirum, si ille  quem fornicationis hasta percussit, in passionis congressione superauerit? Quid si uictor fuerit in martyrio, quem uicerat incontinentia et libido? Nonne sic fecit ille Nazareus  ex repromissione natus, quem cum in perniciem sui mulieris blandimenta uicissent; postmodum in fine obitus sui, sub [i 1Kb] martyrii passione, maiorem inimicorum exercitum prostrauisse, quam ante quando Nazareus, hoc est, immaculatus fuerat, reperitur? Sicut enim illa sacerdotalis familia de Heli cognatione descendens , cui iurauerat Dominus, ut nullus de ipsis ante faciem eius assisteret, eo quod grauibus peccatis Dominum prouocasset: nonne omnis illa cognatio pro Dauide a Saule refertur occisa ? Et quid est hoc,  nisi forma martyrii, ut quos graue peccati crimen inuoluerat, mors pro Christo illata liberaret? Hec sunt beatorum uoluminum sacra mysteria. Sic uasa [k 1Kb] sua nequaquam figulus patitur interire , qui etiam ea confracta et in lapidibus illisa redintegrare posse se dicit.

7. Ne spernas, queso, fratrem defunctum: filius est Sunamitis sterilis , id est, Ecclesie: ex repromissione natus est iste qui mortuus  est. Quondam enim natiuitatem eius [a 1Kb] secundo Abrahe Dominus in Isaac semine spopondit atque pollicitus est ; cuius caput in messe calore percussum est, id est, principale mentis eius inter ipsam [b 1Kb] spei libidinis flammam concaluit. Currat ad Eliseum mater eius; id est, sollicite plangat Ecclesia: resurget enim, si fideliter hoc sperauerimus a Christo. Et tu, beatissime, in defuncto fratre opus imitare Elisei: manus manibus, pedes pedibus, os ori compone. Primum, ut compatiaris ei qui mortuus iacet; neque elatus integritatis tue triumpho superexcrescas eum, aut superextendas te ei, quem repentina mors rapuit; sed imitare Apostolum, qui dicit: Timeo ne humiliet me Dominus Deus meus apud uos, et lugeam multos  ex eis qui ante peccauerunt . Appone preterea oculos tuos oculis ipsius, ne in perditionem sui ulterius euagentur: os [c 1Kb] illius, ne confabuletur iniqua: manus illius, ne operentur aduersa: pedes illius, ne uagentur in turpibus. Et sic, cum pro custodia sui membris illius membra tua fuerint copulata, non solum peccandi ulterius spatium non habebit, uerum etiam spem capiet resurgendi; ut qui peccati frigore mortuus est, consolationis tepore reuocetur ad uitam. Memento autem, ut omnes a conspectu eius eiicias: nullus uideat, nullus in medio sit, nec quisquam sibi uisionem eius de propinquitate presumat. Quid dico propinquum? si [d 2Kb] mater illa carnalis sit, nec ei aditus detur intrandi. Sic enim Eliseum in Sunamitis filio , sic Dominum nostrum in principis filia , sic beatum Petrum in Dorca uidua fecisse cognoscis . ualde enim debet secretus et solitarius locus mortuo in peccatis homini preparari, ubi nichil capiatur amplius, quam medicus et cadauer.

 8. Ne, queso, beatissime, [e 1Kb] percussum fratrem, et aliquando nobis placitum relinquamus, inermem quem inuenit inimicus. Defuit ei lorica iustitie , galea spei ac salutis, et gladius spiritus, quibus armantur milites Christi. Curetur, rogo, quia adhuc palpitat; et reuertatur ad pugnam. Nonne ille egregius et fortis Dauid, qui in adolescentia sua gigantem mire magnitudinis superauit, postea mulieris inepta nuditate superatur? . [f 1Kb] Qui mox ut prophete uocibus , quod peccasset, agnouit, statim ad penitentie malagma confugiens, cicatrices criminum confessionis satisfactione sanauit. Sed nec sic quoque eum impugnare destitit inimicus. Nam et postea eum, populum numerando , peccare persuasit;  et pene telo gigantis occidit , nisi eum [g 1Kb] Abisai frater Ioab principis militie interposita auxilii sui tuitione liberasset. Unde etiam, credo, ipse in psalmo LXX dicit: Mei autem pene moti sunt pedes . Et alibi: Sepe expugnauerunt me a iuuentute mea . Sed [h 1Kb] qui dicis, Non fiat eius memoria, quia turpi peccato se ipsum iugulauit; require primum, frater, utrum iste qui cecidit, in pugna inuentus, an in domo fuerit uulneratus: quia plus quidem misericordiam meretur quem in certamine hostis percussit, quam ille quem dormientem latro confoderit. Ego illum certe in prelio uidi constitutum: pugnabat cum scuto ieiunii aduersus illecebras gule: pugnabat cum taciturnitatis lorica contra detractionis iacula  et reliqua tela maledicta; sed in illo loco in quo securiorem se arbitrabatur esse, percussus est. Sicut enim Asel, frater ille Ioab principis militie Dauid, qui [i 18Kb] uelox sicut ceruus a Scriptura esse perhibetur , ob hoc, credo, quod incoinquinati corporis puritas donum ei uelocitatis  indulserat (Corpus enim  [a 1Kb] ab eo quem persequitur, Abner, de cuspide lancee in renibus refertur esse percussus. In quo loco membri, uitium fornicationis poni, nullum puto esse qui dubitet. Sicut etiam ipse Abner a Ioab fratre eius postmodum in inguine percussus esse perhibetur ; quia fornicationis forma non alibi quam in inguine merebatur interfici. Numquid autem Asel consolationem fratrum non meminit, quem ita totus Dauidis planxit exercitus? aut de libro uite deletus est, id est, de memoria Dominice lectionis? Sic scriptura non obliuiscitur, ut etiam uelocitatis eius quam ante mortem habebat, [b 1Kb] faciat mentionem, cum dicit: uelox erat sicut ceruus; id est, qui non solum perspicacia mentis,  inimici laqueos euitabat, uerum etiam serpentium, hoc est, aduersariarum uirtutum interfector exstitit.

9. Memento, frater, quod caro sumus: mare illud  quod beatus Ioannes in Apocalypsi uidisse se dicit, uitreum fuisse descripsit ; et ideo in nobis cito periclitatur aut frangitur. Lubrica est uia seculi huius, glaciali iniquitate constricta: quam cum [c 1Kb] modice concupiscentie calor soluerit, facilis est ad lapsum ruinamque miserorum: Porrige manum tuam iacenti fratri , qui confusus pudore peccati, nec erigere se nec oculos audet attollere. Comple legem Moysi: Si ceciderit asinus [d 13Kb] fratris tui sub pondere , hoc est, caro uicta peccato,  acclina te, et humilia te, et subleua de ruina. Quid erubescis coniungi homini peccatori? Respice illum qui dicit: Noli nimium esse iustus . Magister noster a latronibus uulneratum , non solum cura dignum iudicat, uerum etiam ad stabulum suum et ouile restituit; ac datis stabulario duobus denariis, hoc est, utrisque diuini canonis Testamentis, maius ei premium pollicetur, si diligentia sua percussum hominem ad statum pristinum reduxerit. Et tu ergo collige fratrem, quem diabolus latro cum satellitum suorum turba percussit: assigna stabulario, hoc est, [e 1Kb] B. episcopo, qui si quid in eo impenderit, amplius a Domino consequetur. Sed dicis forte: Ille uulneratus erat; hic mortuus est. Et tu ergo si mortuum dicis, uel iuxta  Elisei illum ossa constitue . Nolo, ut eum longe segreges a Christi membris, quia ipse consortio meliorum erubescet, et resurget ad uitam. Non emendationis paruum putes esse [f 1Kb] tormentum, si peccator adsciscitur in consortium beatorum; quia  illorum premia, sua sentit esse tormenta. Si quis laudatur, erubescit: si quis uituperatur, agnoscit. Inter hec uerborum flagella constitutus, satisfactioni emendationique semper approximat.

10. Iam uero illud quale est, quod a quibusdam audiuimus dici: ut illa uel ille, qui criminis peccatique consortes sunt, ueluti in matrimonio coniugioque iungantur. Absit hoc a [g 1Kb] christiani oris eloquio. Serpentis est ista suggestio, ut illius quem occidit, etiam cadauer assumat. Nonne simile est, si quis percussus grauiter, extremo anhelet in fine; et hunc terrenus medicus, si forte uisitauerit, quia non posse uiuere suspicetur, hortetur occidi? Simile est sine dubio quod dicitur: Inuentus est frater, aut soror, concupiscentie telo grauiter uulneratus: huic cum  [h 1Kb] sceleris sui nuptie suadentur; quid aliud dicitur nisi occidatur, quia uiuere aut euadere non poterit de hac plaga? Nescis fortasse, que pena maneat desperantem? Ille nuntius Saulis mortis  cum ad Dauid uenisset, et referret ei inimicum suum esse prostratum; Dauid causam mortis inquirens, audiuit ab eo, quod ipse nuntius illum suo gladio peremit, addens et dicens: Quia uidebam quod ictu illati in se uulneris non erat uicturus ; quem Dauid statim morte damnauit; cum percussum ab hostibus desperasset esse uicturum, et eum sublata spei fiducia iugulasset. Quin immo more Dauidico scindantur uestimenta cordis et pectoris: flebilis uox tollatur in planctum: doceatur lamentum Isreliticus populus, id est plebs ecclesiastica, et dicat:  [i 9Kb] Subleua lapides tuos super altitudines tuas, et cogita de interfectis tuis, quomodo ceciderunt potentes in prelio. Non nuntietur hoc in Geth, neque predicetur in uiis Ascalonis, ne forte letentur filie alienigenarum et exhilarentur filii incircumcisorum ; et reliqua, que continentur [i 1Kb] lamenti ipsius edicto; et dicat, aut loquatur: ecce prohibetur ne in terminis Geth, neque in finibus Ascalonis, hoc est, in notitiam secularium siue hominum mundanorum, casus fratris uel ruina seminetur: et nos passi sumus, non solum ipsam quam incolit ciuitatem, sed etiam totum orbem fame ipsius desperatione compleri? Nonne huic precepto coheret etiam ille euangelicus sermo, qui dicit: Si peccauerit in te frater tuus, corripe eum solus; quod si te audierit, lucratus es eum:  si autem non te audierit, adhibe tecum duos uel tres testes , et reliqua que continet sermo precepti. uides ergo quid dicit: Ne exhilarentur filii incircumcisorum. Me miserum, qui ista cognosco. Filii enim incircumcisorum qui sunt nisi homines  huius seculi, in peccati sui errore [a 1Kb] et gentilitate uiuentes? Hi ergo exhilarantur, cum audiant ruinam militis Christi, uel ex illius se consolantur opere dicentes: Ecce qui nobis [b 1Kb] exprobatur a ceteris: ad cuius exemplum cogebamur uiuere; qui cum nostro emersisset e corpore, tamen ad confusionem nostram uita eius dicebatur esse dissimilis. Numquid non melius erat nec inchoare quod bonum est, quam tam turpiter cadere, aut non posse se complere quod ceperis? Nescientes, quod iudicio Dei maiorem forsitan excusationem habitura sit anima, que bonum uoluisse et ab insidiatore supplantata esse noscitur, quam ea que rebellis Deo, ex seruilis desperatione formidinis magis elegerit iugo captiuitatis addici, quam periculum certaminis experiri. Nonne apud  regem suum [c 1Kb] miles excusatur propriis uulneribus, et plerumque strenuum bellatorem cicatricum suarum plaga commendat.

11. Sed pretermissis his, plangatur defunctus, sepeliatur mortuus; id est, partim nostro labore, partim uerecundie sue confusione peccatum eius celetur, et auferatur e medio. Nos autem consolationis linteamina et celestis spei pigmenta tribuamus: ipse autem intra sepulcrum secreti sui, confusus peccati pudore contineat se; ibi conscientie sue uerme laceretur, qui [d 1Kb] totas in eo putredines peccatorum consumat, donec nullum ex se fetorem fame turpis emittat. Nonne sic beatus Tobias ueniam misericordie celestis emeruit, mortuis in captiuitate fratribus tribuens sepulturam? credo, lapsis sub  mundialis principis dominatione suadens insinuansque penitentiam . Et nos ergo, secundum quod meretur, corpus illius [e 1Kb] contegamus. Ecce exiit propheta de Hierusalem , hoc est, de domo Domini aduersus Bethel que fornicabatur a Domino, id est, mundi istius ciuitatem; cui preceperat Dominus, ne de cibo eius gustaret aut potu. Sed qui per pseudoprophetam, id est, per spiritum fornicationis, deceptus est ab iniquo, cecidit in potestatem leonis ac [f 1Kb] sortem, qui  rugiens circuit, querens quem deuoret . Qui tamen iuxta cadauer eius assistit, ut nisi fuerit ad Ecclesie sinum et sepulcrum portatum, in cibum ei escamque proficeret. Sed nos uel pseudoprophete imitemur officium; et eum quem percussit diabolus, [g 1Kb] debito omnibus honore tumulemus. Solet Christus de tali sepulcro mortuos suscitare: tantum ne cadauer eius deuorandum feris aut alitibus, id est, uitiis siue hominibus seculi relinquamus. Qualiter, rogo, de misericordia Domini possumus desperare, qui etiam Pharaonem arguit, quare nequaquam penitere dignatus sit, dicens in prophetia Pharaonis: Brachia regis Aegypti contriui; et non est deprecatus ut daretur in eo sanitas, et redderetur ei uirtus ad comprehendendum gladium .

 12. Salomon [h 49Kb] ille mirabilis, qui meruit adsistrici Dei , hoc est, Sapientie copulari, in alienigenarum mulierum incurrit amplexus; et uinculo libidinis illaqueatus, etiam sacrilegii errore se polluit, quando simulacrum Chamos Moabitico idolo fabricauit . Sed qui per [i 1Kb] prophetam culpam erroris agnouit, numquid [i 1Kb] misericordie celestis extorris est? At forsitan dicas: Nusquam eum in canone lege penituisse, neque misericordiam consecutum. [k 1Kb] Audi ergo, frater. Penitentiam eius que non scribitur publicis legibus, fortasse ideo acceptabilem aliqui dicant, quia non ad faciem populi, sed in secreto conscientie, Deo teste, penituit. ueniam autem ex hoc consecutum esse cognoscimus; quia cum solutus fuisset a corpore, sepultum illum  inter regum Isrelitarum corpora Scriptura commemorat: quod tamen alibi peccatoribus regibus abnegatum esse cognoscimus, qui usque in finem uite sue in propositi peruersitate manserunt; et ideo quia inter reges iustos meruit sepeliri, non fuit alienus a uenia: ueniam autem ipsam sine penitentia non potuit promereri. Synagoga illa Core, cum pro ausus sui temeritate terre hiatu uiua fuisset absorpta; [l 1Kb] arule tamen eorum in quibus ignem succendebant alienum, a Domino circumdari iubentur altario  , ob hoc quia sanctificate fuisse dicuntur: quas nos animas eorum esse sentimus, in quibus adulterine flamme calorem presumpta libertate susceperant; et ideo uiui deglutiuntur; arule uero eorum perire prohibentur; sicut etiam Apostolus dicit: Dedi huiusmodi hominem Satane in interitum carnis, ut spiritus saluus sit [a 1Kb] in die Domini nostri Iesu Christi . Considera ergo, frater, quam paucis tribuitur, ut de amphitheatro mundi istius, ubi cum feris, hoc est, cum uitiis depugnatur, immaculati a peccati morsu membra liberent sua. Quod expertus ille dicebat: Ne tradas bestiis animas confitentes tibi . Sed quia iam dudum est, quod tecum sermocinantur, cauendum est nobis, ne offendat te nostra uerbositas. Unde etiam  ad te cuius causa hec diximus, stylum uertimus.

13. Quid me refugis, frater? Quid te magis consortio mundialium hominum credis? Illi fortasse [b 1Kb] rideant culpam tuam; ego plango, et si commori necesse erit, optabo. Quid erubescis presentiam nostram? Similis nobis causa est, quia et ego in tuo negotio pudore confundor. [c 2Kb] Rasit, ut uideo, Ammonitius rex  militibus Dauid, hoc est, ministris Christi, dimidium barbe et tunicas eorum usque ad inguina precidit: id est, sustulit ab eis in dimidietate barbe uirilem speciem, et effeminari eos per delectabilem uitiorum nouaculam fecisse monstratur. Dimidia autem barba tibi rasa est, quia uno uitio, si quid boni in Dei uirtutibus gesseras, perdideris: dimidia et tu rasus es barba, quia si uolueris  reliquo uite tue tempore quod tibi superest laborare, concrescet. Precidit uero tunicas usque ad inguina, cum turpia facta que ipse persuaserat, in oculis hominum reuelauit. Sed et super hoc spes. Sedeamus in Hiericho, donec crescant barbe nostre: id est, simus opprobrium et ignominia meliorum et efficiamur anathema omnium, sicut in Hiericho Isrelitico populo fuit, donec barbarum species nobis, hoc est, uirtutum incrementa nascantur. Crede mihi, quia regi nostro dolebit iniuria, ulciscetur nos milites  suos, quibus in dehonestatione sua fecit ista inimicus. Abfuit paulisper a conspectu nostro rex noster Dauid; et ideo uicti ab inimicis, [d 23Kb] partem agri plenam lenticula rubicunda que est uerecundie nostre et delicate castitatis forma, confregimus. Sed iam ubi recordationem peccati rex noster oculis nostri cordis aperuit, stemus, ut uel illud quod residuum est, id est, reliquum uite nostre tempus defendatur, ut saluum sit. Ne, queso, te persuadeat quisquis ille dicat tibi, ut scelus hoc in coniugium uertas, ac de crimine matrimonium uoces. [e 1Kb] Nolo offensam Dei prouoces, atque multiplices. Si enim ut uocatur in culpam, quod furtiue ac cum timore persuasit tibi inimicus, quomodo merebitur ueniam, quod ueluti insultans Deo et eius iudicio, publice tibi  ceperis uindicare? Imitare illum Amnon Dauidis filium , qui cum in sororis sue stuprum illicita flamma caluisset, postmodum eam magis exosus est, quam antea amauerat; et pro hoc facto occisus est a fratre, quia [f 1Kb] agnita culpa erroris non mansit in crimine, sed materiam ipsius peccati uehementer exosus est. Unde etiam suspicamur Dauidem ei non fuisse commotum, quia cito uidit eum penitentiam recepisse; et id, [g 1Kb] per quod unius hore spatio deceptus est, statim eum impatientia odisse, et uirtute penitentie disrupisse eius laqueos. Qui uero captus est in rete uitiorum, et patienter inimicis suis, hoc est, uenatoribus acquiescit, donec etiam recludatur in cauea, et ibi longo temporis spatio saginetur ad pompam; tum maxime [h 1Kb] principalibus seculi,  cum occisus fuerit, placiturus est. Donec [i 1Kb] muscipulam fornicationis euaseris, non te ebrietatis laqueis credas, per quos [i 1Kb] animos irati Absalonis incurras ; quia luxuria atque ebrietas, quedam sibi in uitiorum natiuitate germanitas est.

14. Attolle ergo animos, frater, erige oculos quos conscientie pudor inclinauit; nec te inimica desperatio confringat. Ecce Absalon qui fratrem occiderat, per amicorum suffragia regis ueniam promeretur : ita ut etiam osculum pacis et presentiam  uultus Christi non desperet exposcere. Et tu ergo quos amicos Dauidis esse nosti, qui quondam pater tuus, quando non peccaueras, fuit, humilis esto et acclinis, ut quod a te non potes, per illorum suffragia [a 1Kb] merearis. Ac si forte duri fuerint in audiendo, opportune, importune non desinas supplicare; quia Absalon per iniuriam meruit, quod per amicitiam impetrare non potuit; et quod [b 3Kb] pro meritis non meruit, per iniuriam obtinuit. uis scire quod plerumque per occasionem iniurie sancti pro peccatoribus deprecantur? Beatus ille unus ex [c 1Kb] quatuor, confessorum caput et martyrum, cum ab insano populo lapidibus urgeretur, in ipso exitu Isrel de Aegypto , id est anime de corpore discedentis, genu flexo, patri pro peccatoribus  suppliuauit : Magistri nostri secutus exemplum, qui persequenti semetipsum populo ueniam postulabat . Ecce uides, ubi occasio precum nascitur ex iniuria et pena sanctorum. Nec hoc ideo dicimus, ut tu per contumeliam beatorum suffragia merearis; sed consilium damus, ut si pro magnitudine sceleris tui supplicare non ausi sunt, [d 1Kb] importunitatis tue iniuriam patientes, facilius pro eo a quo lesi sunt, audiantur. Incende hordeum finitimum tibi, quod est in agro ; quia lingua ignis est [e 1Kb] , ager autem est hic mundus. Sic quandocumque ceperis uite bone fructibus derogare, et dicere: ecce quales sunt sancti, qui pro peccatoribus non audent rogare: ubi est quotidiana merces operis? tunc incensa  per linguam tuam sanctorum spes incitabitur ad fiduciam deprecandi; quia cognoscent te ad hanc necessitatem, utilitatis tue causa, non uitio detractionis impactum: sicut Absalon, non ob hoc segetem Ioab incendit, quod nocere uellet ei tamquam inimico; sed ut uel sic ad detrahentem sibi respiceret, quem non audierat blandientem; et ita eius presentiam mereretur, qui Christi erat proximus uel amicus. Fructus enim sanctorum qui secundum homines est in hordeo, non incongruenter accipitur: qui uero secundum Deum, in tritico poterit estimari; quia non dubium est, sanctos utrumque seminare secundum Apostolum, prouidentes bona non solum coram Deo, sed etiam coram hominibus . Et ideo Absalon hordeum finitimum sibi,  id est, conuersationem que inter homines agebatur, incendit: ad illud uero quod coram Deo est,  peruenire non potuit, quia illud solus Pater agnouit.

15. Sed forsitan dicas: Persuasio tua quietum requirit hominem uel securum; me autem necesse est quotidie persecutorem seculi formidare, qui in me dedecus [f 1Kb] proxime sue optat ulcisci. Si ergo tale aliquid pertimescis, ecce sex refugii ciuitates , quas, si placet, ingredere. Ac si forte pro conscientia peccatorum, illas que sunt in terra repromissionis, hoc est, in Ecclesia, intrare non audeas; est Bosor [g 1Kb] ultra Iordanem in solitudine, que interpretatur angustia; id est, cellula monasterii parua uel modica; et optime tibi conueniet, quia de sorte Ruben est, et ipse torum patris maculauit illicite . Est et Ramoth de  sorte Gad, que interpretatur excelsa mors, uel uisio mortis. uere enim excelsa [h 1Kb] mors, penitentia dicenda est, cum mortificatis membris deducatur homo ad excelsa celorum unde fuerat ante dilapsus: siue iuxta istam humilem mortem que generaliter omni carni imminet, illa ad comparationem eius rationabiliter excelsa nominatur; quia multo nobilius est per penitentiam mori, quam communi hac morte dissolui. Si autem uisionem mortis sentire uelimus, ita potest intelligi; quia cum sumus in penitentia constituti, et ante oculos nobis ponimus gehenne infernique tormenta, uidemus ipsam speciem mortis, de qua penitentie beneficio liberamur. [i 1Kb] Tantum memineris te in ancille filii ciuitate agere penitentiam; quia Omnis qui peccat, seruus est peccati ; [i 1Kb] et formam serui accipiens, necesse est humilies teipsum usque ad mortem . Est Gaulon in finibus Manasse, que interpretatur uolutatio, ut tu memineris tibi in cilicio et cinere esse uolutandum: et hoc in finibus Manasse, qui interpretatur obliuio, ut obliuiscens ea que ante gessisti, in priora te extendas . Hic ergo inhabita, ut per angustias, mortem et uolutationem, iram persecutoris euadas et spem salutis inuenias. Tum deinde in his si quid utiliter gesseris, etiam ad Cades in terra repromissionis, que est in Galilea, poteris peruenire: que interpretatur sancta; ut cum in tribulatione opus corruptionis abieceris, etiam ad sanctam tibi Ecclesiam tribuatur accessus; et in sortem Nephthalim, que dicitur uitis remissa , ut de sacramento dominici sanguinis participare merearis. Sed nec Hebron aditus tibi claudatur,  que interpretatur coniunctio, siue coniugium. Reuertatur enim anima tua ad uirum suum, id est, ad spiritum Dei, a quo pro tempore peccaminum fuerat [a 1Kb] uiduata. Sicque etiam sextam ciuitatem Sichem quam Ioseph noster in hereditatem consequitur, [b 1Kb] propter quod ibi sepultus est, ualebis intrare: que interpretatur humerus, siue labor; ut ostendas te per laborem penitentie, ab errore tuo Christi humeris reportatum , et adiunctum nonaginta nouem ouibus, effectumque centesimum, quia ipsa Sichem ab alienigenis centum agnis scribitur comparata .

16. Sed cur, frater, adhuc iacentem te torpor delectat? Surge, quia medicus aduenit, qui dicit secandas esse putredines peccatorum, et post hec  curandam plagam ipsius cicatricis. Quid expauescis? Quid refugis curam? Qui hastam [c 1Kb] zabulicam que sexcentorum siclorum pondere pregrauatur , nequaquam ueritus es; cur subterfugis cultellos euangelici ferramenti? Qui ignem inimici flammasque perpessus es, cur ignem Domini, hunc quem uenit mittere in terram , qui consumet fenum, et stipulam, et ligna , formidas? Abscinde a te [d 1Kb] putrem consuetudinis uoluntatem: ure renes tuos et cor tuum; damna inimicam tuam corporis speciem, per quam aut ipse deceptus es, aut alios decepisti. Horreant [e 1Kb] exinanita membra ieiunio, et cilicium quod sordida ratione pollueras, pro tegmine habere consuescas; ut cum attactus eius atque asperitate compungeris, semper peccatorum  tuorum stimulos recorderis. [f 1Kb] Timet in te uitulum tuum Moyses , per quem luxuriatus es in eremo; id est, carnem tuam legis ac ieiunii disciplina conficiat, ut ad nichilum redacta tenuetur. Legisti, credo: Irascimini, et nolite peccare . Ita et tu irascere peccatis tuis, ut ultra non pecces. Preueni ultricis gehenne seua tormenta, et  ipse tibi tortor exsiste; ut cum uenerit, nichil uueniat, [g 1Kb] quod in te possit punire inimicus. Si uenerit passionis occasio, memento qualiter tibi sub Regis tui presentia dimicandum sit, ut culpam emendare possis desertoris et refugi. Si uero forsitan defuerit huius felicitatis occasio, ipse tibimetipsi tuus poteris esse persecutor; ut, sicut Apostolus dixit , [h 1Kb] per omnem mortem constituas te Deo. In gredere monasterii tui carcerem; et tenebras solitudinis quibus ad lucem perditam reuoceris, exquire. Sit tibi fames pro [i 1Kb] gula, sitisque pro flamma; ut manu carnificis uoluntatis, per abstinentie penam costarum compago nudata uisceribus sit; et pro supplicio ignis internas ossium medullas dure sitis depascat incendium. Sit tibi uigilia uelut officiorum custodia  pullicorum; ac sicut catena rigentis ferri, sic duriori consuetudine et lege constrictus, sub imagine martyrii ueniam misericordie celestis exspecta. Eia, eia quid dubitas? Scalam illam Iacob  unde lapsus es, dum uelis ascendere, adhuc posita nondumque subtracta est: et licet in ruina tua omnia membra colliseris, tamen iterum conare ascendere: et donec uenias ad illum gradum unde cecidisti, fortiter te serua atque custodi; quia licet lubricus sit omnis ascensus, tamen ille cito uergit ac deiicit in profundum.

17. Sed fortasse dicas, quia more Phariseorum imponam grauia onera super humeros hominum, et ipse digito meo nolim contingere ea . Ecce, frater, quia nobis [i 1Kb] iurandi licentia prohibetur  , si quid infelicitati mee credis, spondeo secundum [k 1Kb] misericordiam Domini, huius me laboris quem suadeo, uelle esse participem: consortium uero tuum, cupidus salutis tue non solum ingero, sed etiam offero: ac si tu ad nos fortasse uenire confunderis, manda; et ego ad ducendum te sine dilatione properabo. Horreat consortium  tuum, uelut Ruth de agro Moabitico, hoc est [a 1Kb] anime de ebrietate et fornicatione uenientis: qui sua tantum querit, et misericordie nescius, de Isrelitica sibi solum stirpe gloriatur. Ego uero licet Booz similis non sim , tamen animam tuam mihi cupio sociari; nec [b 1Kb] arguat me quispiam esse presumptionis, quia licitum est mihi semen de fratris defuncti uidua suscitare , ne perdam calceamenta paschalia, et exheres Christi passionis efficiar; ac pro uerbo sponsi uelut cecus effectus, saliuam [c 1Kb] ieiuni oris que in terram proiicitur et conculcatur, ne accipiam, donec effuso semine ad uiduam animam defuncti fratris, id est mortui per desperationem, intream; sed quesita multitudine seminis, aggregata de scripturis copiositate  uerborum, huic uidue coniungar [d 1Kb] ac proximem, ut auditis his, possit sine difficultate concipere, et salutis spiritum parturire. Memini enim apostolici uerba precepti, ubi dicit: Quosdam quidem eripite de igne, dubios uero consolamini ; et alibi: Qui reuocauerit peccatorem ab errore uie sue, saluabit animam suam de morte . Non est minimum, si [e 10Kb] extremam aut summam auriculam de leonis faucibus extrahamus : tametsi beatissimum pontificem qui in iisdem locis cum sacerdotibus suis diuino assistit altario, non aliud reor quam Dauidicum opus imitari; ut quando de grege leo aut ursus ouem rapuerit, insurgat aduersus eum, et prestrangulatis faucibus predam ex gutture eripiat; aut uelut pastor bonus uagantem  reuocet, alligetque attritam, errantemque conuertat.

18. Tu tamen, frater, nequaquam scelerato acquiescas impudicoque coniugio: non [f 1Kb] insultes ei, cuius iram sustentare non poteris. Quin immo et illa quam tibi fecit sceleris culpa consortem, reueratur ad uirum suum. Numquid patriarcharum soror , postquam peccauit, [g 1Kb] nupsisse perhibetur? Legislator precepit , ut qui uxorem alterius macularet, cum ipsa lapidaretur pariter; et ideo non permittit coniugium, sed sub nomine lapidum dura sententia emendat corrigitque  peccatum. Aspice prophetam, qui dicit: Et dixi, postquam meretricata es, ad me reuertere . Licet dominici templi uasa rex captauerit Assyrius , tamen reuertantur ad templum , ne ea in perpetuum Babylon immunda possideat. Licet per flammam turpis concupiscentie incenderit templum Domini princeps cocorum, qui domino suo, id est, principi mundiali escas nostrorum parat peccatorum; tamen ueniat Zorobabel, hoc est, spiritus sapientie, qui iam intellexit mulierum potentiam malis hominibus [h 1Kb] principari, et totus in ueritate confidit: ueniat Esdras, bibliotheca Legis, et memoria lectionis: ueniat [i 1Kb] Naaman Syrus, uirtus confidentie contemptorque formidinis; qui pro restructione patrie principis potentiam  non ueretur; ac dispositis per singula Hierusalem loca , id est, membra corporis angelicis patriarcharumque uirtutibus, ut collapsa [i 1Kb] restruantur, et restructa custodiat, una manu seruiat fabrice, alia uero custodie; quia Adam positus est in paradiso operari , et custodire. Reedificentur ergo per tropologias nominum claustra portarum. Restruatur in principiis porta Probatica , quam nos esse suspicamur auditum, per quem, utrum bona sint aut mala que extrinsecus ad nos intreunt, comprobamus; quia fides ex auditu est . Faciamus, quod Apostolus dicit: Si estis in fide, ipsi uos probate . Restruatur porta Piscatoria , id est, uisuum  nostrorum uaga semper natura, ac per semitas maris, hoc est, uias mundi istius oculorum uelox ac fugitiuus aspectus; quia ipse uisus pro sagena poterit estimari: quidquid aspexerit, statim capit; et captum, ad cordis cellaria interiora transmittit. Restruatur porta [k 22Kb] in Anathoth, que interpretatur respondens signum : quod suspicamur esse frontis patibulum, ubi signum salutis nostre et Dominice sanctitatis [l 1Kb] accepimus: quod est aurea lamina, ubi pontifex nomen Domini scriptum mandatur accipere tetragrammaton. uis scire, quia non incongrue portam in Anathoth, que interpretatur  respondens signum, pro patibulo frontis accipimus? Iungit propheta huic porte [a 18Kb] unguentariorum loca , que per tropologias nominum ab aliis uirtutibus dicuntur esse restructa. Unguentariorum autem loca que sunt, nisi illa que chrismatis sanctificatione tanguntur? Sequitur post hec [b 18Kb] porta Frugis , quam nos suspicamur esse oris ac saporis officium, per quam omnium seminum, hoc est, uerborum Dei fructus egreditur. Restruatur et porta Stercorea , quam nos suspicamur esse narium siue odoratus introitum, per quem nos turpis decepit illecebra, et estimauimus lucra esse, que erant stercora . Restruatur et [c 16Kb] Fortis porta , quam credo manuum nostrarum siue tactus officium esse;  quia non fortiter tenuimus quod tenebamus, et alter tulit coronam nostram . Restruantur et muri Natatorie , id est, forma baptismi nostri, et mystici fontis disrupta munimenta, que sunt castitatis insignia; quia soluto per luxuriam continentie pariete, uelut abruptis obicibus sacri laticis, fontis undam effudimus atque perdidimus. Cuius muri propterea dicuntur restrui, ut cognoscamus tantam esse misericordiam Domini, ut etiam interrupte castitatis tempora possint restructa ad priorem similitudinem continentie uirtute reuocari. Sic et tu per uocabula nominum ac tropologias locorum, hec que dicuntur restrui, officia intelligas esse membrorum.

19. Donec [d 1Kb] ne opus Babylonis regis imiteris , ut in phialis templi dominici uinum perditionis potare debere te credas, et hoc coram diis tuis, uenere, Marte atque Mercurio, id est, fornicatione, uel auaritia, uel furore; quia scriptum est: [e 41Kb] Furor hominis incontinens est , et alibi: Auaritia, quod est idololotria . Non enim potestis solam in pecunia auaritiam computare; quia uel maxime auaritia in libidine esse sentitur, cui numquam finis imponitur. Quia uero phiale in templo Domini uirgines nuncupentur, Propheta nos docet dicendo: Triticum iuuenibus, et uinum suaue olens uirginibus ; ac si cui uini liquor infunditur, quid nisi phiala nuncupetur? uelim siquidem a peritioribus edoceri, ex qua Scripturarum auctoritate nubere corrupta suadetur;  cum beatus Dauid nec concubinas suas quas  filius turpi coitu maculauit, postea nubere aut uiros habere permiserit . Nonne uiduas eas, prestans illis substantiam, usque in finem seruauit? Non uult Dauid, hoc est, Dominus Christus, ut in conspectu eius ab alio uiro habeatur uxor eius. Denique illam filiam Saul quam  ad tempus in persecutione perdiderat, postmodum sibi poposcit reddi atque restitui; et licet fuisset etiam alteri copulata, tamen ei aufertur, et illi cuius prius erat, destinatur. Polluisti uxorem Dauid: ne ulterius hoc presumas; sed sicut ille fecit qui eam acceperat, flens ac lugens redde atque restitue.

20. Ac forsitan suggesserat tibi ille sapientior omnibus bestiis et consiliator antiquus , quia possis istam penitentiam quam suademus tibi,  in senectute tua agere, et nunc famem desiderii tui sub coniugii nomine satiare. Sed tu ne exstinguas euangelicam scintillam humore uitiorum, que de illo totius libri igne procedit, ubi ait: Stulte, hac nocte exposcetur anima tua a te . Si enim apud quos honesta coniugia sunt, diuturna esse non possunt; apud te, ubi cum crimine copulantur, qualiter permanebunt? ueniat ille qui dicit, crimen hoc emendandum nuptiis, et de [f 1Kb] sceleris tanti nomine coniugium esse uocandum. Coniugium enim religiosi nominis uocabulum est , quoniam Deo auctore concessum est. Ecce honestis coniugiis clamat Apostolus: Habentes, tamquam non habentes . Et quis dicit, [g 1Kb] Adulter habeat, utatur, exerceat? Sed uideo ad quid se  pro sui defensione conuertat; scriptum est enim, inquit, [h 1Kb] Melius est nubere, quam uri . Hoc de uirgine dictum est, uel uidua. Ista iam uirgo non est. Tunc urebatur, et nupsit: nunc iam [i 1Kb] refrigeretur, et uiuat. uirgo non est, quia corrupta est: uidua non est, quia uir eius uiuit in eternum. Ut quid ergo ei nuptias suadetis? uis scire que sit Apostolica sententia de hoc errore? Ait in Epistola sua: Omnino auditur inter uos fornicatio, et talis fornicatio, qualis nec inter gentes quidem; ita ut uxorem patris sui quis [i 1Kb] habeat . Ecce quiddam factum simile. Uxor patris erat hec iuuencula que deliquit, illius Patris qui nos genuit in uerbo ueritatis . Tunc, credo, ei in coniugium copulata est, quando secundum exemplum Rebecce  ad Isaac de Mesopotamia uenientis, pallium quo uelaretur  caput, accepit . De hoc facto Apostolus dicit: Dedi huiusmodi hominem Satane in interitum carnis, ut spiritus saluus fiat . [a 1Kb] Numquid dixit, Iussi, ut ei quam corruperat, nubat? Sed, dedi eum Satane in interitum carnis. Satanas enim interpretatur contrarius; per quod, credo, significat, ut quidquid contrarium deliciis, quidquid contrarium uoluntati est, totum caro sentiat que deliquit, ut spiritus saluus fiat in diem Domini nostri Iesu Christi.

21. Sed et tu frater, quisquis tibi hoc suaserit, exsecrare. Aspice enim, quia numquam in sacrificiis pecora senio confecta iugulantur, sed ubique, aut agnus, aut uitulus, [b 1Kb] aut hircus, aut hedus immolatur , id est, tenera adhuc parua, uel modica peccata. In uno tamen loco Eliam  legimus bouem obtulisse, sed hoc semel tantum . Hoc uni licuit Saluatori, qui inueterata totius populi peccata iugulauit. Sed nec tu putes adhuc hedum tenerum tuum esse peccatum. Mihi crede, hircus est. Ecce per quot terrarum tractus fetoris tui, hoc est, fame turpis opinio peragrauit. Qualiter ergo quod ita fetet, non hircus esse dicitur? Propheta beatum dicit esse eum, qui tenet paruulos Babylonis, alliditque ad petram . Et tu exspectas, donec gigas tuus inimicus efficiatur? Sed si uis scire, iam gigas est. Mox enim ut cupierunt filii Dei filias hominum, nati sunt inde [c 1Kb] gigantes : quod enormis nimium et ultra staturam peccaminum reliquorum  gigantis forma est. Ac si quis est fortasse, qui dicat, quia Dauid eam quam adulterauit, etiam in coniugium sue societatis adsciuerit ; non est causa consimilis: hec enim coniux regis, illa autem uxor militis fuit. Ille utpote homo terrenus, potuit factione subdole artis interfici: Rex autem iste celestis est, cuius uxor corrupta est atque uiolata. Nequaquam ei passio mortis approximat, qui non est temporalis, sed eternus. Et tamen Dauid, non presente Uria Hetheo, quamuis milite suo, quamquam homine terreno, presumpsit sibi concubitum Bethsabee. Nonne, non solum ingerere ei, sed etiam extorquere conatus est , ut post cibum potumque quem subdola arte largius iusserat ministrari, domi sue toroque cubitaret?  Tu qualiter uiuente uiro ac presente, simul et Rege, quod his maius est, immortali atque perpetuo, concubitum tibi adultere uindicabis? Sed fortasse  dicas: Agnita stupri causa, uir eius eam deiecit ac repulit. Fallis te, fratrer, quia per Prophetam ipse proclamat: Quis liber repudii matris uestre, quo eam dimisi?  Et alibi: Numquid qui cadit, non resurget? aut auertens non conuertatur? Quare non penitet populus meus a malitiis suis, et detenti in propositione sua maligna, noluerunt reuerti ad me ? Ecce propheta ex precepto Domini meretricem duxit uxorem ; et tu dicis animam ad perditionem a Deo esse proiectam? Sed nec ego contradico huic coniugio, si potes talem fructum ex hoc matrimonio procreare, qualis processit de Bethsabee atque Dauid, quem Dominus per prophetam [d 31Kb] Dirigiam, hoc est, in uerbo Domini, nuncupauit , qui inter homines dictus est Salomon, hoc est, Pacificus,  et uniuersi orbis, id est, totius hominis tenuit principatum. Talis filius nascitur ex penitentia: talem parturiunt gemitus et lamenta plangentium. Denique ipse beatus Dauid, cum in adolescentia sua cum adultera deprehensus sit, in senectute cum uirgine inuenitur ; ut intelligamus, quia post peccatum longa castitas imitatrix est uirginitatis. Sed et tu imitare Dauidem, ut quam habuisti in corruptele uitio collegam, habeas in penitentie labore consortem: non ut coniuncti peniteatis, sed ut separati ad alterutrum, unum opus agendo iungamini; quia fumantem adhuc de incendio titionem, cito uorax flamma comprehendit.

22. Ante omnia igitur, frater, nequaquam in te  desperatio inimica crescat, eo quod asserat ille infidelis, lapsum non posse reparari; cum Dominus dicat: Quia omnia peccata, et blasphemie remittentur hominibus; qui autem peccauerit in Spiritum, non remittetur ei . Ego autem dico, hoc ipsum desperare de Domino, in Spiritum esse peccare, quia Dominus Spiritus est , et ideo non remittitur ei, quia non crediderit Dominum reddere sibi posse que perdidit. Quid est enim, quod nobis obsistet de uenia? Dominus noster omnipotens est. Numquid omnipotenti impossibile est delere peccatum? Dominus noster bonus est; quia nemo bonus, nisi unus Deus . Numquid in [e 1Kb] illa precipua bonitate et perfecta potest hoc uitium cadere, ut non audiat deprecantem?  Age ergo, amice, consurge; et perdita inter fluctus seculi mercede atque substantia, uelut naufragus [f 1Kb] ad unam tabulam , hoc est, ad  scientiam te diuini canonis tene, que te adducat ad littus, ubi ait: Si dereliquerint filii eius legem meam, et in iudiciis meis non ambulauerint: si iustificationes meas profanauerint, et mandata mea non custodierint: uisitabo in uirga iniquitates eorum, et uerberibus peccata eorum; misericordiam autem meam non dispergam ab eis, neque nocebo in ueritate mea . De cuius hoc filiis dicitur? Nonne Domini nostri Iesu Christi, quos ecclesiastici fontis uterus et secreti ac perplexi uulua mysterii parturiuit; quos natos Crucis cuna suscepit, Euangelii mamilla lactauit? uis et scire quia baptizati, non cathecumeni, filii appellantur? Aspice, quod ipse Apostolis suis dixit: Iam non dicam seruos, sed filios [Gr. ] . Et tu ergo, si filium  fuisse te nosti, hoc est, si apostolicum in te aliquid habuisti, nec sic desperare permitteris. Si uero serui, hoc est, peccatoris usus es semper officio; maior tibi detur ad consurgendum audacia: quia eius qui de humili labitur, leuior est ruina; et minoris iracundie pondere pregrauatus is, qui semper in errore uersatus, ad rectam aliquando se conuertat uitam [An uiam], quam his, qui post sanctos actus turpiter uixerit, et ueterem pannum rudi assuerit uestimento . Quid uero illud, quod dicit ad Ecclesias suas in Apocalypsi, que inter fidelium numerum septiformibus candelabris sub custodia angelica [a 1Kb] comparantur? Memento, unde cecideris, et age penitentiam, et priora opera tua fac: alioquin  uenio tibi cito, et amouebo candelabrum tuum . Et in priore parte libri innumerum populum uidisse se dicit , qui in tribulatione lauerunt stolas suas, et candidas eas fecerunt in sanguine Agni; quos dicit quia Agnus Dei deducat ad uite fontes . Quem tamen nos numerum penitentium esse sentimus, quia non nisi per tribulationem planctumque saluati sunt.

23. Et tu ergo laua stolam tuam in fonte lacrymarum: [b 1Kb] fortasse poteris byssum castitatis imitari. Quid si donauerit tibi purpuram, et tu pro nomine eius succum tui cruoris effundas? Coccum autem abundare tibi poterit, si erubueris in iis que antea gessisti. Nec deerit tibi hyacinthus, si liuore [c 1Kb] obcalueris corpus tuum, et in seruitutem redegeris  . Ac sic cum his coloribus fortasse poteris in tabernaculum Domini misceri quandoque. Hoc, dilectissime frater, tui amore et dolore compulsus, etiam supra uires meas possibilitatemque tentaui. Tu habebis in die iudicii duplicem penam, si uelut aspides surde, incantationis nostre uerba respueris ; aut [d 1Kb] spernendum credideris, aut rogantis uerbum, aut monentis consilium, aut dolentis affectum. iehsu Christus Filius Dei sublata tibi per inuidiam diaboli, in duplum tua bona restituat; sicque reconcilieris Domino, ut etiam pro nobis qui amici tui sumus, interuenire merearis in Domino nostro Iesu Christo. Amen.




ANNO DOMINI CCCCXX.
ZACCHAEUS CHRISTIANUS ET EuAGRIUS MONACHUS.






PROLEGOMENA [a 1Kb] .

 1. uetustissimos esse Dialogorum libros qui ZACCHAEI nomen preferunt, ex antiquitate mss. codicum, immo ex ipsa librorum lectione constat. Certam porro auctoris etatem prefigere operosum adeo ac difficile nobis uisum est, ut post accuratam  diligentemque discussionem, post consultos a nobis uiros doctissimos, nichil exploratum hactenus occurrerit. Enimuero tam studiose et quasi composito nomen suum dissimulasse uidetur auctor iste, ut fictitia tantum nomina ZACCHAEI et APOLLONII affixerit  Dialogis suis: et profiteatur licet se ex superiorum Patrum monumentis suam hausisse doctrinam, unius tamen nec nomen apponit, nec scripti genus indicat. Proinde nonnullas dumtaxat coniecturas hic tibi, lector erudite, exhibere cogimur.

2. Professio Zacchei nostri non perinde obscura ac eius etas: nam cum teste Cassiano  , monastici ritus non nisi ab expertis tradi queant; ex his que scribit toto fere libro tertio colligitur, eum in monastice meruisse: quod et ipse alicubi significauit. Hinc etas illius forsitan definiri possit. Cum etenim sexto circiter seculo regulam sancti patris Benedicti omnes prope monachi in occidente sint amplexati, si noster Zaccheus ad hec usque tempora superstes fuisset, eadem lege qua ex sanctis  Patribus fidei dogmata, ex sancti Benedicti regula monasticum institutionem fuisset mutuatus: quod tamen eum non prestitisse, facta collatione liquido comperimus. Sed neque eum ante seculi quinti initium huic operi manum admouisse, non obscura suadent argumenta. Ante illud eui non prostabant in Europa ubi ille tum temporis uersabatur, illustria numerosaque Patrum uolumina ad que suum Apollonium missitaret uelut ad fontes, e quibus totam hanc catechesim hausisset: neque ante illud tempus ea de quibus agit libro secundo contra Arianos, Photinianos aliosque huiusmodi tenebriones, erant ita diserte a patribus Latinis explicata, ut sine tedio refricari non possent: quod ipse habet  . Que sic constituta inducunt animum, ut quinto seculo  Dialogi natalem ascribamus.

3. Id suadet etiam quod Zaccheus ipse hereticos solum Manicheos, Marcionitas, Photinianos, Sabellianos, Patripassianos, Arianos ac Nouatianos, qui sua tempestate amplius fremebant uigebantque, perstringat. At de Pelagii eiusque sectatorum heresi, que procedente seculo quinto maximam orbis partem infecit, ne uerbum quidem; cum pluribus in locis, libri potissimum II, cap. 11, sese dabat occasio. Obseruandum hic interim, auctorem nostrum hallucinatum uel amanuensium inscitia subreptum fuisse in descriptione Sabelliane heresis, quippe, que Macedonii est, ascribit Sabellio. Accedit, quod omnia signa quibus Antichristi aduentum instare auguratur  , cum hisce nostris coniecturis  quadrant ex amussi. Illud enim ipsum tempus est, quo ingentia barborarum examina in Africam atque Europam effusa, Galliam, Hispaniam, Italiam ac ipsam imperii arcem Romam deuastarunt; dum interim in oriente regia Constantinopolis ac plereque ciuitates Palestine horrendo terre motu quaterentur; fame denique ac peste homines afflictarentur. uide sis Orosium  , Zosimum  , Sozomenum  ,  sanctum Hieronymum  , Lucam Tudensem in Chronico et Marcellinum comitem  . Fauent insuper que de institutis cenobitarum in urbibus degentium, deque sacra hymnodia fuse narrat  . Quippe ante annum 400 pauca admodum, immo forte nulla cenobia in Europeis urbibus uisebantur. Quod uero ad cantum attinet, illum in ecclesiam a beato Ambrosio quinto seculo appetente inuectum non obscure scribit Augustinus  . Postremo stylus plerumque turgens ac lacertosus, sententie seculi huiusce scriptoribus familiares non semel usurpate; mathematicorum ac hereseon in quas tunc patres stylum stringebant, perspicua confutatio; supplicationum quibus pluuie arcerentur non pretermittenda commemoratio, aliaque huiuscemodi complura, coniecturas  nostras satis superque confirmare uidentur. Hactenus itaque coniecturas, non nostras tantummodo, sed et uirorum clarissimorum indigitauimus, nempe: Sebastiani Le Nain D. de Tillemont, Caroli du Fresne D. du Cange, Ioannis Baptiste le Cottelier, RR. PP. Ioannis Garnier S. I. ac Paschasii Quesnel Congregationis Oratorii Domini Iesu presbytorum, et nostri presertim Francisci Delfau.

4. Erit forsan et emunctioris naris criticus, qui non nichil momenti ad hec argumenta accedere putet ex his que scribit auctor  , etate sua scilicet dominice mortis indicia felicis sepulcri exuuias continuisse: quibus exuuiis credat significari sindonem illam qua sacrum Christi corpus obuolutum est; quam ineunte quinto seculo Eudocia Constantinopolim  asportauerat, quamque teste Gualterio  anno 439 Theodosius II uesuntionem summa solemnitate transmisit. Erit preterea qui coniecturam capiat temporis quo uiuebat auctor noster, ex eo quod alicubi y  , non quidem cultum omnem, sed incautum, ut ait, obsequium imaginibus imperatorum a populo exhibitum reprehendit. Quippe desinente seculo quarto uigebat ritus ille, ut picte aut ficte augustorum imagines solemni pompa circumferrentur, ac publicis uulgi acclamationibus exciperentur. uerum non raro cultus ille in superstionem cedebat ex impotentia uulgi, qui affectibus suis, sicubi adulatio aut letitie publice ostentatio mouet, moderari nequit. Hoc etiam locus nonnumquam faciebat. Si quidem non  tantum in profanis, sed in sacris quoque locis exponebantur imagines ille, sicut Eudocie statuta Constantinopoli prope basilicam erecta, que Ioanni Chrysostomo iusti zeli simul et inuidie causa fuit. Quo respexisse uidetur Zaccheus, cum infit, sacerdotes eiusmodi consuetudinem incautioris obsequii prohibere. Ut enim patres censuere colendas esse imperatorum imagines, ita semper immoderatum  improbauere cultum qui ad religionem, immo ad superstitionem, accedere uidebatur. Quin etiam imperatores quibus pietas cordi erat, non tulere effusam libidinem in colendis iconibus suis. Preclara est eam in rem lex Theodosii imperatoris, quam huc ascribam ad id loci illustrandum  : Si quando nostre statue uel imagines eriguntur, seu diebus, ut adsolet, festis, siue communibus, adsit iudex sine adorationis ambitioso fastigio, ut ornamentum diei uel loco et nostre recordationi sui probet accessisse presentiam. Ludis quoque simulacra proposita tantum in animis concurrentum mentisque secretis nostrum numen et laudes uigere demonstrent: excedens cultura hominum dignitatem superno Numini reseruetur. Eodem spiritu animatus Honorius, paterne pietatis imitator,  arguit Arcadium fratrem, quod non solum Constantinopoli Eudocie auguste colenda populo statua exponeretur, sed et per prouincias uelut fabulose Cybeles simulacrum circumferretur. Ceterum frustra quis hunc Zacchei locum detorqueret in uenerationem sanctarum imaginum: quandoquidem Ecclesia, que pium earum cultum predicat, reiicit immodicum ac superstitiosum, uti Zaccheus, imperatorum.

5. »At enim coniecturis nostris obstare uidetur, quod Zaccheus nichil de Apollinaristis, Donatistis, Priscillianistis Pelagianisue scribat. Sed hanc obiectionem ipse preuertit, contestatus se non omnes istiusmodi pestes suscepisse recensendas: tametsi dici posset seculo ineunte quinto Pelagii ac Nestorii  dogmata non statim sic exserte proscripta, ut iam tum exstarent illustria uolumina e quibus more suo catholicam erueret doctrinam. Quod iterum singularem hominis modestiam arguit, et assertas de illius etate coniecturas confirmat. Ceterum fortissimus ille religionis athleta non modo priorum temporum, sed etiam eui nostri hereticos compressit, eosque suis coloribus ad uiuum expressisse uisus est  . Illi namque ipsi, ait, qui traditionem apostolicam relinquentes, magistros perfidie secuti sunt, nomen religionis mutauere cum sensu. Idem auctor Petrum non solum Ecclesie fundamentum esse dicit  ; uerum etiam in eius personam potestatem omnium conuenire sacerdotum, contra quam sentiunt nouatores, affirmat. Rursus potestatem absoluendi a peccatis  sacerdotibus a Christo factam, aduersus Nouatianos eleganter fortiterque uindicat  . Apollonius iam Christiane militie ascriptus, Ecclesie sacrificium et realem Christi in Eucaristia presentiam confitetur  . Pro obsoletis pecudum atque alitum uictimis,  celeste fidelium munus pura oblatione celebrari commemorat  . Liberum arbitrium sartum atque integrum passim propugnat. Sacrarum reliquiarum uirtuti illustre testimonium reddit  , dum ea que sanctos fecisse legimus uiuos, etiam ante defunctorum cineres fieri testis oculatus affirmat. Monasticen quam Lutherus ut inuentum diaboli exagitat, ut Dei Opt. Max. opus singulare commendat  . Denique Spiritum sanctum a Patre ac Filio esse tradit  , quod me iudice idem est, atque a Patre Filioque procedere.

6. »Quamquam, uti nichil ab omni parte beatum, non desunt in hoc auctore aliquot neui, queis, ut ei auctoritas undequaque constet, benignas, ut par est, interpretationes adhibebit lector eruditus qui  eum uolet excusatum. Nos interim cautiones opponimus nonnullas, ne simpliciores alicubi temere offendant. In primis uidetur non nichil Pelagiane fuliginis  contraxisse, quo forsitan effectum est, ut a Pelagianis Nestorianisque qui ex his originem duxere, perstringendis abstinuerit. Incarnationis causa est, inquit  , uel seruandi humani generis uel reparandi. Et statim hanc reparationem in lege atque exemplo constituere uidetur. Prematuras infantum mortes in elementorum inequalitatem aut in parentum scelera, non in originalem noxam refundit  , quo Deum iniustum non esse demonstret; subditque cum eis benignius agi, ne ex improbis geniti, similes quandoque efficiantur auctoribus: ubi peccatum originale  in prauo parentum exemplo fere statuit. Nusquam uero gratie Saluatoris meminit, quem ut meritorum dumtaxat arbitrum habet  . Denique totam legis necessitatem in uoluntate nostra sitam esse opinatur  . Hanc porro labem absterget catholicus lector eadem spongia, qua sanctus Augustinus eam a Patribus Grecis amouit: quod uidelicet nondum huiusmodi dogmata ab Ecclesia exserte explicata essent: tametsi nichil est hac excusatione opus, cum ipse et peccatum originale et gratie Christi necessitatem, quantum satis erat ante pleniorem definitionem, insinuarit. Hec fuit, inquit  , assumendi hominem precipua ratio uel uoluntas, ut peccatum ab homine contractum, per hominem tolleretur. Et alibi  : Nullum sine lauacro aque spiritalis  posse saluari. Rursus  : Generali exemptus ruina, in spem quam amiseras repararis. Item gratie Redemptoris eleganter adstipulatur  : Deinde  : Ille tantum, ait, efficiendi substantiam prestet, qui magna cupere se donante permisit. Denique  : Conferre  non abnuat, que prestitit uelle. Ad hec ait  iustificari per fidem, eo nempe sensu quo beatus Paulus id scripsit de fide que per caritatem operatur: alioquin etsi habuero omnem fidem, nichil mihi prodest. Preterea dum ista docet  , sufficiat canonicis inherere scripturis, non exauctorat traditiones quas inibi astruit, easque ab heterodoxis pretermissas conqueritur. Alibi  Angelis penitentie tempus indultum existimat, forsan non e Schole sensu: nisi per tempus illud intelligatur spatium, quod peccatum inter et penam intercessit.

7. »Cuias fuerit Zaccheus, inquiris forsitan lector? Ne nobis quid asseramus, ut ingenue fateamur, haud uenit in mentem. Quidam rerum antiquarum exploratores curiosi eum uel Gallum uel Italum  autumant. Si tamen coniecture indulgere liceat, Africanum dicam Zaccheum ob styli affinitatem cum Africe scriptoribus, qui illo euo uel paulo ante scriptitabant.

»Superest nunc, ut a me noueris, lector, qua ex bibliotheca suppeditati sint codices mss. unde Zacchei opus exscribendum curauimus. Cum uu. cc. Carolus du Fresne D. du Cange et Ioannes Baptista le Cottelier, uterque eruditissimus, lustrarent inuiserentque mss. codices celebris bibliothece Thuanee, occurrere bini mss. Zacchei Christiani et Apolonii philosophi Dialogorum libri tres: uoluunt illos et reuoluunt, ac tandem discussos utcumque, iudicant luce dignos. Expetunt pro me nesciente binos mss. a doctissimo bibliothecario Iosepho Quesnel;  qui cum mihi sit amicitia coniunctissimus et comperte humanitatis in omnes, benigne utrumque commodauit. Ad me statim detulerunt uiri amicissimi, obtuleruntque thesaurum huc usque absconditum atque inuisum, quem uolupe admodum suscepi ac pollicitus sum in lucem proferre.

8. »uerum enimuero dum illos codices legere atque examinare sum aggressus, hesi in ipso principio: nempe deerat titulus in posteriori, pre se tamen octingentos annos preferente: prima pagina prope oblitterata erat; uerba totius operis idemtidem inuersa, ac syllabe inconcinne diuulse et composite. In altero autem codice manu paulo antiquiore exarato titulus exstabat quidem, sed characteres uisum passim fugiebant, uelut et in toto  uolumine, utpote pluuia et carie labefactato ac putrefacto: deinde non solum est labefactatus iste codex, sed tam oscitanter et imperite exaratus ab inscio quodam, ut subinde textus ordo peruertatur: puta in libro primo; atque ut in uno eodemque capite promiscue ex libro II multa inuexit, ita et in libro II et in III pariter contextus seriem perturbauit, ac sensum immutauit. Cum autem anxius hererem, et nulla in tanto labyrintho sese offerret uia qua ex eo emergere ualerem; u. c. Dn. Faure doctor  Sorbonicus, rerum antiquarum peritissimus, se in bibliotheca sancti Arnulfi Metensis patrum congregationis sanctorum uitoni et Hidulphi deprehendisse Zacchei Dialogos mihi significauit. Ea de re actutum scripsi ad R. P. domnum Petrum Descrochets eiusdem congregationis pereruditum presbyterum ac subpriorem Sancti Arnulfi. Ipse, ut est singulari comitate preditus, nulla interposita mora beneuole codicem eleganter ab anno circa sexcentesimo conscriptum transmisit. At, mirum! codex ille easdem inuersiones siue repetitiones ac antiquior Thuaneus continet. Adiumento nichilominus, fateor, mihi fuit permaximo: siquidem ex eo pluribus in locis nodos qui remanserant, resolui, neuos extersi. Atque ut dicam quod sentio, par est  credere Arnulfinum codicem ex prefato Thuanee bibliothece antiquiori transcriptum, iurisque olim fuisse abbatie sancti Arnulfi Metensis. Suppetias nonnulli ex nostris tulere, non diffitemur, ad conferendum ingenti labore apographum quo in hac usi sumus editione, cum codicibus mss. atque ad elucidandas tenebras que sepiuscule animum obuoluebant: e nostris etiam D. Gabriel Gerberon et D. Ioannes Mabillon presto fuere.«

9. [* 1Kb] »Hactenus Acherius, cuius labori haud parum esset detractum, si Altercationem Theophili Christiani et Simonis Iudei, quam R. P. Dn. Edmundus Martene tomo u Anecdotorum edidit, uidere potuisset. Cum enim illius Altercationis auctor sit EuAGRIUS qui circa annum 420 scribebat, ut discimus e  Gennadio  et e Marcellino comite ad annum 423, quin idem has Consultationes scripserit dubitari uix posse, non immerito arbitratus est uir quem supra nominaui doctissimus.

»Alia sunt que lectorem moneri opere pretium ducimus. Nam quod ait Acherius, felicis sepulcri exuuias forte intelligi Sindonem illam qua sacrum Christi corpus inuolutum est, omnino est, ut mihi quidem uidetur, improbabile. Satis enim constat, Sindonem illam non ab Eudocia, Arcadii uxore, ineunte seculo u, sed a Theodosii iunioris coniuge Aelia Eudoxia, non ante annum 440 Constantinopolim esse asportatam. Hanc scilicet Hierosolymam urbem adiisse omnes sciunt: illam uero in Palestina uersatam esse qui scripserit, neminem noui. Porro  he Consultationes prius scripte erant, quam Eudoxiam duxisset Theodosius iunior.

»Quod ab eodem additum est de processione Spiritus a Patre et Filio, minus etiam est accuratum: nam in iis locis que indicat, hoc est, capp. 2 et 3 libri II, ne una quidem uocula est, que ad eam questionem referri ullatenus possit. Quod si de cap. 19 cogitauit, in quo antea legebatur, Est et Spiritus sanctus a Patre simul ac Filio; id primum lectorem scire uolumus, expunctam a nobis uocem  simul, et in eius locum ex fide optimi codicis restitutam uocem similiter, que sententiam omnino mutet, ut in notis uidere est: deinde quantumuis seruetur uocula simul, non liquere Zaccheum siue Euagrium de processione Spiritus sancti idem sensisse, quod nunc omnes Latini: nam fuisse olim qui Spiritum sanctum esse et Patris et Filii, immo esse et a Patre et a Filio faterentur, nec tamen uellent scribi eumdem a Patre et Filio procedere, constat uel ex Anselmi Hauelb. Dialogorum lib. II, cap. 17.

»Superest ut moneamus Acherio, cum has Consultationes ederet, nondum factam fuisse copiam ms. codicis sancti Martialis Lemouicensis, ante annum 1010 iussu Ademari Cabanensis exarati, e quo  deinde uarias lectiones excerptas edidit ad calcem tomi XIII Spicilegii. Eas non mediocri nobis adiumento fuisse ad emendandum contextum libenter agnoscimus; sed ita, ut multo plures e codice monasterii uindocinensis excerpte sint a Dn. Martene, qui eas edi curauit ad calcem tomi u Anecdotorum.« Hactenus Dn. de la Barre.

10. Iam uero ne prorsus huc accessisse uideamur, paucula nonnulla conferre libet. Et primum quidem, ad auctoris etatem quod attinet, excutienda occurrit Fabricii opinio  , qui aliter ac ceteri ea de re sentiendum censuit. Nimirum eiusmodi Zacchei uerbis in medium adductis  , Regnis insuper regna confligunt, et insuspicabiles sceptris iustarum sedium Augustos depellunt; ipsum hec scribentem  non obscure tangere putat, que ab Odoacro Herulorum rege gesta sunt anno Christi 470. Eadem alibi repetit  . Signasset ille saltem anno 476. uerum hoc misso, non est demum cur ad illius barba rorum ducis tempora confugiamus, quo auctoris uerbis ueritas constet. Quidni enim respexerit personatus Zaccheus ad Radagaisi atque in primis Alarici crebras in Italiam irruptiones, que ineunte seculo u acciderunt? Tunc enim Occidentale imperium misere diuexatum, ipsamque Urbem captam ac diremptam fuisse nouimus. Que quidem uulgo satis comperta, tabulis non indigent quibus comprobentur.

11. Illud preterea ingerimus, Zacchei Consultationum libris tribus addidisse nos aliud opusculum,  quod eidem scriptori iure tributum agnoscunt cum ceteris superius relatis Wolfius  atque Fabricius  . Inscribitur autem: Altercatio inter Theophilum Christianum et Simonem Iudeum. Illud uero edidere Martenius et Durandus uu. cll.  , qui de eo erudite sic edisserunt: »Hoc opus sua antiquitate merito uenerandum nobis suppeditauit uetus codex ms. monasterii uindocinensis, in quo tribus Altercationum  seu Consultationum Zacchei Christiani et Apollonii philosophi libris immediate subiicitur tamquam quartus Altercationum liber; adeo ut eiusdem auctoris fetus esse uideatur: qui postquam sub nomine Zacchei Christiani tribus libris confutauit philosophos, singulari opere aggressus est Iudeos sub nomine Theophili. Et sane id persuadere possunt tres presertim coniecture. Primo enim idem in utroque opere titulus: quippe Consultationum Zacchei Christiani et Appollonii philosophi libri tres, in codice Lemouicensi sancti Martialis et in uindocinensi Altercationis titulo donantur. Et quidem in Lemouicensi hoc modo: Altercatio Apollonii philosophi cum Zaccheo Christiano. In uindocinensi uero ita: Incipiunt capitula libri Altercationum primi. Immo  in aliis etiam codicibus quibus usus est noster Acherius, cum eos Spicilegii tom. X in lucem emisit: nam in libri primi calce hec leguntur: Finit liber altercationis Zacchei Christiani et Apollonii philosophi. Et in fine libri tertii: Explicit Zacchei et Apollonii Altercatio.

Secundo eadem in utroque etiam opere scribendi ratio; nimirum ad modum dialogi seu disputationis, in qua gentilis uel Iudeus obiectiones et difficultates suas proponit; quas ita explicat ac soluit Christianus, ut tandem persuadeat et uincat.

Tertio stylus pariter ubique idem, nimirum turgens et lacertosus, ut utrasque Altercationes conferenti manifestum esse poterit. Porro cum Consultationum Zacchei Christiani libros seculo u saltem  ineunte scriptos fuisse optime probet Acherius in prefatione ad Spicilegii tomum X, quodnam sit de tempore Altercationis Theophili Christiani et Simonis Iudei ferendum iudicium, facile aduertent eruditi lectores. Certe antiquissimam esse demonstrat uel ipsa Scripture uersio qua auctor usus est, primis Ecclesie scriptoribus familiaris. Hinc coniicies, quanto ab omnibus habenda sit in pretio.

Hec ubi scripseram, deprehendi apud Gennadium, auctorem huiusce Altercationis esse EuAGRIUM qui circa annum 400 floruit. Sic enim ille  : »Euagrius alter scripsit Altercationem Simonis Iudei et Theophili Christiani, que omnibus nota est. Cui succinit Marcellinus comes his uerbis  : Euagrius  scripsit Altercationem Iudei Simonis et Theophili Christiani, que pene omnibus nota est. Quem quidem Euagrium utriusque Altercationis auctorem fuisse mecum coniecerat etiam uir clarissimus Sebastianus de Tillemont. Ceterum quam hic damus, Altercatio uisebatur olim in Centulensi monasterio, ut constat ex recensione librorum eiusdem cenobii tempore Ludouici Pii, quam refert Hariulfus in  chronico Centulensi, Spicilegii tomo Iu.« Hactenus uir eruditus.

12. uerum antequam hinc recedamus, illud quoque animad uertere libet, quod quidem apud Zacagnium inter notas ad Archelai disputationem cum Manete obseruasse nobis succurrit. Locum scilicet explanans u. c. in quo episcopus ille Carcharensis tradit  imaginariam legem Moysen tradidisse, hec inter alia scribit  : »Utitur et hac uoce Euagrii monachi uetus interpres in disputatione Theophili episcopi Alexandrini cum Simone Iudeo cap. 13, ubi sabbata imaginariam requiem uocat septime illius diei, in qua Deum mundi creatione absoluta requieuisse pagina sacra testatur.« Euagrii locum quem respicit Zacagnius, prout exstat in nostro  edito, sic se habet  : Edocta mala sabbata, inquit, scilicet IMAGINARIA requies septimi diei tradita fuit, etc. His positis, aliud enimuero agebat uir eruditus,  dum illa scriberet que modo ex eo retulimus. Multa enim in illa annotatione peccasse deprehenditur. Et primum quidem Euagrium nostrum confundit cum Euagrio notissimo illo Pontico, cuius scripta omnia que superant, alibi edidimus  : quem tamen errorem facili negotio uitasset, si Gennadium adiisset qui utrumque probe distinguit  . Deinde ueterem nostri scriptoris interpretem effingit, perinde ac si Grece ille scripsisset, qui Latinus fuisse agnoscitur. Denique, quod rei caput est, disputationis cum Simone Iudeo auctorem statuit Theophilum episcopum Alexandrinum; adeo ut censuisse uideatur cum Iudeo episcopum illum disputasse, cuius disputationem Euagrium suum deinceps litteris Grecis consignarit: cum contra noster  Euagrius Altercationem illam inter THEOPHILUM CHRISTIANUM et Simonem Iudeum habitam fuisse confinxerit. At de his satis.





[a 1Kb] CONSULTATIONUM ZACCHAEI CHRISTIANI ET APOLLONII PHILOSOPHI LIBRI TRES. *



LIBER PRIMUS.



PRAEFATIO.


Apud quosdam contradictio gentilium, quia sit ab omni uera sapientia [b 1Kb] exclusa, exsul et uacua, spernenda potius uidetur esse quam refellenda; cum in contemptu eius fastidium inutile; in informatione autem duplex bonum sit, quod et religio nostra [c 1Kb] sicut est sancta et simplex, omnibus intimatur: et solent edocti credere quod spreuerint nescientes. uisum est ergo rem magnam licet tenui stylo condere, et clarius quidem a multis, sed sparsim dicta in corpore quodam credulitatis aperire; atque introducta sciscitantis respondent isque persona paulatim consultationes de contradictionibus facere. Itaque ne sibi uelut absenti preiudicatum gentilitas quereretur,  et, ut ille ait: ne, inquam et inquit, sepius interponeretur, placuit gentilitatis adhibere Philosophum, qui in prefatione propositionis sue dum de credulitate nostra arrogantius disputat, breuiter quid credere debeamus exponit: membratim postea perscrutans omnia, subcrescentibus interrogationum causis fatum homini non esse cognoscet: de quo precipue ob mathesim aliquantisper resultans, sicut de ceteris, ad extremum fidei manus dabit. Noster uero in expositionem uenerande religionis sensim leniterque descendens, ex multis atque inenarrabilibus pauca et summa perstringet, rationem que sola ab huiusmodi disputatoribus queritur, sicubi terrenis intellectibus deest, fidei spiritualiter commissam demonstrans,  rerum indiciis non soliditatibus moraturus, quoniam admotum cecis oculis lumen si splendore non cernitur, calore sentitur.



CAPUT I. Si Christus Deus et homo esse possit.

APOLLONIUS.---In tempore, [a 1Kb] Zacchee, te mihi et his qui adsunt, opportunitas prestitit, ut que olim abusiue preloquebamur, nunc libere proferre liceat et probare. Omnes enim religionum sectas, et uniuersos sacrorum ritus rationabilibus manasse primordiis facile intelligas, si diligenter inquiras: uestre autem credulitatis secta ita superflua et irrationabilis est, ut mihi non nisi per stultitiam recipi posse uideatur. Quid enim tam absurdum, et ab humana  ratione tam discrepans, quam ut Christus quem Dei Filium dicitis, Deus et homo pariter idemque credatur? Conceptum sine semine uirgo pariat? Deus nascatur ex femina; per consequentes postea etatum gradus terreni actus humilitatem cognoscat, sentiat, patiatur et perferat? fixus deinde cruci mortem adeat, atque ad extremum mortuus a se suscitetur? Nec sufficit huius persuasionis auctoribus tam stulte [b 1Kb] traditioni aggregare consensum, nisi et immortales gentilium deos fastidiosa infestatione condemnent. uigentem preterea eternitate sua mundum uelut temporarium breuemque despiciant; sibi sine Fati ullius constitutione [c 1Kb] degentibus post resurrectionem corporum mortuorum immortalitatis beatitudinem pollicentes. Cuius obseruantie rationem   reddere potes uel audes [d 1Kb] cum presentium examinatione demonstra; ut aut conuictus ab errore discedas, aut me, eadem conditione superatum, traditioni tue concilio teste coniungas.

ZACCHAEUS.--- [e 1Kb] Audere quidem quiuis facile potest uerum et de Deo proferre, si tamen quidquam ex diuinis uestre sapientie congruum, [f 1Kb] talisque iustitie non abhorrens possit expromi: uestre enim sententie est, sapientem nichil opinari, nichil credere, non falli, sed per se omnia scire, et occulta atque ignorata non perpeti, nec maiorem creatori possibilitatem facere, quam creature, eque de Dei sensu atque hominis iudicare: et precipue aduersum Christianos hanc disputationis intentionem tenere: unde  hec quoque collectio tua cepit quod prius damnaueris, postea uelle cognoscere.



CAPUT II. Quomodo idem Christus sit Dei Filius.


APOLL.---Facilitas me uestre credulitatis, et contra totius mundi rationem legemque nature suscepta confessio uehementius loqui, et districtius disserere cegit. uerumtamen si est respondendi fiducia, hanc primum mihi fidem pande, quomodo Christum uideri Deum uel Dei Filium uultis, quem postea et hominem non negetis: cum utique aut Deus aut homo debeat predicari, quia omnium intellectibus patet, alterum fieri posse, simul utrumque esse non posse.

ZACCH.---uestrarum argutiarum est ista subtilitas, quod credi nolitis recepta primum parte destruere, et ad hoc exiguis manus dare, ut integra  subruatis. Unde maxime ad uos silentium prestat; quia cum sit leuior culpa non deferre quam ledere; uos [g 1Kb] nec credere in Deum uultis, et loqui sine eius iniuria non potestis.



CAPUT III. Ne sine causa sit hec colluctatio.

APOLL.---At ego horum tractatuum collationes semper prodesse dubitantibus credo, et quibusdam inquisitionum riuis ad ueritatis fontem [h 1Kb] ueniri expertus affirmo; ac propterea uniuersarum sectarum esse doctrinas, ut audiendo intelligas quod ante nescieris: facilius enim, si ratio suppetat, credi audita possunt, quam inaudita cognosci. Qua de re, si dignum est, speciatim pande proposita, ne in uacuum certantibus nobis, hi qui presentes sunt non  sperato intellectu, sed fastidio compleantur.

ZACCH.---Dignum plane est celestium consiliorum sacramenta cognosci; et tam simplex de Christi diuinitate atque elucens per se ueritas est, ut eam licet digne nemo eloqui possit, quiuis tamen facile intelligat, si uoluntatem exhibeat credituri: qua in re etiam ego qui sum Christianorum minimus, non reticerem, nisi per legem talium altercationum occasiones uitare preciperer. Ubi enim nullus profectus est, conflictus inhibetur. Unde si disputare tantum et conuinci impune niteris non crediturus, Epicureos ac Platonicos, ceteraque similium sectarum ostenta perquire. Nos talem consuetudinem non habemus .



CAPUT Iu. Si de Christo aliquid pete dicant.


APOLL.---Omissa ista hec facito, nequaquam a  proposita conditione discedens, ut eum scilicet altera pars sequatur, qui hisdem audientibus in fine superauerit. Et quia, ut uere dicis [a 1Kb] , pro religione loqui nemo oneri iuste reputat, membratim uniuersa dicturus de Christo, primum euidentem pande rationem, ut si Deum uel Dei Filium probare potueris, ceteris que ab eodem gesta aut gerenda memoratis, facilius acquiescam; nec me pigebit libere credere quod dii non potuerint prohibere.

ZACCH. Et ego per ipsum credo, [b 1Kb] quia excitare sibi incolas etiam ex lapidibus potest , te a gentilitatis errore facile posse deduci, si eum cuius maiestatem uel conscius negligis, uel ignorans requiris, deposito false sapientie supercilio confestim, ubi rebus agnoueris, corde non renuas:  ecce enim munitum Christi fide loquentem dii tui audient, nec prohibebunt. Sed te miror formam totius scientie preferentem, an sit Deus Christus uel Dei Filius dubitanter inquirere, qui non nescias etiam uestrorum auctorum uolumina testari eius diuinitatem, et crucem quam irridetis [c 1Kb] proferre; ex quibus interim duorum exempla nunc proferam. [d 1Kb] Plato enim, quem doctissimum ac sapientissimum perhibetis, cum de reuelanda Christi maiestate loqueretur, his uerbis etiam signum illius intimauit, futurum astruens Deum, cuius signum circumrotundatum et decussatum est. Sibylle perinde prediuina, [e 1Kb] ut asseritis, carmina proprietatem sancti nominis personarunt cum dignitate nature: hec eadem Deum postea [f 1Kb] uno uersu crucemque signauit,  quam uos multis disputationibus refutatis, predictum pema ita ponens:

Felix ille Deus, ligno qui pendet ab alto.

uide distantibus quidem uerbis, expressam tamen utriusque confessionem. Ille futurum designat, quia manifestandum in homine sentiebat: hec felicem eum uocat, quia diuinam preuidet in hominis fragilitate uirtutem, et in eiusdem hominis morte uictoriam. Quos tamen non idcirco consequi conuenit, quia his uelut per somnium ueram sapientiam loqui aliquando permissum est; neque ut gentilitas meruisse ex Deo prescientiam uideretur, sed ut Deum Christum ac Dei Filium etiam uestri loquerentur auctores, qui cum pene in omnibus falsi sint,  [g 1Kb] in hoc probabiliter errauerunt.



CAPUT u. Non solum de dictis peticis, sed de presentibus miraculis.


APOLL.---Bene quidem utriusque dictorum ad tempus reminisceris: sed quia probandi libertas est, precedentem sententiam tuam pari liceat sermone cohiberi; quod hi quorum auctoritas recipi in omnibus [h 1Kb]  debet, in hoc forte humaniter errauerunt. Unde si uere Christus Deus uel Dei Filius est; non ueterum tantummodo litteris, sed presentibus edoceri debet exemplis.

ZACCH.---Quam iniqua est gentilis persuasionis intentio! cum pro se asserit, suis utitur; cum reuincitur, nec suis credit. Non est tam inops fidei nostre aut egena defensio, ut in sui probatione externis  tantum testimoniis innitatur, nec quod intra se est, foris querit. Audi immundos demoniorum spiritus, que uestra sunt numina, sub huius uocabuli inuocatione conterritos Christum Deum et Dei Filium non negare, ac uelut reos cum tormenta seuiunt questionum, non quod placeat, dicere; sed quod extorquetur, fateri; et si credulitati nostre et fidei derogatis, diis saltem uestris credite; aut si alterius pudor non est, negent homines quod etiam demones confitentur.



CAPUT uI. Ut quid ad rationem dandam de demoniis dicatur.

APOLL.---Quid mihi uaria demonum pro omni ratione commenta, et uolubilem incertorum spirituum  [i 1Kb] pro tota fide niteris obiectare sententiam? Si uobis hec sola probatio est, ad predictorum auctoritatem honestius recurretis.

ZACCH.---Aequum esset uestrorum uos primum testimoniis credere; deinde inuitam demonum confessionem non leui estimatione pensare: quia nisi inuisibilibus cruciatibus agerentur, libere utique pro se facilius dicerent, quam semper contra se mentirentur. Sed cum in re omni inestimabiles sint diuitie Dei; maxime in honore sui nominis approbando prouocandisque ad fidem hominibus, [i 1Kb] maiestas uera diffunditur. Unde si hec parua sunt, inaudita curationum remedia succedunt, et inenarrabilia Dei etiam in mortuos porrecta beneficia. Iubente itaque Christo ceci illuminantur, auditus  redditur surdis, claudi ambulant, mundantur  leprosi, mortui suscitantur . Que si ab eodem gesta non creditis, fieri ab hominibus in nomine eius aut facta cognoscite; qui utique si Dei Filius aut Deus non esset, uel falso induisse hominem crederetur, nec inuocatus assisteret, nec profutura indigentibus signa prestaret; quia aperte intelligi potest nec Deum acquiescere mendacio, nec homines per mendacium signa posse promereri.



CAPUT uII. Que necessitas Deo fuit descendendi ad terras.

APOLL.---uiderentur hec a fide non abesse que loqueris, si credulitatem sequentia mererentur: nam ut alia interim taceam, ueniendi ad terras Deo que ratio aut necessitas fuit?

 ZACCH.---Deum quidem necessitas nulla complectitur, quia semper liber et nulli est obnoxius passioni: ipsi per semet subiecta sunt omnia, nec cuiquam ipse subiectus est. uerumtamen absoluta est eius et certa sententia: Nisi credideritis, non intelligetis . Proinde si animum in tenebris oberrantem ad superni intellectus lumen erexeris, ut Deum quecumque uelit credas et posse; ueniendi eidem ad terras, immo quia ubique semper est, in homine ut uisibiliter appareret, necessitatem quidem, quantum in ipso est, non deprehendes, sed cum ratione fuisse intelliges uoluntatem.



CAPUT uIII. Quare incorruptibilem hominem Deus suscepit.

 APOLL.---Sicut ea que uelit Deum posse, ambigi non potest; ita eum nolle contraria ac se indigna, perspicuum: atque ideo si necessitas non fuit, cum ratione edoce uoluntatem.

ZACCH.---Hoc primum menti tue trade, quecumque idem inter homines Deus ostendit, suscepit ac pertulit, causa est uel seruandi humani generis uel reparandi: in quo ita beneficia sua que a principio dederat semper dilexit, ut plus uenie largiretur indultis [a 1Kb] quam ultionibus mali pensaret. Propter hominem uolumina Scripture referta exemplis preteritorum, et adhortatione presentium, futurorum preterea spe metuque completa sunt; ut si ad agnitionem Creatoris et cultum, que est summa [b 1Kb] iustitie, non illicerent promissa fidelia, denuntiati examinis  formido constringeret. Cum hec igitur constituta parum proficerent per prophetas, presentiam sui Saluator indulsit, ut salutis nostre opus integrum cum predicatione uirtus impleret, nec semper a solo homine castigatio uenire putaretur: cum in Christo et doctrina et actibus et signis diuinitas eluceret, nosque ad imitationem iustitie ac sanctitatis non ui cogeret, sed mirabilibus inuitaret. Itaque  opus tante dignationis acturus, quemadmodum debuit ad terrena descendere, nisi ut illum [c 1Kb] in suo fragilis hominum materia sustineret, quem erat uisura presentem, docentem auditura, imitatura operantem?



CAPUT IX. Quare Deus ex femina nascatur.

APOLL.---Esto ueniendi ad terras probabilis cum uoluntate ratio uideatur, quoniam pro hominis miseratione Deus uenisse perhibetur: numquidnam ei impossibile fuit ex quacumque sublimiore materia incorruptibile corpus efficere, quo assumpto ita homini opem ferret, ne corruptibili homine grauaretur?

ZACCH.---Omnia Deus ex uoluntate sua faciens,  nichil quod sibi graue sit uelut coactus [d 1Kb] assumit; sed sicut falli non potest, ita ipse non fallit. uerum ergo ab eo fieri, non simulatum decebat, nec prestigiorum more phantasiam pro homine monstrari, sed ut hoc esset quod esse uellet uideri. Itaque in homine uero pro omnium salute uenturus, et nasci debuit, et per ordinem uite etatis incrementa suscipere, ut simul et ea doceret que facere homo possit, nec fieri preciperet quod non prius ipse per hominem assumptum fecisset.



CAPUT X Quomodo fragilitatem humanam euasit ex uirgine natus.

APOLL.---Fiat si libet certandi ex hac quoque parte compendium. Nonne hoc saltem indignum  fuit intra uterum femineum coalescere? aut credibile est eum nasciturum sine semine fuisse conceptum?

ZACCH.---Dixi dudum, intellectus fidem sequitur, nec nisi per fidem que se altiora sunt et Deo proxima, humana mens [e 1Kb] percipit. Si enim ex non subsistenti materia, uel ex quacumque, ut paulo ante dixisti, Deus cum uellet et facere hominem potuit: nempe facilius [f 1Kb] de subsistenti et sua, ut nichil non uerum, et mirum magis esset, et permixtionem seminis non haberet. uel quod animal aut elementum Deo carius quam homo est? Que tante formationi materia, quam sancte uirginis aptior, intra quam Spiritus Dei electo purissimorum uiscerum flore corpus effecit: in quo Filius Dei inter homines conuersatus  habitauit? Quod ne incredibile uideatur per Spiritum Dei fieri potuisse, intuere quid mundi spiritus possit, qui utique non Deus, sed unus ex operibus Dei est; quam facile dissolutam naturaliter humum rigore constringat, aquas uertat in glaciem, ex iisdem et niuem gignens, que pondus leuitate, colorem caudore commutet; idem crystalla flatibus duret, nature sue non receptura mollitiem: et post  hec Deo impossibile fuisse crede, quod esse possibile intelligis creature.



CAPUT XI. Quomodo per etates diuersas Deus creuerit.

APOLL.---Etiamne uirginem peperisse testamini? Creatio enim, sicut asseris, [a 1Kb] non de incorruptibili Deo, sed ex materia corruptibili effecta, quo pacto modum proprie fragilitatis excessit?

ZACCH.---O mundi sapientia diuinum in tua persuasione nichil sentiens! Dei opere fieri intra hominem omnium audis salutem; et cum sine turbatione corporis conceptum intelligas, absque eius dissolutione prodisse non credis! Ubi est ergo beneficium aut potentia Dei, si humane fragilitati sacra coniunctio nomen tantum communicat, non honorem?  Tu Christum ex hoc uel maxime Deum esse non credis, quia contra consuetudinem humane natiuitatis natus predicatur ex uirgine. At ego hinc eum magis transisse in Dei gloriam credo, quod conditioni nostre etiam secundum hominem in aliquo dissimilis, et nascendi ordinem decenter impleuit, et materni corporis integritatem nascentis [An nascendi] necessitate non uiolauit. Dubium ergo non est, cum sit creatio de spiritu incorruptibilis Dei, incorruptibilem etiam editionem fuisse; et quod erat fragile hominis, diuinitatis potius uirtute seruatum, quam id quod erat Dei, fragilitate hominis imminutum.



CAPUT XII. De uirtutibus Christi.

APOLL.---Pone, ut ita se Christi diuinitas et natiuitas  habeat, quia propter Deum quem rationi semper immisces, etiam uirginem parere potuisse iudicandum est; quid momenti fuit infantem in cunis uagisse, deinde in puerili ignorantia remoratum, aut lubricum adolescentie tempus annis non transisse maioribus, [b 1Kb] ubi possibilitate diuina statim a firmitate uirili que erat gesturus inciperet?

ZACCH.---Ex hoc tibi uite ipsius ratio adiuncta diuinitatis uoluntate respondit, ut qui conualescentis uteri moras tulerat, tempore seruaret etatis: nec dedignaretur ut homo uiuere, qui dignatus fuerat ita nasci. Quando enim uerum induisse hominem crederetur, [c 1Kb] si hos uite gradus transcucurrisset? Sed forte spernere aliquid de homine debuit, qui ad edocendam humilitatem et patientiam ueniebat.  Quanto modestius in se Deum et hominem probans et mira [d 1Kb] pretulit, et infirma non respuit! Inde in merore doluisse, dormisse in lassitudine, in inedia esum desiderasse, fleuisse in luctu, et gemuisse in morte perscribitur; ut cum Deum uerum que superius comprehensa sunt sublimia opera demonstrarent, uerum hominem flebilia loquerentur. Cum et que nobis sunt propria suscipiendo  pertulerit, et que soli Deo possibilia, uerbo, cum uoluerit, effecta prestiterit.



CAPUT XIII. Si Christus alios suscitauit, quomodo morte non caruit.

APOLL.---Memini dudum et curationum uarietates, et mortuorum suscitationes fuisse prolatas; in quibus tamen specialem Christi admirationem fuisse non uideo: siquidem cum et peritiores magi mortuos suscitent, et medici uniuersis debilitatibus remedia largiantur.

ZACCH.---Nec me preterit magicis carminibus non mortuorum, sed demonum spiritus euocari, eosdemque per phantasiam paulisper simulare quod non sunt: conditionem preterea addere falsitati, ut aut non uisi respondeant, aut, si uidentur, obticeant:  ut imprudentium uota debilia umbrarum illudat effigies. Defunctorum autem anime resolutis corporibus ad sedes debitas perducuntur, ac pro meritis usque ad futuri iudicii diem uel in locis beatorum morantur, et subiecte magorum inuocationibus non sunt, aut quibusdam clause carceribus uenire ad superna prohibentur: ita fit ut iisdem uenire uel dedignantibus, uel retentis, eorum similitudinem demones fingant, ut et fallacie quam diligunt semper intersint, et credentes talibus ueri imitatione frustrentur. Medicorum uero medele multis herbarum confectionibus nec statim nec omnibus prosunt; et si quando altior egris morbus inoleuerit, aut igni uiscera exusta torrentur, aut ferro pernicies occulta resecatur: nichil in remedium imperio  agitur, nichil solo sermone perficitur. Et certe fateri omnes possumus derogare medicinam ex eo quod sit in homine, posse; addere non posse quod non sit, que Christi operum contra reputatio est. Cecus materias luminum ab initio non habens, et uacua oculorum loca prebens, limo illitus, quemadmodum erat primum homo factus, uisum recepit: gressum nesciens iubetur incedere: solutus in muliere uenarum sanguis, dicto sistitur: imperio auris solidatur abscissa: nec medicamine fugit lepra, sed uerbo. Huc tabefactum sepulcris cadauer et prodire iubetur, et uiuere; nec subitam presentiam cernentibus prestat, sed cunctis hominum actibus interest, atque annos uicturus exsultat. Quis preter Deum quinque panibus tantum [e 1Kb] plura hominum  millia pascere ita potuit ut saturaret? Quis mare pedibus ingredi, et immensum ambulando libere calcauit elementum, ut famulantibus uie fluctibus figeret firma uestigia? Quis uentis iubere, et seuientes in tempestatem procellas sermone compescere? Quis de aqua uinum facere, et ex eadem in eamdem natura sine intellectu demutationis melioris speciei prestare profectum? Que Christus in homine  agens ut se et Deum probaret, multis uidentibus fecit. Itaque si echo loquenti, aut fontibus spuma, uel uero lumini umbra cequanda est; non indigna comparatione iunguntur opera hominum uirtutibus Dei: cum hic, hec tantum remediorum mora sit, ut prodesse iubeantur; illic prestita per laborem prius pene quam sentiantur, euanescant.



CAPUT XIu. Qui sit diabolus, uel quod peccatum hominis.

APOLL.---Si predicta miracula, ut credi studes, manens in homine Deus prestitit, numquid suscipere et pati crucem uoluit? aut quam ob causam erepturus a morte alios, morte non caruit? uel quemadmodum aliis proderit, qui sibi prodesse non potuit? cum in hoc magis fidem de se ambigentibus  munire debuerit, liberaturum et alios fore qui hoc primum in sua liberatione monstrasset. Qua in re aut rationem prodi necesse est, aut credulitatem non exigi satis iustum.

ZACCH.---Etiam in hoc estimatio tua fallitur, ut in crucis affixione diuinitatem credas iniuriam pertulisse; que incomprehensibilis et libera nec pati potuit, nec teneri: sed quemdam de diabolo per assumptum hominem egit triumphum, cum in ligno uictoriam carnis imponens, eum sine sui iniuria per hominem superauit, qui hominem cum Dei iniuria egerat in delictum. Homo ergo, non diuinitas cruci data est; et qui per lignum peccauerat, fixus in ligno est. Atque hec Deo fuit assumendi hominem precipua ratio uel uoluntas, ut peccatum ab homine  contractum per hominem tolleretur, et ab illo fides resurrectionis inciperet, quem primum resurgere debuisse constaret: purus enim et ab omni immunis delicto pati pro omnibus uoluit; ut non sola potestate, sed merito, omnibus preferretur. uides ergo que sit diuine pompa uirtutis uiteque uictoria, mortem non meruisse, sed merentibus abstulisse, et [a 1Kb] uexillo spiritalis triumphi culpam materie affixisse non propriam; quoniam quicumque alius, dum a peccatis nemo hominum liber est, pro se tantum uitam dedisset, illum oportuit pro omnibus interire, qui pro se noxe nichil debens, cum condemnari non posset, acquieuerit et occidi, ne nos perpetua mors teneret.



CAPUT Xu. Si Deus impassibilis est, quare irascitur et uindicat.


APOLL.---Remoto hoc interim, ut quis iste diabolus uel unde sit dicas, quem incentorem nescio cuius peccati fuisse confirmas; ipsum, si non piget, hominis pande peccatum, cuius tanta atrocitas sicut asseris fuit, ut nisi per solam Christi crucem non potuerit expiari: inspecta enim si qua est criminis qualitate, quid hec crucis predicatio tantopere elata prestiterit, promptius elucebit.

ZACCH.---Non piget plane offense ueteris explanare  principia, et quem mali gradum primi hominis transgressio fecerit, simplici narratione contexere; ut qui peccati tantum causas audire desideras, etiam Creatorem humani generis propius agnoscas. Cum enim Deus omnia fecisset ex nichilo, habitatorem mundi hominem finxit ex limo, rudique adhuc et exanimo corpori spiritum sensumque largitus est; spiritum quo communem carpimus erem, quo membra prouehimus; sensum quo a ceteris animalibus discrepamus: tum uiuendi proprium arbitrium addidit, liberum in omnia imperium tribuens; tum immortalitas cum conditione permissa [An promissa?] est, et in uoluntate lex posita, non que obseruatione difficilis periculum inferret ignaro; sed que ostensa ne usurparetur, tantam Creatoris gratiam  cum immortalitatis beneficio custodiret. Sic posito itaque homini inter delicias paradisi, amenissimi scilicet loci, et nulla aurarum intemperie ac uarietate corrupti, ex omni pretiosarum arborum fructu edendi copiosa datur facultas; sed in multis unius tantum arboris usurpatio prohibetur, ut interdictam eamdem arborem semper intuens homo, eius qui interdixerat meminisset, et [b 1Kb] prelatus omnibus pre se esse non obliuisceretur auctorem; ac sibi ita omnia subiecta cognosceret, ut ei qui sibi subiecerat, esset ipse subiectus: simul ne homo rationabilis factus sicut bruta animalia sine obseruatione torperet; sed ut eo quem solus precipuum acceperat sensum, inter preceptum ac beneficium et cauere intelligeret et mereri.

 Huic beatitudini diabolus inuidens per serpentem, qui erat ceteris animalibus prudentior, mulierem primum, id est inferioris sexus hominem, et ad credendum animi facilioris illexit interdictum gustatum arboris temerare: per eamdem postea uirum simili falsitate decepit, futuros asserens Deo similes si eius ligni pomis non abstinerent, quod uelut ideo diuinitas excepisset, ne celestem scientiam cum hominibus partiretur. His deceptos dolis in peccatum prauissimum compulit, ut se per transgressionem precepti Creatori similes esse, quamuis non possint, uelle tamen ausi sint. Hac fraude immortalitatis beneficio spoliati de paradiso eiiciuntur; ex illa inuiolabili temperie detractis, et sub hoc corruptibili ere uicturis pelliceus statim uestitus imponitur,  et ad querendum uictum labor improbus deputatur; ut solum uerterent nil sponte prebiturum, et inter spinas ac tribulos desudantes, quamuis plura congererent, mortis tamen sententie subiacerent.

Hec interdicti prima transgressio malorum omnium causa mortisque principium; nec tamen in uindictam Dei promptam patientia sententie irrogauit effectum, sed uim seuerioris edicti temporis interpositione molliuit; ut meritum uenie esset ex  labore penitentie, ac lapsi obseruationem iustitie uel posteros edocerent, [a 1Kb] quorum gratia restitui uite quam amiserant possent, qui per se grauiter corruissent. Hec interualla pietatis ac salutaris uie tramitem non per conuersionem satisfactio tenuit, sed uitiorum potius incrementa creuerunt, et sequentium hominum consumpsit abusio; ita ut postea mortis conualescente sententia, ardentium criminum labem diluuii infusio sola restingueret.



CAPUT XuI. Quomodo post diluuium homines sint creati.

APOLL.---Suspecte audientie est preterire que permouent: nam si Deus et impassibilis et bonus est, quemadmodum nunc et iratus aut uindicans est? ira enim passibilem significat, ultio malum.

 ZACCH.---Aequus humanorum actuum Deus iudex est, qui reddit bonis premia, malis penam: bonus, cum retribuit; cum uindicat, iustus. Unde ira non passibilem significat, sed improbantem; et non malum uindicta, sed iustum.



CAPUT XuII. Unde origo Iudeorum.

APOLL.---Cedendum est reuerentie diuinitatis, maxime cum hoc semper credi de Deo debeat, quod pro honore sit dignum. Unde ad suspensum articulum narrationem reducens, quemadmodum post diluuium uel facti homines uel nati sint, si auditu dignum est, consultus expone.

ZACCH.---Dignum plane Dei erga nos ab initio pandere medicinam, et post diluuium seruatum in  Ne humani generis semen expromere, atque hinc progeniem uenisse per posteros, non iactis post tergum lapidibus puerili modo Deucalionem Pyrrhamque confingere. Itaque terra diluuio eluta, Ne tantum, quia solus iustus inuentus sit, ad propagandum humanum genus cum progenie [b 1Kb] reseruatur; mortis tamen adhuc sicut nunc manente sententia, ut ex merito conuersationis cum resurrectione immortalitas redderetur. Aliquamdiu apud homines iustitie forma durauit, et exempli memoria uiguit disciplina, ac reuerentia terrore seruata est. Sed sicut semper longa prosperitas ex abundantia securitatem, ex securitate abolitionem, ex abolitione abusionem creauit; obliti metum obliuiscuntur auctorem, et a uitiis in sacrilegia proruperunt: iam nec terris habitare  contenti, tamquam ascensuri celum exstruunt turrem, et hominum manu nubium celsa temerantur. O inexplicabilis bonitas Dei, et nulli, ut dignum est, eloquenda miseratio! Deo non obedire mors iusta est, et Dei sedem appetisse impunitas fuit.

Intuere diuine clementie lenitatem: temerarii non puniuntur in scelere, sed ab scelere deducuntur; et ubi seuire debuit celeste iudicium, prestantur signa uirtutum. Insuper penitentie uia et intellectus aperitur; nam cum esset adhuc eo tempore  unus omnibus sermo, in numerosas que nunc per orbem sparse sunt, gentes, lingua diuiditur singulorum, et in opere feruentissimo, hoc tantum unusquisque loquitur, quod solus intelligit. Cum enim in exstructione sceleris perseueraret audacia, repente nesciunt rogare poscentes, obedire nesciunt ministrantes, et que molientibus uelut necessaria ingeruntur, aduersa sunt. Sic non pena, sed tedio, cepta linquuntur, ut miraculis ad omnes postea cum stupore formido sine supplicii perueniret exemplo; cum quam ob causam lingue prioris notitiam perdidisset, genti sue in quam sermonis nouitatem transierat, unusquisque narraret.

Sed quid prodest crimina texisse diluuio? Quid hanc insanie machinam indulgentia destruxisse, non  pena? Ecce iterum, o homo, in Dei iniuriam elementa confundis, honorem et cultum inuisibilis maiestatis ad uisibiles transferens creaturas. Si altitudinem suspicis, Deus supra est; si magnitudinem, ille immensior, ubique est; si splendorem , Creator est clarior, et qui fecit speciem necesse est hac uirtute a se facta precedat: sit postremo hec inter Creatorem creaturamque distantia, ut sic admirationem que cernimus habeant, ut ea que ob maiestatem uidere non possumus, cum reuerentia non amittant.



CAPUT XuIII. Quare post egressionem Aegypti in eremo ducti sunt, uel cur Lex data sit.

APOLL.---Si horum que recolis fides uera est,  inestimabili modo Dei erga homines, ac sine fine patientia est. Sed quoniam opere turris obmisso, per omnem terram gentes [c 1Kb] factas linguarum diuersitate memorasti; quemadmodum cum Moyse Iudeorum subrepserit secta; aut quam ob causam tot seculorum temporibus absumptis latio legis emerserit, cum hominis sensibus naturaliter lex inserta sit, si facultas scientie est, arrepto ordine ingrauanter eloquere.

ZACCH.---A primo homine usque ad quod dixi tempus, per successionum gradus, Dei notitia tenta est; lex autem etsi non scripta litteris, sicut ipse professus es, sensibus erat inserta naturaliter: sed postquam abolitione utraque cesserunt, Abraham uir fidei singularis eligitur, quem patrem totius credulitatis  ob hoc meritum Deus statuit, quod primum incunctabundus domum, patriam propinquosque per uocationem Dei, ad ignota et peregrina iturus, reliquit; ne seruituti idolorum degens inter proximos dederetur, et gratiam fidei quam iam merebatur et erat aucturus, amitteret, aut certe tepidius retineret: in sua iterum et uxoris senectute postrema, iam membris per etatem frigentibus, nasciturum sibi filium, quia hoc ei Deus promisisset, non desperauit, credens nature difficultatem diuine  sponsionis possibilitate uincendam: quem postea cum esset ei unicus, Dei iussu cedendum are incunctanter admouit; prestare amplius Creatori, quam affectui studens, simulque confidens etiam de ambustis cineribus reddi sibi integrum posse, quem Dei causa ignis hausisset [a 1Kb] . uerum numquam credentibus dura diuinitas, non orbari lectissimum uirum passa est, sed tantum probari; nam sub ictu gladii iam iamque ferientis arietem subiecit intento, hostiam mitiorem; ut et absque pietatis dispendio deuotio compleretur, et nichilominus gratiam fidei acciperet, qui Deum affectui pretulisset.

Tali igitur credulitate promissionem affluentis terre secuturo semini meruit, et Iudaici princeps populi circumcisionem primus accepit. Non quod  preputium iustitie preiudicaret aut fidei, uel aliquid superfluum in homine Deus creasset, quod postea iuberet abscindi; sed ut inter alias gentes signaculo corporis electi uiri soboles nosceretur.

Itaque plebs eadem ob inopiam earum quas inhabitabat regionum transit in Aegyptum: non quod his Deus quocumque loci prestare abundantiam non ualeret; sed ut rursum educturus ex Aegypto, quantus esset mirabilibus edoceret. Fit magnus ex hac progenie populus, et usque ad inuidiam multitudinis paucitas crescit; ita ut cum sibi preualituros Aegyptii formidarent, tamquam debite subditos seruituti indignis operibus afficere niterentur, seua insuper edicti uiolentia uirilem sexum ab utero neci dabant, ut oriundos expositio, labor ualidos assumeret. Sub  his afflictionibus auctorem Deum sibi a maioribus traditum peregrina plebs conuenit, et in sui liberationem cultam per patres poscit diuinitatem; qua factum est ut contra uim crudelis edicti Moyses primum a parentibus educaretur occulte; inuentus deinde a filia Pharaonis, cum ob metum precepti esset expositus, omni Aegyptiorum informaretur sapientia, atque ad liberandum Dei populum precepta susciperet, ne uel indoctus casualiter, uel mediocris [b 1Kb] intellectu, si institutus omni eorum sapientia non fuisset, incautus que susceperat et credidisse uideretur et gerere. Huic per ignem de rubo Deus loquitur, et ualitura in Aegyptios signa demonstrat: quibus utique et hi crederent quorum seruitus soluebatur, et qui renisuri erant deterrerentur, possetque  in hac prodigiorum ostentatione gens utraque seruari; cum Dei manu euidenter inspecta, et conuerti ab impietate sua contumaces admonerentur, et liberarentur afflicti.

Tum Moysi emissionem memorate plebis ex Dei auctoritate poscenti, cum Pharaone Aegyptiorum rege magi resistunt, fallere eumdem prodigiorum [c 1Kb] que fecisset imitatione nitentes: nec cedit aliquantisper  similitudo ueritati, signisque phantasia; sed obniti utcumque permittitur, non ut profanorum falsitas uinceret, sed ut Dei uirtus latius eluceret. Nam cum plagarum diuersitates in causa signi sicut Moses faciebat, idem quoque facere uiderentur, reuocare non poterant quod fecissent. Et sicut hec monstruosa scientia solet, nocere nouerant, succurrere nesciebant; malorum que ipsi intulerant cessationem ab eo rursum quem imitari conabantur, orantes. Sic ad extremum dimittere [d 1Kb] populum ui inimitabilium signorum et impossibilitatis sue confessione compulsi sunt. Admonentur Dei iudicio profecturi celebritatem gaudii sub breui simulare discessu, et ad ornatum absentium solemniorum impetrare hospitum censum, eumdemque pro diuturni  laboris merito retinere; non fraudis studio, sed honore mercedis. Ii delusi, cum adhuc de opum retentione nichil scirent, quos ad iter oratu compulerant, recrudescente malitia cum ira insequuntur emissos, et imminente Aegyptiorum exercitu spes euadendi metuentibus deest, cum et a tergo hostes insisterent, et mare a fronte oppositum prohiberet.

Adest territis Deus, et in summo desperantium metu celeste pugnat auxilium: interiecte primum per diem tenebre uelut obiectu impenetrabili precedentes defendunt, et a persequentium impetu, mutata elementorum uice, tuetur trepidos subdita noctis infusio. uirga deinde Moyses percutere pelagus iubetur immensum, atque ad prebendam transeuntibus uiam profundi aquas imperio remouere;  celsa altrinsecus undarum acies erigitur, et tamquam ad signum bellici moris dispositos stare diceres fluctus, ac mare muri similitudine solidatum intelligentis obsequio diuidi. Panditur siccum gradientibus solum, et ima pelagi ardua laterum mole uacuantur; populoque in littus aliud euadente, cum persequentes abeuntibus imminerent, ictum similiter per Moysen rursum in se conuenit mare; et tamquam ob Dei iniuriam uindicis elementi immensitas recursu tumidiore conflueret, innumerabili curruum et equorum cum electis ascensoribus multitudo submergitur; mixtaque arenis bellatorum manus, tamquam non fuisset, obtecta est.

His primordiis ab Abraham Moyse duce plebs assumpta Iudeorum est; et post transitum maris usque  ad eremum in qua quadraginta annis mansere, perducti sunt. [e 1Kb] Hos per noctem columna lucis tamquam itineris dux preibat: eadem etiam per diem ne fessos lassitudo conficeret, in nube precedens ab estus iniuria uindicabat. Ita prorsus famulantibus elementis Dei auxilio usi sunt, ut in eius beneficiis non sola celestis potentie dignatione, sed et paterne pietatis indulgentia fruerentur, et cum inter  admirationem ac necessitatem stuperent, signa et pericula non timerent.



CAPUT XIX. Si Lex plus attulit hominibus quam natura.

APOLL.---Grata est quidem cognitio predictorum; sed nisi rationis plenitudine muniatur, infirma est. Quid igitur fuit cause, ut emenso mari tantis rerum miraculis liberati ad eremum ducerentur; aut cur postea in desertis tam longi temporis ablegatione cruciati sunt? Cum illis preterea alimoniam ceteraque uite necessaria horrens regionum nuditas non preberet; unde ergo multitudine pastus; aut quam ob causam hec tantopere liberatis pena fuerit; uel quemadmodum postea lex lata, deprome.

ZACCH.---Nec pena illud relegationis fuit, nec in  desertis ac squalentibus locis necessaria defuerunt; sed pastus hominum exhibitione pretiosior, et eremi ipsius circuitio congrua: atque hec precipua morarum causa, ut illic precedentia miraculorum augerentur exempla; et quia semper assueta diligimus, prouidendum fuit, ne statim ad promissionis terram breui ac recto itinere peruenirent, quibus ad Aegyptum reuertendi uoluntas, sicut confestim probatum est, posset aliquando subrepere; cum etiam in summa abundantia [a 1Kb] incognite regionis assuetorum desideriorum et profani sacrorum ritus a quibus maxime arcebantur, occurrerent; ne expellendarum preterea ex iisdem regionibus gentium, licet preuia diuinitate illis non illatura dispendium, statim bella terrerent. Simul etiam ut post eremi iniuriam  promissa habitatio plus placeret, quam licet per se inestimabilis amenitas commendaret, preteritorum tamen recordatio faceret aptiorem. Et uide clementem in sua patientia diuinitatem. uictum non supplici sperantibus prece, sed deesse tumultuarie querentibus, nubem quamdam prestat annone, et angelorum cibo corpora humana uescuntur: ita ut nocturne largitatis infusio non querele tantum intercluderet locum, sed usui congesta superesset. Illic per omne quod dixi tempus mirum in modum, non calceamentum, non uestis atteritur, nulla perinde capillorum aut unguium excretio dominata est; sed uelut immortalitate iam reddita, immutabilem hominis formam simplex seruauit integritas.

Illic Moyses ad suscipiendam legem uocatur in  montem, et quadraginta diebus ac noctibus Dei tentus alloquio, scripta in lapideis tabulis refert precepta: proh nefas! corruptos sacrilegio quos reliquerat deprehendens, dum adhuc manna et celesti oblectatione essent [b 1Kb] refecti. Cum enim eiusdem Moysi moras uelut non redituri idem populus incusaret, predicta abundantia saturatus cito Deum a quo ex Aegypto eductus esset, oblitus est; poscere per luxuriam quos coleret deos cepit; missisque in  ignem mulierum monilibus, illi se dandum professus est religioni, que culti in Aegypto idoli formam referret. Reuersus Moyses fideliter seuit in facinus, et redacto in puluerem tauri capite quod factum in similitudinem abominationis Aegyptie fuerat, delatas in legem tabulas indignatione confringit, indignos fore Dei litteris iudicans quos talis ausi exsecratio polluisset. Nec prius ab ire impetu destitit, quam missis per castra sectoribus multorum cede piaretur admissum, et sedata iniuria Dei refecta in tabulis reportarentur precepta; quorum reparatione monstratum est, Deum non odisse quos permiserit corrigi, sed deleri noluisse quos sic uoluerit castigari. Hec ergo eremi circuitio, hec erga susceptam semel plebem beneficia Dei quadraginta annis durarunt:  tum lex diuinitus lata est, que [c 1Kb] sui editione non preceptorum nouitatem, sed reparationem iustitie naturalis afferret; ut quod ante pauci admodum et sapientes sciebant, omnes nunc intueantur et perlegant; nec excusandi habeat ignoratio locum, cum id quod sibi ingenitum quis fore non sentit, non solis sensibus querat, sed uisibus recognoscat.



CAPUT XX. Quare salus hominum tam tarde aduenerit.

APOLL.---Herere naturaliter humanis sensibus legem, et inesse omnibus intellectum quid noceat ac prosit, quid equum aut iniustum sit, aperta cognitio est; quando et diligere [d 1Kb] propria scimus et odisse contraria, ac simul placita alii prestare sit bonitas, et rursum improbitas alii que displiceant irrogare.  Unde quid amplius lex per Moysen lata detulerit, quam natura tradiderat, nisi edictorum qualitas exponatur, intelligere non possum.

ZACCH.---Dei agnitio et cum dilectione formido, lex prima est. Deum enim nosse quid prodest, si diligere ac timere non cordi est? Consummatus deinde iustitie ordo subsequitur, studere pietati, et in obseruantias bonorum operum mentis puritate transcendere. Inest preterea presens pena commissis et piacula iunguntur offensis, summaque edictorum conclusione precipitur, ne aliis facias quod fieri tibi nolis; et rursum, ut aliis facias quod fieri tibi uelis. Creatio perinde mundi huius inserta est, et hanc elementorum conspirationem idem qui ex nichilo fecerat fabricator exposuit, sui indicans operis,  que illi ceterna humanus error inuexit.

Post Moysen currentibus temporum spatiis, cum per abusionem salutarium preceptorum idolorum cultus incresceret, additur frequens increpatio prophetarum, et aduentum Christi quem iam experti sumus, et nunc opperimur, multa curationum genera denuntiat ac precedunt. Deus enim ne uel raro uindicet sepius comminatur, ire celestis seueritatem timeri magis quam [e 1Kb] exseri cupiens. At contra  Iudeorum contumax natio non solum corrigi detrectat, sed argui dedignatur; Deique imperio missos prophetas diuersis mulctauere suppliciis, ut humanarum superstitionum traditio presumptis honoribus non careret, intentiosa prauitate designans Dei se forsitan presentia corrigendos, quem tamen postea cruci dantes post signa atque uirtutes credere noluerunt, cum et uenturum scissent, et uenisse cognoscerent.



CAPUT XXI. Si prefinita consummatio sit, an ordo exhibeat finem.

APOLL.---Si igitur tam necessarius aduentus illius fuit, ut per se formam iustitie prebiturus pati pro omnibus non recusaret, in morte propria spem noue resurrectionis ostendens; cur et Dei beneficium et salus  hominum tantorum temporum dilatione tardata est?

ZACCH.---Grandi, ut inspicere potuisti, dispensatione Dei humanum a principio genus tutatum semper est atque seruatum; et si breuiter summa perstringas, uidebis ad hoc diuine prouidentie ordinem concurrisse, ne iusto iudicio Dei necesse esset homines aboleri: potuit enim mortis sententia in prima statim transgressione compleri, ut temeratores punirentur edicti, et tamen pro ratione penitentie uiuendi tempus indultum est. Subcrescentibus postea sceleribus terra corrumpitur; sed ita pollutio eluitur elementi, ut per Ne humani generis reliquie reseruentur. Post diluuium ualida iam et multiplex manus in edificationem turris insurgit, et non exstinguitur pro immanitate ausi, sed ut corrigi possit  cum admiratione dispergitur. Postmodum non cessante perfidia, sicut Ne in diluuio ob generationem, ita Abraham ad propagandam fidem in quadam uitiorum inundatione secernitur: multiplicatus per eius progeniem populus Aegyptiorum contagione polluitur, et ad Dei cultum non iudicii seueritate, sed beneficiis signisque reuocatur: iterum in eremo deos sculptiles faciendo a uero creatore discedunt: tamquam tunc primum factis hominibus, aut in sensu non habentibus legem, lex Dei sermone conscripta Moyse deferente transmittitur.

Cum uero nichilominus impietas serperet, predicatio adiungitur prophetarum, et interiectis temporibus [a 1Kb] diuina sollicitudo semper in speculis aut ab errore prohibet, aut mediocriter uindicans uiuentes  in errore castigat. Ipse ad extremum celi terreque et hominis conditor, uelut magne familie dominus fidelibus famulis ante premissis, potentie sue largitur aduentum, assumptionem terreni corporis pro hominum salute non spernens: atque in ipsum quem induit, crucis passionem mortemque conuertens, et plenitudinem legis exhibuit et salutis.

Queris cur ante non uenerit? Nonne in promptu  est tardari debuisse postrema, finemque differri, ut plenitudinem iustitie plenitudo temporum custodiret, et inter traditionem ac iudicium per prolixitatem abolitio non auferret, quod magna Dei dignatio prestitisset? Si enim uel mediis uel quibuscumque ante temporibus Christus uenisset, iam non sola abusio fidem, sed cum abusione tulisset et obliuio, nullaque iustitie cura hominum corda morderet; quoniam difficilius antiquis credendum esset exemplis, cum uix recentibus fides detur. Ecce adhuc Dominice crucis ac mortis indicia felicis sepulcri exuuie continent, et signatus a presenti multitudine locus post resurrectionis uisum celestem testatur ascensum: pene adhuc solo resident pedum pressa uestigia, ac lustrate operibus regiones uirtutum  exempla demonstrant: et a multis Christus aut quia fuit mortuus, Deus esse non estimatur; aut quoniam si Deus, fuisse mortuus et post mortem resurgere potuisse non creditur; cum preter cetera et mors hominem probet, et resurrectio Deum. Exstant preterea Apostolice conuersationis actus, et formam iustitie [b 1Kb] sequi pene ut a presentibus edocemur, cum ea que fecisse legimus uiuos, etiam ante defunctorum cineres fieri sepe uideamus. uix propinquitate finis et instantis examinis terrore compellimur, relictis idolis, ueram colere diuinitatem; et inter primum quem nouimus ac secundum Christi quem exspectamus aduentum, breuitate salutari atque ipsis temporum arctamur angustiis, nec obliuionem admittere preceptorum, nec promisse beatitudinis  desperare prouentum. Necessarium ergo uides fuisse, ut interclusione seculorum nec periclitari finem sineret propinquitas aduentus alterius, et seruari iustitiam imminens iudicii terror exigeret; precipue cum maxima esset et perfecta delaturus, et que perfecta sunt nisi postrema esse non possint. uideto enim, quantos anterior illius saluasset aduentus, plures certe quam nunc faciet, cum a fide inuenerit alienos, posterior perdidisset; quoniam quem talium curationum remedia non sanarint, denuntiati examinis ordo damnabit; parque in desperationem perpetuitatis esse exspectatio potest, Deum per legem scire, et nolle iustitiam, quam ea agere que iustitie uideantur, et Deum per legem nolle cognoscere.



APUT XXII. Si corpora reformentur in resurrectionem.


APOLL.---Non ignoramus animas depositis corporibus ad Deum, id est ad auctorem proprium remeare; sed in his prius contractam humanis actibus labem etherio igne purgari, ut Deo iterum ex quo utique sunt, pure ac simplices misceantur. Unde  si hoc forte iudicium uultis uideri, non prefinita uniuersorum consummatio efficit finem, sed ordo decedentium.

ZACCH.---Tota in errore est uestra definitio: [a 1Kb] nam quemadmodum anime hominum iudicium susciperent, si ex Deo essent? Simplex enim substantia diuinitatis non purgatur, quia nec pollui potest: necesse est enim ut purgatio passione non careat, quam, sicut scimus, substantia diuina non recipit. Anime ergo hominum non ex Deo sunt, sed a Deo facte, et opus Creatoris, non consortes Diuinitatis. Cum uero predicti iudicii tempus aduenerit, defuncta quelibet olim recepture sunt corpora, ut cum iisdem aut iuste acta percipiant, aut inique perpetrata patiantur. Christus autem manifeste  iterum de celestibus ueniet: illius coram tribunali astabimus, illius sententia uniuersorum merita pensabuntur: et qui sub iudicio passus est, iudicabit, nulla iniquitatis uestigia relicturus, cum et fidelibus immortalitatem reddat in regno, et incredulis perpetuum in dolore cruciatum.



CAPUT XXIII. De neglectis et a bestiis deuoratis.

APOLL.---Hoccine etiam asseri a sapientibus potest, antiquas mortuorum fauillas, et in sepulcris seculorum etate consumptis uix ossium cinerem residentem, rursum in corpora posse componi, ac pristinum membrorum uigorem dubii pulueris collectione solidari? Unde animas cuilibet iudicio subdi posse facilius acquiescam, quam mortuorum corpora  in uite ordinem posse reuocari.

ZACCH.---Et admonitionis mee et tue sponsionis oblitus es [b 1Kb] , si Deo aliquid impossibile contendis. Qui igitur quod non erat fecit ut esset, ergo ut sit quod fuerat non potest facere? aut non etiam nobis difficilius est facere quod non fuerit, quam reparare quod fuerit? Sed hanc Dei possibilitatem estimatio humana non [c 1Kb] capiat, si hoc presentes non edocent creature, si tempora specierum uarietate non signant. Diuerse arbores hiemis rigore nudantur, et decussis foliis perisse cum gratia spem germinum credas. At ubi lenius ueris tempus afflauit, mirum in modum humor radicibus tentus celsa conscendit, candorem cum specie quem in ligno non habuerat, in floribus creans: fructus adiiciuntur in pomis, et quidam  uestitus in foliis, quodque in arbore non erat, uidetur in tempore. Quid iacta in agris semina? non plenam fidem resurrectionis ostendunt? Aperiuntur terre uiscera, ut nuda sulcis grana mandentur; quod humus non texerit, uires non habet renascendi. Unde etiam in paruis potentiam Creatoris considera:  nisi putruerint semina non resurgunt, et nisi prius mortua non reuiuiscunt. Numquid sulcis uirentia sunt demersa, aut cum calamis operta latuerunt? Unde ergo [d 1Kb] in uno multiplex semen? Unde cum aristis nouus palearum candor emergit? Quo pacto ex radice uis germinis scandit in spicas, uel quemadmodum postea ex uiridibus herbis alba mollities mutatur in farra? Que certe similiter fieri posse non crederes, nisi semper uideres. Quod ergo in his que ad uictum hominis pertinent, ut ab initio Deus statuit, terra sic reddit, in ipsius hominis reparatione non faciet? Qui mirabilium Dei testis effectus , in se necesse est post resurrectionem maxime stupeat, quod in subiectis ante laudauit. Unde horum omnium ratione perspecta, defunctorum  cineres uel fauillas semen corporum esse non nescias, ex quo in aduentum maiestatis sue Christus secundum merita excitabit et formas. Parum est enim diuine clementie species tantum reparare que fuerint, nisi et bonorum corpora splendor exornet, et malorum confusio deformitatis obscuret.



CAPUT XXIu. Quomodo moles celi aut facta sit aut fine pretereat.

APOLL.---Pone interim quod de sepulcris tamquam ex notis sedibus mortuorum fauille reparentur in corpora; et quia condita membra sua [e 1Kb] anime nouerint, ex iisdem locis confidenter reposcant: quid eos qui fluctibus mersi sunt bellisque prostrati, et post latronum cedes exsequiis funebribus carnerunt,  escis, non sepulcris membra linquentes; numquid credibile est in eadem que habuerint corpora posse restitui, cum etiam reliquie cinerum non queant inueniri?

ZACCH.---Si Deum posse omnia crederes, hoc denique factu facile iudicares, neque humana disputatione discerneres, utrum fieri possit quod faciundum ille dixisset: et ideo fides summum pre bonis omnibus meritum est, quia que Deus dixerit, implenda non dubitat. Rei autem huius hec ratio est: elementa omnia cuncteque creature nullo quidem nobis sensu intellectuque respondent, et ad obseruantiam tantum proprii ministerii uidentur bruta subsistere, quoniam uel indigni eorum imperio sumus, uel mundi arcana nescimus: Deum autem et  intelligunt et uerentur, atque ita iussis illius obsecundant, ut ad nutum precepta mox impleant. Quelibet ergo exesis corporibus piscium, bestiarum alitumque digestio aut aquis miscetur, aut terris: nec fieri ullo pacto potest, ut ex eo quod qualitercumque substiterit, nichil restet; sed pretiosiorem  materiem quacumque deciderit, hec duo elementa [a 1Kb] conseruant, et in se uelut speciali colore distinctam resurrectioni redditura custodiunt, nec residere umquam uelut perditum poterit quod et diuinitus inquirendum est, et sponte prometur: sic famulantibus cunctis dispersorum uiscerum reliquie in suam formam corpusque rediture sunt; ita ut in resurrectionis miraculo inde fidei meritum credentibus augeatur, unde aliis incredulitatis augmentum est.



CAPUT XXu. Si mundus reparetur in melius.

APOLL.---Iam dudum in hoc tractatus tui tendit intentio, ut cum elementa singula ex nichilo facta commemores, etiam mundum quem ex semetipso  esse, et sua credimus eternitate mansurum, et initio minuas et fine concludas; ac licet assertionis tue ordinem teneam, quo factum a Deo in precedentibus meministi: quemadmodum tamen inexplicabilis poli molem aut factam credi uelis, aut sicut nunc est non semper futuram, ratione confirma.

ZACCH.---Omnia igitur elementa que uos Deo uelut ceterna numeratis, ab ipso, sicut iam dixi, et ex nichilo facta sunt, et in hanc mundi formam mirabili conspiratione sociata; que sicut initium ex Dei creatione sumpserunt, ita perennitatem eius beneficio consequentur: et ideo ei ceterna non sunt a quo facta sunt; quia nulli dubium est auctori quelibet non solum paria non esse, sed esse subiecta. Hoc autem intellectui apertissime patet mundum expluribus fuisse  compositum; unde aduerti facile potest non illi inesse, sed preesse diuinitatem, quoniam alterius adiumento diuinitas sola non indiget, sed una in se et simplex atque perfecta est, quia incorporalis; et ideo inuisibilis et incorruptibilis Deus est: que in huius mundi actu et contemplatione non ita sunt, sed corporalia esse, etiam ea que ex ipso mundo gignuntur ostendunt. Quecumque preterea ab eodem uel agi cernimus uel creari sub dispositione diuina, non sue uoluntatis, sed officii sunt. Aspice transitus solis luneque discursus, et utrique quotidie per uicissitudines temporum uel ortum uel occasum esse repetendum. Aduentu noctis sol diem perdit, quem tamen nec semper obiectu nubium uelut exclusus [b 1Kb] illuminat. Luna sui patitur detrimentum, et plenitudinem luminis  sub constitutione rectoris aut perdit, aut recipit. uarius preterea siderum lapsus, et rationi signa famulantia, et intumescens notis mensibus mare, et sub certa horarum dispensatione excessum modumque custodiens aut sereno quiescit, aut tempestate turbatur. Terra imbribus infusa mollitur, eademque rursum aut gelu stringitur, aut calore siccatur: quin et aspectu Dei metuens contremiscit, et se imperio subditam motu fatetur. Ipsum erem perniciosior halitus sepe corrumpit, et postquam grauauerit, efficit pestilentem. uincuntur  piis ad Dominum precibus pluuie, et prolixa rursum serenitas supplicatione mutatur: cunctaque aut imposite seruiunt rationi, aut in usum hominis necessarium sub religiosa deprecatione uertuntur.

Hec uos appositis nominibus pro Deo singula atque uniuersa ueneramini. Quod si ita est, falso dii estimantur, et error in promptu est; si uero aliquos qui iisdem ex arbitrio Dei presint, aperte stultitie est subiicienti equare subiectos. Dii enim plures non sunt, sed unus nascentium uiuentiumque formator sicut fecit omnia, et regit, parique imperio uel mansura efficit uel casura decernit. uides ergo Deo soli initium non apponendum a quo omnium processit exordium, nec consempiterna maiestati  illius estimanda, que ut eterna sint, sicut de homine, ipse facturus est. Illo enim adueniente destructa in melius mutabuntur, ut immortalia cum homine perdurent, que nunc utique nostris criminibus, licet inuita et gementia, aut passione tamen polluuntur aut uisu; quoniam que a passione immunia sunt, contaminantur aspectu . Ita fiet ut etiam elementis cum homine in melius innouatis, memoria auctoresque intereant uitiorum; cum etiam illa purgentur que ingenitam puritatem non factis, sed factorum scientia perdiderunt.



CAPUT XXuI. Cur frustra adorentur idola, si in templis donant responsa.

 APOLL.---Credi quidem arduum est, ut mundus tanta uirtutum admiratione consistens aut destrui umquam possit aut refici; sed quia immutandum Dei possibilitate confirmas, quid futurum sine ullo erit? aut qualis reparatio est effectura clariorem, cuius tanta uel magnitudo uel gratia est, ut nec magnitudo eius ratione aut notitia deprehendi, nec splendor possit augeri? Que ergo super hoc definitio uel sententia sit sequenda, promisse instructioni conuenit non sileri.

ZACCH.---Recte quidem dicis, intellectibus nostris ad integrum in Dei prouidentia indeprehensibilem esse rationem; sed presentis gratie formam multiplex splendor aucturus est: quoniam longe amplior ei a Creatore lux ueniet, quam [c 1Kb] est ab eodem inserta  creaturis. Ergo inuisibilia metiri ex uisibilibus nos oportet, et incorruptibilia de corruptibilium admiratione pensare: iustis autem in gaudia eterna surgentibus, celum nouum et rudis terra reuelabitur: multiplicatum perinde supra solem ex Dei conspectu se lumen infundet; quia multo magis sol a Deo distat, quam nos ab eodem sole distamus. Hi potius quos ad hanc uitam diuersis iustitiarum gradibus merita prouexerint, splendorem solis habituri sunt, et ita singuli indepte felicitatis honoribus perfruentur, ut nec altior efferatur, nec spernatur inferior, sed  gaudia sua unusquisque sic diligat, ut claritatis distantiam pari immortalitate compenset. Nulla tum interiectio noctis continuitatem diei lucisque uiolabit: presens enim cernentium uisibus Deus, et beatorum letitie semper socia diuinitas obscuritatem fugabit, diemque iunctura est. Non liuor miseros, non suspicio uexabit incautos, nullus animi ac uiscerum dolor; nullaque peccati uel necessitas, uel occasio, uel uoluntas mortem aut mereri faciet aut timeri: uernabunt cuncta cum fructibus, omnium specie nulla temporum uarietate mutata: odor cum amenitate certabit: non illic importune obscuritatibus pluuie, aut perennis aure libertatem rigor calorque corrumpet: sed manebit perpetuo blanda temperies, et inestimabilia illius beatitudinis  gaudia preteritorum recordatio nulla uexabit; ita ut presentis mundi usum etiamsi abolitio futura non tolleret, transisse tamen gauderent iusti potius quam dolerent.



CAPUT XXuII. Si Deus solus debetur honorari, quare et homines honorantur, et imagines sculpuntur in uasis Dei.

APOLL.---Magna est, sicut dicis, adhortatio futurorum, sed nondum patuit gentilium [a 1Kb] uanam religionem, aut uacua honore diuinitatis numina nuncupari; quando et certa ex adytis responsa prestantur, et futura noscuntur in templis: que si et uera sunt et querentibus prosunt, frustra Christiani destruere conamini quod eripere non potestis.

ZACCH.---Hec quidem que in templis ostendere  extorum inspectio solet, et ex adytis uelut futura portendere, nec semper uera sunt, et nulli umquam, ut arbitror, prosunt; quia si aduersa sunt, et ad correctionem ex Deo ueniunt, nisi ab ipso non queunt immutari. Et denuntiata scisse quid prodest, si uitari predicta non possunt? si autem ex Deo non sunt, nec bona possunt esse nec uera, et sicut haud officiunt, ita nichil prosunt: sed siue sunt falsa, seu certe ex prouentu habent aliquid ueritatis; omnia figmenta sunt demonum, qui et sperari a se uolunt, et sperantes decipere consueuerunt; ut cum a Dei cultu homines abstraxerint, etiam beneficiis exuant atque ab eius bonitate disiungant. Hi gentilium obsident templa, hi sub mortuorum hominum nominibus sedem in uestris adytis collocarunt; et quia illis  nusquam preterea consistendi in terra locus est, erem sub nubibus precipites incursant, uolucrique discursu omnia perscrutantes, aut iam uisa denuntiant, aut a se nequiter faciunda quasi ut caueantur, aduersa predicunt. Nam licet nequam et incerti sint spiritus, omnique crimine reatuque polluti; incorporalis tamen, eiusque substantie cuius dignitatem amisere cum celo, nature beneficio et uigore  non carent, ac plus quam homines sciant necesse est, quorum et creatio sublimior est, nec terreno corpore sensus includitur. Et que, rogo, illorum diuinatio est? Nonne similiter cum hominibus quos per uitia ceperint, Christi inuocatione terrentur? uolunt quedam sponte predicere, et de absentibus uel futuris, uelut manifesta denuntiant, dum aut medelam cruciatibus sperant, aut predicturos imitantur ut fallant. Omnis tamen diuinandi simulatio de rebus actibusque terrenis est: nichil ante factum, quod sit Dei [b 1Kb] , preuident; nichil prius quam uideant celeste nouerunt; et quod magis mirere, ne cogitationes quidem in cordibus hominum deprehendunt.

His ergo non pudet cultum uere diuinitatis ascribere, his uitam hominis spemque committi, quibus  circumscribendi semper dolus est, et fallendi pro diuinatione subtilitas? His etiam simulacra aut igni excocta componitis, aut in ligno uel sculptilibus adoranda prebetis, ex quibus is uobis uenerabilior deus est, qui artificis manu melius expolitus; et hoc diuinitas clarior, pictura si pulchrior: nec requirendi Creatorem studium est, aut agnoscendi Deum uerum sensus apponitur. Nonne manifeste dementie est, his quasi Deo hominem subiici quos tibi possis Deum credendo subiicere, et ab his uite auxilia postulare quos in reatu esse non dubium est? Quos si profuturos putas, et ideo placari debere confidis; profuturos cuiquam crede propitios, si spreti a fidelibus nocent, si his a quibus propter Deum contemnuntur officiunt. Cum ergo nos timeant,  [c 1Kb] uobis presunt. Et uide qualiter haberi debeant, qui nec prodesse umquam possunt, nec semper nocere, cum et sit facilius, et uelle non desinant.



CAPUT XXuIII. Quare Christiani fatum non credunt.

APOLL.---Habet quidem speciem ueritatis obiurgatio tua, sed potest recurrentibus confutari. Nos enim eorum simulacra uel imagines adoramus, quos uel uera religione deos credimus, uel antiquorum traditionibus [d 1Kb] docti deos non esse nescimus: uos uero quibus istud abominatio est, cur imagines hominum uel ceris pictas, uel metallis defictas sub regum reuerentia etiam publica adoratione ueneramini, et ut ipsi predicatis Deo tantum honorem debitum etiam hominibus datis? Quod si et illicitum  legique contrarium est, cur hoc facitis Christiani, aut cur hoc uestri non prohibent sacerdotes, ne id quod ignorantibus nobis pro sacrilegio ascribitis, scientes sub officii excusatione subeatis?

ZACH.---Istud quidem nec debeo probare nec possum, quia euidentibus Dei dictis non elementa, non Angelos, nec quoslibet celi ac terre uel eris  principatus adorare permittimur. Diuini enim speciale hoc nomen officii est, et altior omni terrena ueneratione reuerentia: sed sicut in huiusmodi malum primum adulatio homines impulit, sic nunc ab errore consuetudo uix reuocat; in quo tamen incautum obsequium, non aliquem diuinum deprehenditis [a 1Kb] cultum. Scilicet propter similitudinem amabilium uultuum gaudia intenta plus faciunt, quam hi forte exigant quibus defertur, aut perfungi oporteat deferentes; et licet hanc incautioris obsequii consuetudinem districtiores horreant Christiani, nec prohibere desinant sacerdotes; non tamen Deus dicitur cuius effigies salutatur, nec. adolentur thure imagines, aut colende aris superstant, sed memorie pro meritis exponuntur, ut exemplum  factorum probabilium posteris prestent, aut presentes pro abusione castigent. uides ergo nil uestris erroribus simile in hoc esse quod arguis, nec iuste profanis actibus officia incautiora conferri; quando etiam ipsi ad quos referri istud potest, aut fieri hoc nolint si consulantur, aut quamlibet uane glorie consuetudinem non recidant, nichil temere assumentes diuinum, mortales se esse, et Dei indignos honore fateantur, cui et quod sunt debent, et fide ut hoc essent fortasse meruerunt.



CAPUT XXIX. Quare Christiani fatum non credunt.

APPOLL.---Aduertere in huius propositionis principio potuisti, tenui me obiectione ista libasse, quia professionis uestre perfecta, ut uultis, obseruatio,  nil penitus quo exasperari Deus possit, debet admittere: nunc autem neglectis his, hoc si uidetur signanter exprome, cur fatum homini esse nolitis, aut quam ob causam nullam decreti necessitatem uideri; cum hec ipsa per cursum siderum luneque rationem ita inueniantur et certa sint, ut nemo facile deuitet quod futurum ei [b 1Kb] statuta proprie natiuitatis affixerint.

ZACCH.---Credo intelligas ex interpretatione sermonis fati nomen assumptum, et quod uocari putatur in specie non rei alicuius esse, sed uerbi; decreti autem necessitas si est ulla, quod credi nefas est, humane uite Deus aut ignarus est, aut iniustus: iniustus, si bona malaque inexpertis ipse constituit; ignarus, si decerni ab alio se cessante permittit.  Nam si necesse est bonos esse, cur ascribuntur merita uoluntati; si malos, cur pena commissis? Ergo et lex superuacua est, et nescio quam ob causam seculi iura condantur, si quod recte homo gesserit, prouentibus ascribendum est; quod praue, necessitati. Cur preterea idem bonorum potius conditor Deus tantis scripturarum uoluminibus uel comminatur iudicium, uel beatitudinem repromittit?  Quid religiose hominum preces faciunt, aut supplicatio enixa quid prestat, si potestas aliqua decreti inexpertis hominibus atque in lucem nascendo prodeuntibus, quod uitari non queat, et quod ipsi uidetur affigat? At contra, iustus et nulli umquam inequalis iudicio Deus, sicut cuncta ipse formauit, ita et cuncta moderatur, legem ab initio statuens, ut boni tantum simus; immo quia sic creamur et nascimur, ne mutemur: neque tantum ne mali simus, sed ne uel mali esse uelimus, ut et faciamus semper bona, non ut merentes mala aliquando patiamur.

uerum hanc de homine, ut uidetur, prescientiam malitiarum omnium diabolus auctor inuenit, ut uelut per innoxiam mathesim occultius decipiantur,  qui fraudem illius hanc [c 1Kb] esse non norunt. Inter omnes enim scelerum suorum artes nulla dubios perniciosius appetit, nec alia a Dei cultu subtilius homines auocat, quam ut, cum sciamus omnes Deo nos debere quod formamur et nascimur, fato nos suadeat debere quod uiuimus. Fallimur nisi hec quibusdam pro tota religione precipua cura est ut futura non nesciant. uelint nolint, ei a quo scierint efficiuntur obnoxii, quia credunt; ac dum ista sectantur, a fide et religione discedunt; et, quod est seuius, sub specie innocentie malum non cauetur, dum uitari posse non creditur, neque si est prosperum a Deo poscitur, quod necessario euenturum speratur. Intuere preterea ipsam maleficiorum scenam: signorum qualitas, status lune, dies,  hora, consulentis nomen inquiritur. Ecce iam incerta diuinatio est, ubi falli interrogans uel respondens potest. Fit postea quicumque prosperorum gradus, et cum euadendi conditione predicuntur aduersa. Nempe etiam hic memorati artificis fraus elucet, quod esse fateatur incerta, que euadi posse denuntiet. Deus enim innoxiis aduersa non statuit, [d 1Kb] inexpertis mala non tribuit. uides ergo et diuine patientie et humane curiositati fraudem diabolice artis illudere, et uelut in supputatione lune ac siderum cursu occultum perfidie uulnus et uirus latere, ut inter cognitionem ac prescientiam futurorum et reuerentia Dei, et amor iustitie apud homines minuantur, cum Deus aut mala nascentibus statuisse credendus sit, aut ab alio constituta auferre  non posse.



CAPUT XXX. Si diabolus in occultis nocet, quomodo potest in cursibus lune uel siderum cum sint in presenti nocere.

APOLL.---Quantum uideo magna est diaboli huius potentia, quia contra Dei, ut intelligitur, uoluntatem, etiam lune ac siderum cursui ea per que hominibus nocere possit, inseruit: uerum tamen  quo pacto aliunde uenire credenda sunt, que illic inspecta noscuntur? Arbitror autem in occultis falsitatibus illudi homines ab eo posse; mathesim uero cum signis ac sideribus simpliciter conuenire: ac non ideo noxiam debere iudicari, quia nichil de casibus subtrahit, sed magis utilem, que aut denuntiet prospera, aut cauenda predicat.

ZACCH.---Prius dixi mathesim hoc esse seuius malum quod innocens estimatur; sed licet inuestigabili subtilitate tecta atque conclusa sit, actus sui tamen, sicut exposui, corpore ac fine reseratur. Ex Deo enim non est; et idcirco nec sideribus coherere credenda est; que primum incerta et infidelis, deinde inanis est operis, et idcirco obseruari superuacuum est nil profuturam. Multe autem stoliditatis  est ab eadem predicta metuere, que et cum predicentis confessione euadi possunt, et precipue conuersis ad Deum precibus superari. Prosperum uero aliquid ab eadem sperare perstultum est, cum tam facile aut falli possit aut fallere. Sed finge uerum aliquando denuntiet; quod consilium est cum manifesto reatu ab huiusmodi prodigiis dubios potius exspectare prouentus, quam in fide semper securum, uel medelam a Deo sperare uel meritum? Hoc magis noueris, quemdam esse diabolo in sceleribus principatum, atque huic immundorum spirituum ministeria diuersa seruire; sub illius enim flagitiosa diuisione alii concupiscentie faces preferunt, et luxurie fomenta succendunt: per quosdam in preceps fertur libido, atque auaritia [a 1Kb] officiis  suis utitur; alii amore habendi cruenta persuadent, et fraudes furtorum sorores.  Hi meroribus presunt, et qui terrores metuentibus ingerant certi sunt: aliorum exercetur turba cruciatibus, ut seuius infelicium hominum corpora uexatione quatiantur: a quibusdam sub incremento lune augetur insania, et tamquam de plenitudine purissimi luminis captorum labes ueniat, sub quadam mali dimensione aut exaggeratur aut incipit: nonnulli magicam prestolantur artem, et mentiri mortuorum figuras in meditatione deputant: his etiam diuinationibus doctiores precurrunt, et fallendi subtilissimos uelut simplex mathesis amplectitur. Alii in auibus auguria precinunt, et uolantum lapsus certis laterum partibus monstrant;  atque ita illo falsitatum omnium incentore uel presule, diuersis criminum stipendiis demones militant, ut indefessos humano generi laqueos pretendentes, uitari ab hominibus ferrique non possint; si tamen, sicut illi uel credi semper uel fieri uolunt, totum aut crederetur aut fieret.



CAPUT XXXI. Qui sint demones, et a quo diabolus.

APOLL.---Opportune ad responsionem interrogatio  dudum sequestrata descendit: unde igitur quiue isti sunt demones quos dudum in templis gentilium commorari, et nunc uniuersis uel preesse uel interesse criminibus signantius edidisti? Quis eorum similiter princeps, quem diabolum uocas? uel unde ad hec opera sunt deiecti, si ulla his tamen sublimioris nature dignitas fuit? Effici enim per eos que in superioribus meministi, non nisi ipsorum genere et qualitate monstrabitur.

ZACCH.---Eadem quidem etiam nunc illis est natura que ab initio fuit, quia quod semel creauerit Deus, aut in melius mutat, aut ipse non abrogat: celestem uero dignitatem non sui Creatoris, sed uoluntate propria, perdiderunt. Unde quia et offense causas requiris, ex Scripturarum ratione utraque  cognosce. Duo creationum genera cum omnia conderet, precipua Deus fecit, quibus secundum officium tribuit et sensum: in celis Angelos, homines in terris: incorporales sunt et uere spiritus Angeli; nos uero celestes sensus intra corpora terrena gestamus. Et cum munere Creatoris uoluntas utrisque sit libera, maior est tamen in hominibus occasio delinquendi; quibus et animo et corpore cauendum est: nam desideriis anime, corpora actibus peccant.

Hi ergo propiores Deo, qui magis liberi; et quia imperiorum eiusdem ministri semper ac medii, ideo plus scientes. [b 1Kb] Ergo  quecumque in terris agi potestatum et dignitatum gradibus uides, umbra celestium est: ita et illic magis secundum Dei datum et discipline et ordinum modus presidentis  Dei seruit imperiis, atque ad nutum ineffabilis maiestatis innumerabilem Angelorum multitudinem, Archangelorum obedientia regit. Qui nunc autem diabolus et demonum princeps, primus omnium Angelus fuit; qui factura et gradu ceteris preeminens, dum effertur superbia, infra omnes effectus est: uideri se etenim Deum, quod non erat, uoluit; et quia primus inter omnes factus fuerat, Diuinitati se comparando honorem Creatoris assumere: ob cuius ausi presumptionem cum aliquantis ex inferioribus, qui assensum prebuerant, eiectus e celo est; quos postquam secum traxit ad terras, tamquam amissum reparans principatum, ex Angelis satellites suos fecit; et, sicut paulo ante memoraui, officiis criminum malisque lapsorum,  negatum in celos reditum consolatur. Hic primum hominem ad temerandam precepti legem in serpente preuius et suasor animauit, et in consequentibus semper bonam nostri creationem per uite blandimenta egit in crimina; et quamlibet per manus hominum, hoc tamen Christus insistente crucifixus est.

Illi inuidia, tumor, crudelitas et mixtus concupiscentie luxus in sordibus cordi semper et gaudio  est; et ne semper impia uel polluta sectando subtilis nequitie figmenta nudaret, informationi atque effectibus scelerum honesta permiscuit; uideri studens sibi uirginitatem placere, dicari debere idolis castitatem, ut quod re destruit, ambiret in nomine; purificatis etiam plus quiddam fallacie sue prestans, et quamlibet homini sectam libenter indulgens, dum Deum nec ignoratum aliquis [a 1Kb] scire queat, nec agnitum ex ipsius uoluntate ac lege ueneretur. Hi ergo demones, et hic eorum diabolus princeps: hos Christi nomen intra hominum uiscera abditos terret et cruciat. Hi omnibus memoratas superius insidias struunt, quos metu nequeunt illecebris capientes, ut cum quolibet modo offensos Deo fecerint, ab spe immortalitatis abducant  et oblectatione presentium, et incredulitate futurorum.



CAPUT XXXII. Cur prescius futurorum Deus fecerit diabolum, qui futurus esset hominibus inimicus.

APOLL.---Si tam malus est diabolus quam dicis, et tam pertinax criminum, futuri prescius Deus nec malum creare debuerat, nec tanto culmine dignitatis efferre, ne aut sibi obuium, aut hominibus crearet inimicum; cuius que ratio facti sit, si scientia suppetit, narratio subsequatur.

ZACCH.---Nihil malum penitus in suo opere Deus fecit, nec insitum in his creaturis aliquid noxium est, sed ab his potius appetitum, quia ut placerent facta sunt omnia, non ut nocerent: sed primum  Angelis sicut hominibus postea liberam Deus prestitit uoluntatem, alioquin in nullo preter naturam mutis animalibus [b 1Kb] prestitissent, hoc est sicut iam de hominibus dixi, in quodam ignorantie torpore compositis aut licerent omnia, aut omnia non licerent. Fons ergo totius rationis Deus irrationabiles sibi erat creaturus ministros? Aut que ipsorum sensibus ratio, si nulla uoluntati potestas? Que postremo obedientia, aut quis Dei cultus nisi iubentis imperiis consequens esset similitudo famulantum? Quod si propter uniuscuiusque uoluntarium malum creator est arguendus, quod dici nefas est; et de omnibus hoc modo argui potest, quia ad bonum usum facta sunt omnia, et malos exitus habent, si his aliter uti uelis.

 Numquid malum est ignis? et certe que importune admoueris exuruntur: terra obruit, sed cum subruitur: non naufragiis maria congregata sunt, et tamen intempestiue ratibus adita submergunt. Numquid ad decidendum celsa constructa sunt? et nisi summis cautius consistamus, excidimus. uertende in sulcos terre atque excidendorum causa lignorum ferrum hominibus datum est, et exin gladios bella sumpserunt. Numquid in resti mors posita est?  et multi uitam laqueo finiunt. Quis hominum lapidationibus saxa, quis ligna crucibus deputauit? Numquid summe dignitates idcirco regibus dantur, ut tyrannides facilius assumantur? Quam bona creatio uini est! et acceptum effusius gignit insaniam. Ipsi herbarum succi qui profuturis medicaminibus admiscentur, aut seuius inseiis nocent, aut largius hauriuntur et perimunt. Creandorum liberorum causa sunt permissa coniugia, et ex licitis coitibus adulteria admittuntur illicita.

Quid, rogo, equius facere Deus debuit, quam rationabilem Angelorum et hominum creaturam, atque hanc nec libertate priuaret, et scientia cautionis imbueret? Quod si futuri prescius Deus creare huiusmodi, aut ceteris preferre non debuit, ergo  nec hominem facere aut cunctis preferre debuerat, quem peccaturum sciebat: et sicut tu dicis, ne ipsa quidem fieri elementa debuerunt, si nullius erant usui profutura, uel quoniam nocere uniuersa possunt, si iisdem non ita utaris ut facta sunt. Quanto hic diuine prouidentie probabilior ordo est, idcirco illi primum summa committere, qui erat ausurus illicita, ut attentior successuris cura iustitie et [c 1Kb] amare creatorem institueret et timeret, ac simul tentari eum nec ab Angelis impune monstraret, qui ob presumptionem etiam Archangelum deiecisset. uides ergo Dei creatione bonum factum, atque ipsius beneficio in sublimibus constitutum uoluntate propria, quam liberam acceperat, et bonitatem mutasse malitia, et dignitatem insolentia perdidisse.



CAPUT XXXIII. Si peccauit diabolus cum sociis, quare non statim interfectus est.


APOLL.---Etiam hec cum ratione facere uidentur que de diaboli creatione casuque dixisti: sed quid cause sit quod, post ausum tante temeritatis, sicut iam quesiui, deletus statim cum satellitibus non fuerit, signanter edissere.

ZACCH.---Dei iudicium non tantum ex potestate, sed ex ratione est, [d 1Kb] qui in condemnatione non iudicantis solam uult esse sententiam, nisi et conscientiam delinquentis per quamdam penitentie comperendinationem, misericordiam semper ad se reuerti cupientibus prestans. Et licet in omni equitate sua iustus sit, est tamen in miseratione propensior,  neque ad ulciscendum celeri indignatione festinat cuius iudicio nemo succedit. Saluare ergo, non perdere quod creauit studet, et inde inenarrabilis patientie nec precipitis aliquando uindicte est: quod si idem diabolus ceterique eius perditionis socii ante augmenta consequentium flagitiorum, et secretorum celestium que ex parte sciebant, proditionem obnoxias penitentie manus dedissent, humilitatis exoratione crimen superbie diluentes; profecto in  eos honor redisset angelicus, nec miseri in eorum nunc sordibus uoluerentur, quos captos, nequitiarum laqueis deprimunt, et infelici sorte uitiorum tamquam in solatium sue perditionis adsciscunt.

uide preterea inter delicta et iustitiam hominum demonumque certamen, ex compugnantibus inter se luxu atque uirtutibus, premium immortalitatis exsistere. Spectat nos quotidie preliantes meritorum arbiter Deus, et spiritales insidias fragili corpore superari placidus intuetur: debuit profecto tam sublimis creature culpa sic plecti, et erecta in Deum Angeli superbia hominibus subiugari, ut qui sibi auctorem suum preesse noluerit, subditorum prius nunc imperia pateretur, et quamlibet in peiorem partem homines uoluntatis sue dominos pertrahat,  plures tamen [a 1Kb] per se ad Dei sedem uirtutum ac fidei probatione transmittit. uides ergo diabolum eiusdemque participes futuro iudicio per prouidentiam Dei etiam cum quadam hominum utilitate seruatos, ut et longanimitas creatoris lapsis penitentie locum daret; et si indulgentie spatia nichil profecissent, sua potius quam Dei sententia damnarentur; quorum reatui quotidie extrinsecus illud accrescit, quod licet ad iustitiam hisdem impugnantibus exerceamur: nichilominus tamen et eo magis obtinet terrena fragilitas, quod hi nullo aduersante in substantia angelica perdiderunt.



CAPUT XXXIu. Quare Deus non angelum misit, qui aut hominem restitueret aut diabolum perderet.

 APOLL.---Intelligo assertionis tue summam in hanc uenire sententiam, ut Dei Filium Christum non solum ad restituendum hominem, uerum etiam ad condemnandum diabolum eiusque consortes, uel iam ad terras uenisse, uel iterum uenturum esse confirmes; quod si ita est, potuit et Angelus mitti, qui absque iniuria Dei et discretos a bonis malos perderet, et ipsum cum sociis malorum principem diuina auctoritate puniret.

ZACCH.--- [b 1Kb] Prima est quidem causa qua Christus Dei Filius ueniendi ad terras habuit uoluntatem, ut uel periturum hominem perire non sineret, uel perditum repararet: sed hoc quoque eius prouidentie iunctum est, ut diabolum atque ipsius socios sicut in homine in primo superauit aduentu, ita in homine  iudicet in secundo; nec difficile Deo fuit per quamlibet celestis militie potestatem finem presenti seculo mittere, et punire predictos: sed quia memoratus nequitiarum auctor Deum se, sicut iam exposui, uoluisset uideri, ut coram qui uterque esset ab Angelis et hominibus nosceretur, manifestari Dei Filium uisibiliter oportuit, et presumptorem cominus confutari, ut nulla deinceps de intellectu unius maiestatis apud utramque creaturam dubitatio linqueretur. His preterea additur causis, quod hominem sub conditione immortalem antea factum,  idem restituere in melius debuit, qui ante plasmauerat. Etenim indecens erat si a Deo corruptibilis homo factus ab Angelo incorruptibilis redderetur, postea quam hoc fidei probatione meruisset. Quid uero Dei munificentia dignius, quam ut presentiam suam in summam beatitudinis prestet, et quod homini negauerat inexperto, indulgeat restituto? Ut postremo quem tantis malorum passionibus sequimur, quem cum seculi inuidia et periculis confitemur et credimus, sicut cupimus, ab his omnibus liberati, in sua uideamus maiestate regnantem.



CAPUT XXXu. Cur iniqui florent et recti premuntur.

APOLL.---Firmata est intra animum expositorum fides: sed, ut nichil cunctationis resideat, iam  credenti pande, queso, que uis florere iniquos facit, uel deprimit rectos; et cum de homine, sicut aperuisti, tanta sit Deo cura, tam praua nichilominus utrosque diuersitas agat, ut cum in illis malorum et uoluntas et actus sit, copia contrario cedat bonorum; his prospera denegentur, quos magis equum est esse locupletes.

ZACCH.---Facilis rei istius intellectus est, nec tota in spiritalibus experimenta querenda sunt; quoniam euidenter etiam presens conuersatio docet quo pacto aut iniquis affluant cuncta, aut necessaria bonis desint. Hi enim uersa actuum uice non solum pertinaciter quesita concludunt, uerum insuper populantur aliena; hi quibuslibet lucris totius uite tempus addicunt, et in pecunia spem requirunt. Hi  autem propter occasionem delicti etiam honesta compendiorum studia deuitant, ac bene parta pertinaciter non tuentes, quietem iurgiis preferunt, et auctorem iustitie uindicem sperant. Additur, quod prauos miseratio numquam permouet, aut ad data exigua uix educit. His uero inopum sumptus operi est, et prompta semper in opere bone uoluntatis expensa: quia uero morum subuersio ex abundantia maxime uenit, suos tantum incentor criminum fouens largas exsultantibus sufficit opes; ut successibus gaudiorum luxuria subrepat: deinde in comessationem exuberatio uertatur, et captiua temulentia uitiis irrigetur. Hinc ad Deum minor abundantibus cura est, et fiducia presentium sperare  non sinit diuitias futurorum; prolixe autem patientie Deus et tumentes in dissolutionem proiici sinit, et angustatos in passione confirmat, promissum cunctis iudicium redditurus, ut hoc illic percipiat unusquisque quod hic egerit, hoc in perpetuum patiatur, quo inferiores ac subditos temporarie despiciendo uexauerit.



CAPUT XXXuI. Si iustus est Deus, quare infantes, malorum nescii, diuersis malis afficiuntur.

APOLL.---Aperte etiam huius interrogationis  membra patuerunt; et nisi molestum uererer aliquid tamquam in cumulum prestite hactenus expositionis adiicere, non superuacue inquirerem quid hoc sit, quod uitiorum ac peccatorum penitus inscii diuersis malis afficiuntur infantes, ac nonnumquam ex utero prodeuntes aut debilitas occupat, aut ad mortem immatura uis preripit; quod seua innoxios uexat insania, nec maiestatis indubie pietas et iustitia omnibus prompta succurrit. Unde si, ut dixi, tedium non est, breuiter cuncta ostensurus eloquere.

ZACCH.---Amplius quidem postulas quam sufficere possit credenti, et necessarie scientie terminos inquisitione [a 1Kb] pretergrederis: sed ne in fidei susceptione ex aliquo incertus nutes aut hereas, atque ut in nullo de Dei iustitia infidelium disputatio  locum teneat; quid sentiri debeat aduerte.  Nonnumquam et ob eorumdem parentum uel peccata uel merita, infantum citus finis est; quia dilectorum ablatione probantur boni, puniuntur iniusti; et qui se argui doloribus aliis, damnisque non sentiunt,  etiam orbitatibus affliguntur: iustos autem maior fidei ignis examinat, cum in leuioribus stabiles etiam amissione [b 1Kb] probantur affectuum.

 Quod uero nondum boni uel mali conscios infanda demonum uexat insania, patrum quidem, sed distantibus modis causa est: si iniqui sunt, nec predictis uel similibus castigationibus emendantur, etiam innocentum suorum arguuntur exitiis. Hi autem quibus conuersatio recta est, et per se malitiam diabolicam superant, etiam tamen talibus fatigantur insidiis; neque a tediorum exercitio uacant, quibus nocere aliter uis dolosa non preualet, ad hoc malorum uersutiam semper inuoluens, ut siue ob uitia, seu propter fidem, ista proueniant, aut iniquum aut negligentem Deum, [c 1Kb] si quibus forte suadere possit, affirmet. Sed qualibet arte uel paruulos cruciet, uel parentes, Dei iustitia in utroque non deest: nam et infantibus translatio malis  uite istius melior etiam hoc prestat, ne ex improbis geniti similes quandoque efficiantur auctoribus; et hisdem qui genuerunt pro beneficio reputandum est, quod temporario uexatorum dolore aut peccatis eruuntur, et boni sunt, aut meritis augentur, et in fide crescunt.

Habes ergo interrogationum tuarum causas, et omnium ambiguitatum intellectum patentem. Itaque iam subditus Deo promissam concilio fidem redde, abiectaque hac mundi sapientia, uere sapientie affatibus crede; et querere a te altiora desistens, rationem celestium secretorum Auctoris sui scientie consilioque permitte. Nam licet nunc plura cognoueris, et de interioribus fidei aliqua supersint; non tamen putes omnia hominem scire posse que  Dei sunt, nisi que aut scire hominem ipse perdocuit, aut intelligere diuina aspiratione permisit. Age ergo, et fidem cordis simplicitate susceptam, [d 1Kb] deuoti oris confessione testare, nec graui preceptorum onere terrearis: leuis est seruitus Dei, et intra uoluntatem hominis tota necessitas legis, quam cum penitus reuelatam compereris, ita eius agnitione gaudebis, ut licet stimulet de ante acto errore penitentia, maior tamen ueniat de confessione gratulatio.



CAPUT XXXuII. Que sit plenitudo legis, confessio credulitatis ad Deum.

APOLL.---Iam dudum uoluntas quam expetis, prompta est: sed uelut oppleta ruderibus fundamentorum loca, ita mentem dubietatibus emundari,  [e 1Kb] ignorantiam scientia oportuit imbui; ut patentem fidei aditum ueterum purgatio firma prospiceret. Unde, quia occupatiori dudum plena legis non potuit  herere reuelatio, digestam in pauca nunc repete; ut, quam propemodum non recepturus audieram, examinatam multipliciter cum ueneratione suscipiam.

ZACCH.---Repetam plane; et anime uisceribus intimandam breuioribus eloquar uerbis. Christianis fidei integritas, plenitudo iustitie est, id est Deum nosse, colere, timere, diligere; manu facta nec adorare nec colere, nec profanis immolatorum cibis uesci. Ecce iam non copiose cruor hostie aut odor polluti ignis exposcitur: enixe Deum colueris, si temet pro omnibus Deo dedas, duo ex omnibus precipua tenturus precepta, ut Deum plus quam te, sicut te autem hominem diligas; quia nec prodesse sibi ullus ex se tantum potest, quantum ille  uel omnibus in commune uel singulis: quid autem equius quam ut sicut te hominem diligas, a quo te similiter diligi, si consolari exoptas? Sic prestare quemadmodum et cupere bona: certe non propter caducam breuissimi temporis uoluptatem, spem beatissime eternitatis excludere, nec tueri presentium uanitatem, ac fidem destruere futurorum; cum ex duobus conducibilius fore alterum clareat, non dicam sub Dei, sed cuiuslibet honesti hominis arbitrio spem ponere, et propter electionem uenientium presentia spernere, quam ob presentium transeuntem usum mansura preterire.



CAPUT XXXuIII.

APOLL.---Dei unam esse et simplicem maiestatem atque ab eo uisibilia et inuisibilia condita omnes  quidem sentiunt, [a 1Kb] et intelligere omnes possunt; plenam perinde legis ac promissorum illius fidem,  plenamque iustitie et merito diuine possibilitati subesse, resurrectionis effectu eterno careat, qui non credit; quique te, Christe, Dei Filium et Deum manentem in homine diffitetur, nec redemptorem humani generis, euecto in celos crucis triumpho, et confitetur et predicat; qui retributorem sancti laboris, aut scelerum uindicem non sperat futurum; ille consortio diaboli gemens perpetuas eat exsul ad tenebras, et profunde noctis mersus horroribus flagrantis ceni uoluatur incendiis.

Absit autem nunc mihi amplius quam de Deo rebusque illius sapere, et nisi ab illo edocta scire uelle uel querere; tantum, ne ignorantie uel tarde credulitatis culpam pena comitetur. [b 1Kb] Maculate idolorum concidant sedes, et exsecrande abominationis  templa uacuentur, ipsaque diuinatio que, ut uideo, a multifariis demonum fraudibus uel dolosa uel falsa est, sub reuerentia sancte religionis intereat. Ego Deum Christum et salutis uiam sequar, illum pre anima et cunctis uisceribus diligens, in me hoc tantum amaturus quod ille dilexerit. Tu autem, qui diuini in me muneris minister fuisti, ab auctore gratiam recepturus, trade, queso, plenitudinem fidei; trade interioris sacramenta mysterii, et caducam materiem celsioris spei innouatione perfunde; si quid enim creditis qui nostris tractatibus affuistis, ita animum uere lucis gaudia perfuderunt, ut Deum Christum eiusque pietatem, licet diu ignorasse peniteat, eterne tamen beatitudinis sperem esse, uel sero agnitum,  credidisse.



LIBER SECUNDUS.



PRAEFATIO.

 Cum ad exercitium iustitie optima atque exoptabilis uia sit pie uiuere, et uite ipsius rationem factorum et cognitionum [a 1Kb] obseruantia custodire; precipui inter bona omnia studii est, aut Deo semper aut de Deo fideliter loqui, quodque in homine maximum est, lingue ac mentis officium Auctoris sui laudibus deputare, nec tamen ita feruore pie uoluntatis attolli, ut in aliquo sentiendi ac profitendi modum subnixa fidei uota transcurrant, aut sacros diuine predicationis terminos [b 1Kb] audentior licitis calcet ingressus. Non ergo fiducia, sed fide prompti, insinuationem primum  sancte Trinitatis aggredimur; post in Iudeos, ac deinceps in hereticos plana expositione pergentes, etiam schismaticum Nouatianorum detegemus errorem. Ita instructio ex multis collecta uoluminibus breuiarii uicem dabit, non omnia in singulis elaborans. Experti itaque rem inter personas melius agi, Zaccheum nostrum Apolloniumque iam nostrum ad predictos causarum gradus robustiore scientia deducemus, ut libelli superioris more, religionis nostre emuli predamnentur; et is qui discendi accenditur studiis, Deo uiuere cupiat ac uitiis interire. Nunc ergo inter predictos leni collatione et proferentur omnia et probabuntur, ut congrua breuitate  monstretur quid recipi debeat, quid caueri; cum et fidelium credulitas celestibus confirmetur exemplis, et profanorum perfidia suis uel maxime intellectibus destruatur.

APOLLONIUS.---Si quisquam, Zacchee, referre, ut dignum est, gratiam Deo pro collatis in se eius miseratione beneficiis, aut sermonibus sufficit, aut animo comprehendit: ego precipue perfungi hoc munere debeo confessionis et mentis, qui illius aspiratione tuaue doctrina tantis errorum laqueis euolutus, mortis uincla deposui, et terrenum exutus hominem, in spem celestium gaudiorum Dei adoptione transiui; eterni insuper sacrificii particeps factus, [a 1Kb] immo Deum sumendo pars ipsius, toto animi uigore et salutaria expetere debeo, et obliqua  destruere. Sed quoniam in retribuenda gratiarum uice, nec in hoc quidem sufficientes sumus quod intelligendo sentimus; hec solum retributionis penes impares uia est, si largitor totius indulgentie Deus, dignatione qua nostris cogitationibus interest, debentibus inspiciat uotum, et pro effectu recipiat uoluntatem. Quamlibet ergo ineffabilis letitie compos magna sim consecutus, maior mihi tamen ignorantie metus est ex quo aliquid esse cepit scientie; grandisque animum cura sollicitat, si spiritualium conscius secretorum plenitudinis sacre quantum audire farique liceat, aut ignarus aut trepidus deprehendar. Nam prima fidei in me precepta concludens, Patris tantum ex quo sunt omnia, et Filii per quem facta sunt omnia, credulitatem simplicem  poposcisti; post autem ineuntis traditionem mysterii etiam sancti Spiritus mihi a te exacta confessio est, et tota in Trinitatem missa credulitas.



CAPUT I. Si sit tertia in religionis honore persona.

APOLL.--- [b 1Kb] Promissionis igitur memor, pande an sit tertia in religionis honore persona, uel si ex usu multiplicis reuerentie et non ex speciali appellatione nomen assumptum: quod si hec sapientie celestis occulta reseraueris, quidquid in susceptione aduenientis fidei bene cessit consummatum notitia perfectiore roborabitur: consequens erit ut doctrinas quoque hereticorum et uniuersas schismatum prauitates, quo uitari ocius possint, consultus expedias, si prius qualiter credi debeant iam concessa monstraueris.

 ZACCHAEEUS.---Semper quidem stipendiis militie spiritalis accinctos uelut sub imminentium exspectatione bellorum instructionis usu oportet institui, et otium detestari; sed a multis que expetis et prolixe et sublimiter condita, uelut noue eruditionis opus recusant, ac tam plane de omni dudum ambignitate  dissertum est, ut nunc non modo rudes in interpretationibus sensus, sed uerba denique nisi inculcata non suppetant. Notissimum preterea in qualibet editione fastidium est aut refricare iam cognita, aut clarioribus inserta monumentis suppresso auctore proferre; unde magis utrique nostrum fortasse conueniat exemplaria adire priscorum, ac de illustrium uoluminibus huiusmodi haurire doctrinam: quia et tibi absque dubio conducibilius est perfecta ab eruditioribus discere, et mihi de maximis tutius reticere.



CAPUT II. Si Spiritus sanctus Deus sit.

APOLL.---Et ego credo aliquos super his, crescente fide nostra, latius disputasse, ac tantis annorum  temporumque curriculis spiritalium uirorum ingenia, non silentio possessa, sed meritis. uerumtamen rudibus animis diffusa tardius innotescunt, et sensum prius onerant prolixa, quam doceant. Atque ideo excusatione cessante inuidie metum utilium feruor [c 1Kb] excludat, et indepte quietis quam amplecteris gratiam inexsuperabilis fidei amor uincat; uerecundiam prouerbii ueteris sententia subleuante. Quid enim dici a quoquam potest quod ante non dictum sit? Aut que tam abstrusa in nostris rebus scientia est, quam usus non illustrauerit precedentum? Unde hoc primum de sancto Spiritu certus reuela: Deus ne, an res aliqua Dei sit? et munus diuinitatis, an plenitudo credendus? Probari autem testimoniis oportebit quidquid simpliciter  credituro fidei [d 1Kb] sacramenta dictaueris.

ZACCH.---Oneri licet expostulatio tua sit, et quoddam negotium tante interrogationis nectat intentio, quia ardui operis res loquenda, et fide magis est intuenda quam uerbis: tamen quoniam exigere ab humilibus magna non desinis, et recitandi opportunitatem dominicus feruor exsuscitat, quod fidei substantiam non depressam humo regere, id est, non inclusam cordis retinere secretis, sed notitie cupientium prompta annumeratione mutuare, ac uice fenoris multiplicare precipimur: ad expositionem ineffabilis maiestatis trepidi, ad confessionem securi commissa auctori suo ora soluamus. Deus unus est, et quamlibet personis ac nominibus distincta sit Trinitas, a se tamen atque a sua eternitate non  distat, sed manens ante secula diuinitas in Patre ac Filio et sancto Spiritu, uere ac proprie creditur una atque eadem, nec diuidi nostris interpretationibus potest, nec rursum uersa in unius personam Trinitate confundi. Sic ergo Spiritus sanctus, ut Pater ac Filius, Deus est. Neque in Trinitate unus, sed Trinitas unum est. Hec fides plena, hec nostra credulitas.  Idcirco Deos nec estimari patimur nec uocari, sed Deum in predictis personis ac nominibus confitemur. Inenarrabilis enim diuinitas, non ut concludi aut apprehendi, uel uocabulis possit intra nomina personasque se prestitit: sed ut quod erat, esse et nosceretur, intelligentiam sui ex parte, quam capere humani sermonis angustie preualebant, credentibus dedit. uerum hec tibi non subtracta estimes prius, sed non credita prius; quia ab idolorum multitudine ueniens, etiam hic tibi predicari deos putasses, nisi id quod plenitudo fidei continet traditionis exordia siluissent.



CAPUT III. Si Scripturis sanctis possit firmari hec elocutio.

APOLL.---Quantum intelligi datur, adest sperata  in interpretationibus fides, ac ueritati ratio expositionis coheret; uerumtamen sacris interlocutionibus eadem dicta firmari stabilitas pure credulitatis exposcit, et quoddam ueritatis culmen cessantibus argumentis lectione constitui; quia uideri incongruum potest, ita de Deo loqui, ut non magis illa quibus se idem insinuari uoluit, proferantur. Qua de re ex multis que enumerari ad presens non posse arbitror, neque ut nunc enumerentur expostulo, qui interim doctrine ordinem, non historie corpus inquiro; perspicua quoque et pauca dicturus auctoritatem redde memoratis. Nam, sicut dixi, uelut tenuiter iacta nutabunt, nisi humanis astructa sermonibus, diuinis insuper fulciantur exemplis.

ZACCH.---Competenter exposcis, ut his potius  fides detur que in testimonium sui Diuinitas ipsa prolucuta est; et recte ex innumerabilibus pauca proferri; quoniam uere probatio maiestatis, tametsi habet pluralitatem, pluralitate non indiget; credentique et pauca sufficiunt, que increduli, etiam si in multis scrutentur, ignorant. Unde primum de ueteris Testamenti libris, post etiam noui, sanctum Spiritum in substantia unius diuinitatis agnosce, libro Genesis sic inchoante: In principio fecit Deus celum et terram; terra autem erat inuisibilis et incomposita; et Spiritus Dei ferebatur super aquas . Ille principium est, qui Iudeis, quis esset, [a 1Kb] interrogantibus dixit: Principium quod et loquor uobis ; unde ab eo et alio loco dictum est: In capite libri scriptum est de me  Ferebatur autem Dei Spiritus super aquas, ut ex his uiua omnia producturus ipse rudibus ignis proprii frmeota prestaret, qui nunc purificatis dona sanctificationis infundit. Dauid perinde, Deo aspirante, testatur: uerbo Domini celi firmati sunt et Spiritu oris eius omnis uirtus eorum . uide quam plena sit breuitas, et quam clare in sacramentum unitatis recurrat; Patrem in Domino, in uerbi significatione Filium ponens sanctum Spiritum ex ore Altissimi nuncupauit. Et ne uocis editio reputaretur in uerbo, celos per eum  edocet factos: ne flatus in Spiritu, uirtutis in eo plenitudinem demonstrauit. Nam ubi uirtus, ibi necesse est et persona subsistens, ubi omnis, non ablata a duabus sed consummata signatur in tertia; non ut sola habeat quod in toto est, sed ne minus habeat que in sola appellatione postrema est.

Iterum idem propheta Trinitatem, dum precatur, exponit: Cor mundum crea in me, Deus, et Spiritum rectum innoua in uisceribus meis. Ne proiicias me a facie tua, et Spiritum sanctum tuum ne auferas a me. Redde mihi letitiam salutaris tui, et Spiritu principali confirma me . Principalis Spiritus Patris est, rectus est Filii, Sanctus uero cognominis sui adiectione distinguitur. Nec de uocabulorum adiectione mouearis, quod principalis et rectus Spiritus  sanctus prophetica appellatione signatus est. Licet proprietas una sit in singulis, tamen quia Deus Spiritus est, ne personarum confusio nostris intellectibus fieret, nominibus est adiecta diuersitas: qui enim sanctus, necessario rectus est; nec potest iterum rectus esse, nisi sanctus sit: principalis autem, quia ex eo unigenitus Filius, atque ab ipso Spiritus sanctus procedens; de quo Esaias sub persona Dei de Christo loquentis hec posuit: Ego locutus sum; et ego uocaui et adduxi eum, et prosperum iter eius feci: accedite ad me et audite hec. Non in occulto ab initio locutus sum; cum fierent, illic eram: et nunc Dominus misit me, et Spiritus eius . Angelus perinde ad Mariam sacre natiuitatis mysteria nuntians, paria de eodem sic  depromit: Spiritus Dei superueniet in te, et uirtus Altissimi obumbrabit tibi . Dominus postea, cum de uocatione gentium loqueretur, intra unum diuinitatis nomen sanctum Spiritum predicans, ait: Euntes nunc, docete omnes gentes, baptizantes eos in nomine Patris et Filii et Spiritus sancti . Paulus similiter apostolus: Qui autem confirmat nos uobiscum Christus Dominus, et qui unxit nos Deus, et qui signauit nos et dedit pignus Spiritus in cordibus nostris . Et iterum, dum celestia Corinthiis precaretur, hec subdidit: Gratia Domini nostri Iesu Christi, et caritas Dei et communicatio Spiritus sancti cum omnibus uobis . Unde proposite ueritatis memor, sententiarum multitudinem que largissima suppetit, non requiras;  quoniam, sicut dixi, in paucis Deo credere consuetudo fidelium est; meminisse autem plurium, diligentie magis per se proficientis, quam docentis, officium est.



CAPUT Iu. Quid Iudeis respondendum sit.

APOLL.---Iam quidem simplex assertio fidem fecerat sanctum Spiritum uere ac proprie Deum credi; sed quia facilius est sermonibus prebere consensum, quam intellectum sensibus mutuari, firmiter oportuit examinare suscepta, ac uoluntariam  confessionem celestibus confirmare doctrinis. Nunc autem sectarum que aduerse nobis sunt prauitates retexens, a Iudeis, si uidetur, ordire principia, cur indomabilis populus Deum ac Dei Filium abnuat Christum, creaturamque omnium Dominum in neutra uelint natiuitate subsistere, qui utique ante omnes que nunc saluantur saluateque sunt nationes, futurorum scientiam per legem prophetasque noscentes, que erant pro mundi salute faciunda nescire nullatenus potuerunt, cum et Deum nossent et Dei eloquiis non carerent.

ZACCH.---Non fallitur estimatio tua, Redemptoris nostri natiuitatem, et que secundum Deum et que secundum hominem in uno eodemque nunc permanet, totis Scripturarum uoluminibus contineri; aperteque Iudeis sacri aduentus mysteria reuelata,  que intimare summatim ab animo non abesset, si in cunctis attentos sensus sequeretur ordo sermonum. Sed quoniam uoluntas nobis intelligentie simplicis, non pugne contraria difficultas est, auditioni tue satis sit libatis fastigiis totam lucem in parte luminis intueri, et utrumque breui expositione percurrere. In libro itaque Genesis dum refertur conflagratio Sodomorum, unius quidem, ut semper, uoluntatis, sed non unius persone actus ostenditur, Scriptura dicente: Et pluit Dominus a Domino de celis . Moyses iterum Dei iussu in lapide constitutus cum posteriora illius cerneret, Trinitatis distinctionem in numero designauit dicens: Domine, Domine, Domine, misericors et miserator . Per Dauid autem loquentis ad Filium Dei  Patris hec uerba sunt: Ex utero ante luciferum genui te . Per Salomonem uero de se Filius ipse testatur: Cum pararet Dominus celum, [a 1Kb] aderam illi. Cum secerneret suam sedem, et super uentos ualidos faceret nubes; cum confirmatos poneret fontes sub celo: quando fortia faciebat fundamenta terre, ego eram apud eum disponens, ego eram cui adgaudebat: quotidie iucundabar ante faciem eius, cum letaretur orbe perfecto . Idem iterum dum de eius ac Patris ambigit nomine, proprietatem uere natiuitatis exponit dicens: Quod nomen eius, uel quod nomen Filii eius ? Hec de Christo secundum diuinitatem ad presens dicta sufficiant.

Assumendi uero corporis fidem, Moyses primum  iussus hoc populo predicare sic loquitur: In nouissimis diebus Prophetam uobis excitabit Deus de fratribus uestris, sicut me: hunc audietis ; et qui non audierit Prophetam illum, ego uindicabo, dicit Dominus . Quod testimonium a Saluatore firmatum est, cum in Euangelio eosdem Iudeos increpans dicit: Si crederetis Moysi, et mihi crederetis: de me enim ille scripsit . Innumeris uero sub eiusdem Moysi persona trucem populum dum Iesum Naue Deus commendaret, admonuit  ut in cognomine terreni ducis, futuri et celestis uocabulum nosceretur: ait enim Deus ad Moysen: Ecce hic iehsu qui assistit tibi: uide ne spernas illum, quia et ipse obtemperans tibi erit; et nomen meum est in illo . Planissime denique per Iacob patriarcham ueritas prophetice benedictionis impleta est, cum et dux et princeps, id est rex et sacerdos, usque ad eius tempus Iudeis futurus uerbis talibus intimatur: Non deficiet dux de femoribus Iuda, et princeps ex Isrel, donec ueniat [b 1Kb] cui repositum est: et ipse est exspectatio gentium . Balaam perinde in Numeris eadem annuntiat, dicens: Orietur stella ex Iacob, et homo ex Isrel exsurget . Quod magi in Orientis partibus semper retinentes, primi ortum Saluatoris, inspecto sidere, nuntiarunt; et  quod olim per auctorem sue artis fuerat prophetatum, per ipsos cognita eterni luminis inspectione completum est. Per Isaiam denique Deus loquitur: Ecce mitto in Sion lapidem electum angularem, pretiosum; et qui crediderit in illum, non confundetur .

Hunc eumdem ex uirgine nasciturum idem propheta sic memorat: Ecce uirgo concipiet et pariet filium, et uocabunt nomen eius Emmanuel; quod est interpretatum: Nobiscum Deus . Sub uerbis iterum eorumdem Iudeorum in futuro iudicio gementium, cum Christum in Patris maiestate conspicient, hec deprompsit: Non est Deus preter te: tu enim es Deus; et nesciebamus . Hieremias autem fidelis populi uocibus hec  exponit: Hic est Deus noster et non deputabitur alius absque illo: qui inuenit omnem uiam prudentie, et dedit eam Iacob puero suo et Isrel dilecto suo: post hec in terris uisus est, et cum hominibus conuersatus est . Micheas uero etiam locum in quo erat oriundus ita prodidit: Et tu, Bethleem, domus illius Ephrata, numquid exigua es, ut constituaris in millibus Iuda? Ex te enim mihi [c 1Kb] prodiet qui sit Princeps in Isrel; et processiones eius a principio seculi . Innumera preterea leguntur et suppetunt, que mysterium natiuitatis utriusque in Deo Christo apertissime docent; sed confutari perditos ac rebelles suorum tantum auctoritatibus ratio est: et sicut iam admonui, interrogationi potius tue quam renitentium intentioni respondere propositum:  habere enim prolixitatum necessitatem ratio certaminum potest; expleri breuibus equum est studia consulentium.



CAPUT u. Si et in aliis seducantur Iudei, preter id quod Dei Filium non credunt.

APOLL.---Dubium non est his testimoniis nequaquam subtrahi fidem posse, atque eiusmodi probationes ne ab ipsis quidem Iudeis, nisi insanire plus malunt, equanimiter improbandas; precipue cum  ex eorumdem uoluminibus intimate adeo clara integritate perluceant, ut etiamsi sine assertore percenseas, ipsa se comprobent. uerumtamen quibus iidem Iudei in diuersum agantur exemplis, fieri certior cuperem, nec solum rectis sed contrariis pariter edoceri; quoniam illa demum consummata dici doctrine ueritas potest, que errantibus non solum in quo corrigi possunt, uerum etiam in quo per semet deprauantur ostendit.

ZACCH.---Inculcatum tibi sepissime retines, unum Deum esse, hoc est unam Trinitatis diuinitatem, et in huius uocabuli appellatione significationem unius substantie, non unius esse persone: sed illis hinc error occasioque perfidie est, quod sibi in Horeb monte Dei uocibus hec dicantur: Audi, Isrel,  Dominus Deus tuus, Deus unus est . Et iterum: Ego Deus, et preter me Deus non est . Et tertio: Ego Deus, et non demutor ; gloriam meam alteri non dabo . Non utique nulli, sed non alteri; id est, huic tantum dabo per quem uobis ab initio amissam immortalitatem in melius reparari in predestinatione constitui: demutari autem uere non potest, qui dispendium augmentumque non recipit. Cum uere alia Diuinitas non sit, necesse est ut Deus alius non dicatur. Hoc tamen Iudeis de unitate Diuinitatis non tamquam nescientibus dictum est, sed ad idola transgressuris predictum, ne deos scilicet aut interpretarentur aut colerent, qui unum in [a 1Kb] substantia et maiestate cognoscerent. Illud preterea clarum est, cum Deus de  mundi et hominis creatione disponeret, sacramentum Trinitatis ostensum, Scriptura dicente: Et dixit Deus: Faciamus hominem ad imaginem et similitudinem nostram . Cum dicit nostram, prodit utique non unius; cum uero ad imaginem et similitudinem profert, equalitatem distinctionis insinuat, ut in eodem opere sit Trinitatis aperta cognitio, in qua nec pluritas cassa est, nec similitudo dissentiens, dum et consequentia sic traduntur: Et dixit Deus: Fiat: et, Fecit Deus: et, Benedixit Deus. Deus ergo Pater facienda denuntiat, Filius perficit dicta, Spiritus sanctus benedictione confirmat: et necesse est, ut creationis totius auctor Deus unus sit, tametsi est enuntiantis sermo Faciamus: quam fidei rationem antiqua denique per Moysen benedictio pandit et  comprobat, qua benedicere populum sacramento trine inuocationis iubetur; ait enim Deus ad Moysen: Sic benedices populum meum, ut et ego benedicam illos: Benedicat te Dominus et custodiat te: et illuminet Dominus faciem suam super te, et misereatur tui: attollat Dominus faciem suam super te, et det tibi  pacem . Unde intelligis non interesse indissociabilis atque indemutabilis Dei, si non ad omnes sententiarum proprietates humane efficientie uerba conspirent; cum euidenti fidelium intellectui sit relictum, ut quod creari a Deo uel effici dicitur, agi et effici semper a Trinitate credatur.



CAPUT uI. Si Dominice passionis sacramenta prophetarum oraculis sunt predicta.

APOLL.---Specialibus documentis Christi natiuitas in Deo et homine monstrata est, atque indubitanter apparuit Spiritum sanctum in eadem substantia permanentem sacramentum perfecte Trinitatis implere. Unde nunc eadem, si suppetit, Scripturarum editione confirma, utrum et Dominice crucis predicta  sit passio, uel si in aliquo legis ueteris corpore uenerande mortis indicia prenotantur; ut sollicitudine parumper indulta, hanc denique sacri operis partem ordo cepte eruditionis illustret, quam dudum simplicis traditionis informatio reuelauit.

ZACCH.---Est plane omnium Scripturarum non solum de passione, uerum etiam de resurrectione celique conscensu aperta predicatio, atque in nobis Dei regnum a Christi passione cepturum prescia prophetarum ora cecinerunt. Dauid pre ceteris sic loquente: Dicite in gentibus, Deus regnauit a ligno . Non quod non semper a conditione nostra sub Dei imperio fuerimus; sed quamdiu ab eius cultu ac uoluntate dissensimus, estimati sumus alieni. Unde et Moyses predictum populum prophetice  increpat dicens: Erit pendens uita tua ante oculos tuos, et timebis die ac nocte, et non credes uite tue . De quo et in Numeris ita scriptum est: Non quasi homo Deus suspenditur, nec quasi filius hominis minas patitur . uere enim in ea exprobratione quod se Dei Filium diceret, cuncta perpessus est, et non ut homo [b 1Kb] datus est morti, quem non a crimine crux recepit. Per Amos uero prophetam Spiritus loquitur die media. sicut factum est in passione illius, noctem futuram; ait enim: Et erit in die illa, dicit Dominus, occidet sol meridie, [c 1Kb] et dies lucis obtenebrabitur super terram . Et Hieremias: Exterrita est que parit, et timuit anima eius. Subiit sol, cum adhuc medius dies esset, et confusa est . Sub uerbis  autem ipsius Domini, etiam tormentorum atque illusionis iniuriam Esaias apertissime declarauit dicens: Dorsum meum posui ad flagella, et maxillas meas ad palmas, et faciem meam non auerti a feditate sputorum . Hinc et per Dauid ante predixerat: Foderunt manus meas et pedes meos, et dinumerauerunt  uniuersa ossa mea. Ipsi uero considerauerunt et conspexerunt me. Diuiserunt sibi uestimenta mea, et super uestem meam miserunt sortem . Nota omnibus causa est, a militibus qui eum cruci dederant, uestem illius fuisse diuisam, et unum ex omnibus uestimentis [a 1Kb] esse ante iudicium sorte trancriptum. Aceti similiter et fellis admixtio quam iidem Iudei pendenti in cruce Domino dederunt, per Dauid longe ante predicta est, sic loquentem: Dederunt mihi in escam fel, et in siti mea potauerunt me aceto . Ita et per Zacariam de uulnerum acerbitate conquestus est dicens: Intuebuntur in me, quem transfixerunt . Lancea enim latus illius penetrantes; quia frangere os iam defuncto seuientibus non licebat, quod olim Moysi dictum  fuerat impleuerunt; ait enim Dominus ad Moysem: Accipient agnum maturum anniculum ab agnis et hedis, et occidet eum omnis multitudo synagoge ad uesperum, et munducabunt ea nocte; et os non frangetis ex eo . Latrones denique suspensioni eius esse iungendos Spiritus prophetauit, dicens: Et deputabitur cum iniquis . De pactione uero infelicis Iude, qui unus ex apostolis fuit, et Saluatorem acceptis triginta argenteis tradidit, adeo Scriptura non tacuit, ut modum quoque pecunie designaret, ait enim: Et fecerunt pretium appreciati triginta argenteos . His testimoniis passionem probasse sufficiat.

Nunc uero resurrectionem sub ipsius Saluatoris uerbis ad Patrem loquentis agnosce, Dauid plenissime  perdocente: Non derelinques animam meam in inferno, nec dabis sanctum tuum uidere corruptionem . Dicere hoc de se predictus propheta non potuit, qui usque ad communis resurrectionis diem, in ea qua est patribus additus corruptione, durabit. Per Esaiam similiter: Nunc resurgam, nunc glorificabor, nunc exaltabor, nunc uidebitis, nunc erubescetis . uere autem de Saluatore premonitum prestita inferis bidui mora, et post ascensus consequens prodit, quo corpus sponte depositum, sponte iterum propria resumens euexit. Hunc enim dierum post resurrectionem illius numerum Osee propheta apertius indicauit dicens: uiuificauit nos Deus die tertio, post biduum resurgemus . Esaias uero totam passionis ascensusque  indicans fidem, hec in predicatione sua posuit: Tamquam ouis ad occisionem ductus est, et sicut agnus coram tondente se sine uoce sic non aperuit os suum. In humilitate iudicium eius sublatum est. Generationem autem illius quis enarrabit? Quoniam tolletur a terra uita eius . Dauid perinde sub uerbis Dei Patris ad Filium proloquentis, non solum ascensum, sed et iudicium predicauit, dicens: Dixit  Dominus Domino meo: Sede a dextris meis, donec ponam inimicos tuos scabellum pedum tuorum . Cum igitur, testante propheta, Dominus ad Dominum sit locutus; cui dubium est, quod Filio Pater in gloriam diuinitatis ex homine transeunti, celestis iudicii potentiam ac uim exercende maiestatis insinuet, sicut ipse in Euangelio de hoc eodem loco dicit, nulli umquam Angelorum aut hominum dictum fuisse, ut ad Dei Patris dexteram sedens subiectos pedibus nominis sui calcaret inimicos? Hunc sibi Zacarias astruens demonstratum, sic locutus est: Et ostendit mihi Dominus Iesum sacerdotem illum magnum stantem ante faciem Angeli Domini; et diabolus stabat ad dexteram eius aduersari ei. Et dixit Dominus ad diabolum: Increpet Dominus  in te, diabole, increpet Dominus in te, qui elegit Hierusalem. Nonne hic titio extractus ex igni est ? Id est, numquid non peracta iam passio est, et, hominis fragilitate deposita, potestas Christo sempiterna successit? Daniel quoque paria de eodem proferens ait: uidebam: ecce in nubibus celi quasi filius hominis uenit usque ad ueterem dierum: qui assistebant obtulerunt eum, et data est ei potestas regia, et omnis terra, et genus, et omnis claritas seruient: et potestas eius potestas eterna, que non auferetur; et regnum illius non corrumpetur . Hec itaque Iudei audiunt et recensent: nouerunt ista, nec tamen credunt Christum, quem a patribus abiuratum non nesciunt: sed nescire se simulant, dum ita semper etiam in eadem quam preferunt  lege uixerunt, ut id quod labiis faterentur, corde simul et opere denegarent.



CAPUT uII. Cur antique legis portio sit recisa, uel que uolumina obseruantiam iustitie tradiderint [b 1Kb] .

APOLL.---Satis abundeque monstratum est, resurrectionem dominicam ascensumque celestem diuinis testimoniis elucere, et ista omnia spiritualibus fulgere documentis; ut etiam si admissi facinoris aliqua possint ignorantie excusatione defendi, damnari presentium incredulitatem ueritas latius diffusa compelleret: quia auctoritatem celestium statutorum actus denuntiate humilitatis impleuit, et subcrescentium docet credulitas populorum. Pande nunc itaque cur legis ueteris portio sit recisa, uel que  antiquandorum priorum uoluminum causa formam obseruantie iustioris inuexerit; cum et idem utrorumque sit conditor, et eidem diuine maiestatis substantiam possidenti nec uoluntas in ratione dissentiat, et in prescientia eternitas obsecundet.

ZACCH.---Fidelis ac uera professio est, utraque unius Dei censere precepta, et per Moysen traditam legem non abrogatam per Christum, sed impletam  fateri, ipso in Euangeliis sic protestante: Non ueni legem soluere, sed adimplere . Olim enim euangelice predicationis promissa lex fuerat, Deo per Esaiam sic loquente: Lex ex Sion prodiet, et uerbum Domini ex Hierusalem . Id est, consummata iustitie fideique doctrina per Christum, in Ecclesia dignoscetur. Et iterum Micheas: Lex ex Sion prodiet, et sermo Domini ab Hierusalem: et iudicabit inter plurimos populos, et reuincet et deteget ualidas nationes . Alioquin ueteri lege iam tradita, que alia nisi Euangeliorum nuntiabatur addenda? De qua per Hieremiam similiter est locutus: Ecce dies ueniunt, et consummabo supra domum Isrel et domum Iuda testamentum nouum. Non secundum testamentum quod disposui patribus eorum, cum  apprehendi manus eorum, ut educerem eos de terra Aegypti . Id est mitiorem in Euangeliis ordinabo, illaque cessabunt, de quibus scriptum est: Dedi illis precepta non bona, in quibus non iustificabuntur in eis ; sed qui fecerit ea, uiuet in illis . Quedam ergo in lege idcirco seuerius sunt statuta, ut rebellem populum atque assueta gentilitate lasciuum potius humiliarent, quam [a 1Kb] attolli iustificatura permitterent; et uelut quadam custodia discipline presentis pene terrore cohiberent, quos adhuc longe a seculi fine degentes, seruare iudicii interminatio tarda non posset. Hinc illud est: Oculum pro oculo, dentem pro dente : Ne manducaueritis, ne contigeritis . Hinc mensium obseruatio definita, neomeniarumque  festiuitas: hinc statutum sabbati iter, ac pene totis humanorum actuum rebus otio interclusa libertas. Sacrari uero pecudum atque alitum uictimas prima ratio consuete abominationis exegit; quia arceri ab iisdem repente non poterant, consultius fuit paulatim abolenda respuere, quam statim inhibenda punire.

Hec autem alia et euidens ratio est, quod licet gentilium ritu hostias immolabant, Deo tamen docebantur offerre, quod prestare idolis ante consueuerant, et multiplicis sacrificii actibus occupatis ne cogitare quidem de transgressione spatium aut [b 1Kb] occasio prebebatur; cum et quod desiderare possent, non auferebatur, semperque supererat quod explere deuotionis intentio non ualeret. Denique mox  audiunt prophetam: Quo mihi multitudinem sacrificiorum uestrorum, dicit Dominus? plenus sum. Holocautomata arietum, et adipem agnorum, et sanguinem hircorum et taurorum nolo: nec sic ueniatis ante conspectum meum. Quis enim exquisiuit ista de manibus uestris? Calcare regiam meam non apponetis. Si attuleritis similaginem, uanum est: incensum, abominatio est mihi. Neomenias uestras et sabbata et diem  magnum non sustineo. Ieiunium et dies festos odit anima mea. Facti estis mihi in abundantiam. Non dimittam peccata uestra . Id est, non his piaculis crimina uestra purganda sunt; sed quid esset in nostro baptismate purificationis futurum prophetice demonstrauit dicens: Lauamini, mundi estote . Id est, cum illius uisitationis tempus aduenerit, spiritalis lauacri sacramenta sectamini: Et si fuerint delicta uestra ut phenicium, ut niuem dealbabo ea; si autem ut coccum, ut lanam candidam efficiam . In phenicio obscuritas peccatorum, in cocco mens cruenta designatur. Talibus ergo per Christum denuntiata mutatio in melius uersa est, ac pro obsoletis pecudum atque alitum uictimis celeste fidelium munus pura oblatione  celebratur, et contra omnes insidias infestantis inimici spiritalis sacrificii admixtione munimur; et illud in assumptum hominem Dei Patris completur edictum: Tu es Sacerdos in eternum secundum ordinem Melchisedech . Ubi ergo Euangeliorum tempus illuxit, soluit continuo gratia quos legis seruitus retinebat, sacroque Domini ore predicatum est: uenite ad me omnes qui laboratis et onerati estis, et inuenietis requiem animabus uestris. Tollite iugum meum super uos, et discite a me quia mitis sum et humilis corde: iugum enim meum suaue est, et onus meum leue . Ne autem predictarum uindictarum rigor maneret, et medelam salutaris penitentie incumbens reatui exitus raperet, sequestrari iudicio plectenda constituit, in Euangelio  Dominus ita predicans: Mihi uindictam, et ego retribuam : quoniam nisi emendatio iusta successerit, nemo rectius uindicat, quam qui in admissi probatione non fallitur.

Sic itaque et sabbati abolitus torpor est, atque a bono opere nullum fidelibus tempus exclusum; ipso in Euangeliis sic loquente: Quia licet sabbatis bene facere . Et, quia Filius hominis Dominus sabbati est . Edendi preterea que conueniant, facultas est attributa; quoniam, ut ipse testatus est: Non coinquinant hominem que in os ingrediuntur: sed ea que de ore exeunt . Ita hec omnia que cruciatui rebellibus erant, indulta per Christum libertate soluuntur; paucisque [c 1Kb] a superstitione cessantibus, que uere iustitiam  merentur adiecta sunt: atque ideo inter exordia et plenitudinem fidei lex media subrepsit, que feras Iudeorum mentes talium sanctionum difficultate confringeret, et uenture indulgentie gratiam suscipi facilius persuaderet, quam diuturne absolutio seruitutis et exoptata olim libertas amabiliorem etiam incredulis reddidisset.



CAPUT uIII. Que sit Iudeis in circumcisione iustitia.


APOLL.---Non immerito in huius cause interrogatione prospexeram aliquod diuine prouidentie fuisse consilium, ut hec rudis populi permissa primordiis uelut profutura ac placita iuberentur, que aboleri postmodum conueniret. Quid, rogo, in circumcisione hisdem Iudeis sanctificationis aut meriti est, quod ea sibi etiam nunc in uicem baptismatis blandiuntur, quam in signaculum tantum electe sobolis constitutam precedentis libelli tenore signaueras? Et procul dubio clarum est eos iustitie premiis carituros, si in hac tantum corporis imminutione fidentes, totius spei documenta componant, quos, reiecta carnis iniuria, gaudere potius incruentis  sancti Spiritus muneribus oportebat.

ZACCH.---Recte recolis prioris libelli huiusmodi expositionem fuisse, in circumcisione carnali signaculum fidei, non statum fuisse iustitie, Scriptura memorante: Et dixit Deus ad Abraham: Hoc testamentum meum seruabis inter me et uos; tu et semen tuum tecum. Circumcidetur omne uestrum masculinum, et circumcidetis carnem preputii uestri. Et erit in signum testamenti inter me et uos . Hanc usque ad Christum [a 1Kb] carnaliter custoditam Iesu Naue actus subsequens probat, qui post excessum eremi in qua iidem Iudei quadraginta uixerant annis, nec quisquam huic fuerat subiectus iniurie, quia in solitudine permixtio extraneorum non erat populorum, plebem signare precipitur, atque indicto  patribus more, Iordanem transituris cognitionem auite credulitatis imponere, Scriptura dicente: Et ait Dominus ad Iesum Naue: Fac tibi cultellos petrinos, et sedens circumcides secundo filios Isrel . Istud quidem et secundum litteram contigit: sed in nos magis prophetica interpretatione porrectum est. iehsu enim ille, sed uocabulo tantum, noster et facto, Angelo ad Pastores in Euangeliis nuntiante: Natus est, inquit, uobis hodie Saluator , quem uocabitis Iesum: ipse enim saluum faciet populum suum a peccatis eorum . In secundis autem filiis gentium intelligitur populus, et in abscisionibus petrinis euangelice conueniunt discipline. Unde Moyses primum talia prophetauit dicens: In nouissimis diebus circumcidet Deus cor uestrum,  et cor [b 1Kb] similis populi tui ad amandum Deum uestrum . Hieremias perinde non carnem circumcidendam, sed corda denuntiat dicens: Circumcidite uos Deo uestro; sed et circumcidite preputium cordis uestri .

 Dominus autem in Euangelio principi Iudeorum euidentissime protestatur, nullum penitus sine lauacro spiritalis aque posse saluari, aut possessionem regni illius adepturum; ait enim: Amen, amen dico tibi: Nisi quis renatus fuerit ex aqua et Spiritu sancto, non uidebit regnum Dei . De quo tamen per Esaiam ante predixerat: Nolite priora meminisse, et antiqua nolite recordari. Ecce noua facio, que nunc orientur: et cognoscetis ea; et faciam in deserto uiam, et flumina in loco inaquoso, adaquare genus meum electum, et plebem meam quam acquisiui, ut uirtutes meas exponeret . Et iterum: Si sitierint per desertum, adducet illis aquam de petra; findetur petra et fluet aqua, et bibet plebs mea . Et tertio: Flumina de uentre eius fluent aque  uiue . Itaque secundum Apostolum, Circumcisio nichil est, et preputium nichil est, sed obseruatio mandatorum Dei . Que in fide euangelice credulitatis impleta; gratiaque baptismatis, [c 1Kb] non nunc etiam sicut ante aut populum signat aut sexum: sed iniuriam carnis in signaculum spiritale conuertens, nec sexum excipit, nec gentem secernit; atque in se omnes equaliter saluans preputium in uitiis reputat, et circumcisionem tradit in moribus; quia id quod uere sanctificationis est, in fide dignoscitur; quod manifeste fidei, operibus iustitie non iniurie corporis deputatur.



CAPUT IX. Cur patriarchis licuit habere in coniugio plures.

 APOLL.---Huius quoque dispensationis sicut acceperam certa probatio est, et Iudeorum uana presumptio, qui reputandum sibi pro munere baptismatis credunt, quod pro temporis ratione preceptum, [d 1Kb] non statum fidei, sed notitiam generis custodiuit. Quid patriarchis iustitie merita retinentibus, quam ob causam habere in coniugio conuentuque plures licuit? Nec in peccatum, [e 1Kb] Deo utique sciente, reputatum est, quod nunc ita inhibetur et plectitur, ut non solum Dei dignum estimetur offensa, sed ultione hominum equissimum iudicetur.

ZACCH.---Multiplex quidem apud plures licentie istius causa est, sed hec precipua fuisse credenda; ut perfectionis ordine sequestrato, Dei primum credulitas  fundaretur; et fidem potius stabilire contendens lex illata non tolleret, quod fieri uelut innoxium reperisset eaque tantum signarentur illicita, que uere mortalia credebantur. Inde Abrahe fides pro iustitia reputata est, et deuotio cessit ad merita,  Scriptura dicente: Credidit Abraham Deo, et reputatum est illi ad iustitiam . Deinde quod plebem exiguam Diuinitas fouens, gaudere uoluit successionibus numerosis, ut pre ceteris [a 1Kb] augeretur quam pre ceteris diligebat, et maledictum legis effugeret, qui semen in sobole substitisset. Sed excusatio cunctis ista communis est, et non paucorum causa, sed populi; patriarchis uero extrinsecus estimatur; nam promissum ex semine suo Christum dum sibi quisque crederet prouenturum, et oriundum adhuc absque semine non legissent, tante sobolis amore feruentes coniugia adiere multarum, infirmissimum iudicantes uni tantum matrimonio spem sublimissimi germinis deputare. His enim Dei uerbis Abrahe primum eius facta promissio est:  In semine tuo benedicentur omnes gentes . Pari propemodum patriarcha Iacob honoratur eloquio, Domino ad eum loquente: Ego sum Deus tuus: cresce et reple gentes, et Ecclesie gentium erunt de te: reges de lumbo tuo exhibunt; et terram quam dedi Abrahe et Isaac, tibi dabo eam et semini tuo post te . Dauid autem in spiritu planius sibi hec promissa commemorat dicens: Iurauit Dominus Dauid, et non penitebit eum; de fructu uentris tui ponam super sedem tuam . Similis per Esaiam promissionis istius ordo seruatus est; ait enim: Exiet uirga de radice Iesse, et flos de radice eius ascendet , in ipso gentes sperabunt . In uirga Marie uenerabilis monstratur integritas; in odore floris et gratia signatus est  Christus, ipso in Canticorum Canticis hoc docente: Ego sum flos campi, et lilium conuallium . Ergo hec auidorum uota simplicia, Domino per Esaiam loquente, mollita sunt, dum in salutem humani generis per occasionem signi uirginalis partus ostenditur, propheta ad Achaz promissionem muneris istius sic loquente: Ecce dabit Dominus signum. uirgo concipiet [b 1Kb] et pariet filium . Ecce tertia.

Prima ergo est causa, quod non uetitis simpliciter sunt abusi, missisque in numerosam sobolem studiis [c 1Kb] augeri insipientem populum Diuinitas uoluit. Hec denique insuper iuncta, quod ex genere suo Christum promissum tamdiu sibi euenturum accessione multiplicis matrimonii incauta sanctorum desideria  putauerunt, donec ex uirgine nasciturum predicatio continentie iam uicina reuelaret, et idem sensim salutis nostre reparator et conditor crescente iustitia impleturus afferret quod olim per dispensationem immaturi temporis distulisset.



CAPUT X. Que gentium offense; cur Iudeis, quibus prius Lex data est, abiectis, gentes quotidie amplectitur Deus, edocet.


APOLL.---Quantum reor, et patere omnium intellectibus credo, a cunctis seuioris concupiscentie suspicionibus sanctorum simplicitas absoluta est; precipue cum explorator mentium Deus prerogatiuam iustitie talibus non dedisset, si id quod prohibitum pro dispensatione non fuerat, presumptum iniuria comprobasset. Sed exactis, ut iam uidetur, causis, interrogatio inopina subrepit, que fuerit gentium specialis offensa, que tot seculis ac temporibus abiectas a Dei informatione repulerit, et nunc spe eternorum munerum prouocatas amplectatur ac doceat,  Iudeis penitus a gratia Dei pulsis, quibus et in legis susceptione usus anterior, et in electione sors prima est.

ZACCH.---Nullum a principio credentium Deus repulit, nec prius creatori suo displicuere gentes, quam beneficiorum illius et sue conditionis oblite pro eius reuerentia uel honore insensibiles colerent creaturas, ac simulacra hominum et pecudum uenerantes, his merito similes redderentur, que sibi, cum potiores a Deo facti essent, pretulerunt; Scriptura memorante: Simulacra gentium, argentum et aurum, opera manuum hominum . Similes eis fiant qui faciunt ea, et omnes qui confidunt in eis . Similiter et Salomon: Homo fecit eos, et qui spiritum mutuatus est, finxit illos.  Nemo autem hominum similem sibi poterit Deum fingere; cum sit mortalis, mortuum fingit manibus iniquis: melior est ipse his quos colit; quoniam ipse uixit, illi uero numquam . Et iterum: Attendentes opera, non nouerunt quis esset artifex; sed aut ignem, aut spiritum, aut erem, aut gyrum stellarum, aut nimiam aquam, aut solem, aut lunam rectores orbis terrarum deos putauerunt . Cum ergo totius spei fiduciam, neglecto Creatore, in talibus collocassent, mercedem proprii operis perceperunt, ut sua sponte in omne immunditiarum genus ruentes aliene ab informatione Dei fierent, que solis uitiis seruiebant, demerseque criminibus non prius uiam adipiscende immortalitatis agnoscerent, quam mediatori Dei et hominum credidissent:  unde in Deuteronomio scriptum est, Synagoge Ecclesiam ex gentibus preferendam: Eritis, inquit, gentes in caput: incredulus autem populus in caudam .

Iudeis autem quamdiu fides et iustitia uiguit, Dei quoque ab his dilectio non recessit, ipso per Esaiam in Canticis protestante: Cantabo nunc dilecto canticum dilecte uinee mee . Querela in Cantico, dilectus in Christo est: uinea. synagoga: hoc enim  et in consequentibus ait: Et nunc homo Iuda, et qui inhabitatis Hierusalem, iudicate inter me et uineam meam: quid faciam uinee mee quod adhuc non fecerim ei ? uinea enim Domini sabaoth, domus Isrel est . Homo Iuda, Saluator ut supra: hi autem qui habitant Hierusalem, [a 1Kb] quorum pes in Ecclesie fide currit. Itaque inter se ac populum Iudeorum uelut pari conditione Dominus hortatur agnosci. Quid ei adhuc mirabilium ac beneficiorum prestare possit, quod ante non factum sit: cui ex Aegypto grauissime liberatio seruitutis, et absolute a cophino manus; cui innumera in Pharaonem atque omnes Aegyptios signa, sicut in columna nubis et luminis die ac nocte uisibile preuie diuinitatis auxilium, et a persequentium impenetrabilis  discretio tenebrarum? Inaudita preterea pelagi fuga, et contra insistentium uiolentiam defensio preliantis elementi; manna in eremo, et sine decoris ac uestium detrimento diuturne usus etatis: expulsio perinde gentium ui ac numero [b 1Kb] imparibus prestita, atque in possessionem affluentis terre hereditas constituta. Quid obiurgatio sepe incruenta peccantibus, et abolita paucorum animaduersione transgressio, remisse peccantium neces, ac pene in abusionem donantis redacta assiduitas lenitatis?

Tantis igitur debacchantis perfidie malis quid adiici [c 1Kb] potius potuit in medelam, quam ut in remedia pereuntium ex utriusque et sancti Spiritus uoluntate Dei Filius mitteretur, qui fragilitatis nostre materiam dignatus assumere totum in Deo susciperet  hominem, ut et totum si crederet, in sua adoptione saluaret? Sed restabat incredulis, ut in illos eorumque nunc posteros sententia compleretur: Oculis uideant et non uideant: corde intelligant et non intelligant; auribus audiant et non audiant; ne quando conuertantur, et sanem illos, dicit Dominus . Et iterum: ue genti peccatrici, populo pleno peccatis, filiis scelestis . Et tertio: Derelinquetur filia Sion ut tabernaculum in uinea, et sicut casa custodiaria in cucumerario, et sicut ciuitas que expugnatur . Que a se olim per prophetam dicta confirmans, in Euangelio Dominus approbauit dicens: Hierusalem, Hierusalem, que occidis prophetas, et lapidas missos ad te; quoties uolui congregare filios tuos sicut gallina congregat pullos suos  sub alas suas, et noluisti? Ecce relinquetur uobis domus uestra deserta . Id est que Dei erat habitatio ante, nunc demonum est: quia quidquid religio uera deseruerit, superstitio profana sibi uindicat.

Ubi ergo Iudeorum perditio in Christi internecione completa est, credulitati gentium fides patuit promissorum: et sicut ab initio non generis dignitati,  sed meritis fidei salus magna promissa est, Domino sic docente cum se iidem Iudei pro potius fidei probatione Abrahe filios esse iactarent: uos, inquit, de diabolo patre nati estis, et opera illius facitis . Si enim Abrahe filii essetis, opera illius faceretis ; id est, fides in uobis similis appareret: et sicut ille in omni humane hesitationis difficultate mihi credidit, pari et uos mansuetudine crederetis. Hanc tamen eorum cordis duritiam manere quidem pro sui miseratione Diuinitas non uult, sed existere pro eorum incredulitate permisit, ac secundum Apostolum: Ex parte in Isrel cecitas contigit, ut fides gentium subintroiret . Itaque ad obtinenda eternitatis bona nec Iudeis prerogatiua generis sufficit, nisi et fides origini  suffragetur; nosque rursum sola eorum non saluat offensa, nisi prelati humiliatorum pariter uereamur exemplum; et unam in Christo atque indubitabilem uiam utrique populo patere credentes, intemerata fidei dona teneamus; sicut in Euangelio ipse nos docuit dicens: Ego sum uia, et ueritas, et uita. Nemo uadit ad Patrem nisi per me . Et: Qui crediderit in me, hic saluus erit . Id est, ut sicut unus Deus, ita unus credentium populus Creatoris in perpetuum seruiat uoluntati: cultumque non respuit, dum neutram partem Dei iustitia deprimens, absolui letatur in confessione credentes, quos incredulitas in auctoribus predamnauit.



CAPUT XI. Que hereticorum genera uel errores.


APOLL.---Multa est Iudeorum uecordia, si tam perspicua nesciunt; damnabilior contumacia, si intellecta contemnunt: sed siue ignorent seu intelligant et recusent, alieni a crimine esse non possunt, quibus aut negligentie preiudicium in abusione, aut reatus in incredulitate subeundus est. Hos igitur perditioni sue, si hoc tamen eligunt, derelinquens, hereticorum [d 1Kb] genera proprietatesque mihi pande, ut in fide tamquam in immobili rupe sistentem, cum infestare fluctus perfidie ceperint, precogniti ante non moueant. Nam licet simplicis animi fore credam horum prauitates erroresque nescire, munitioris tamen fidei est pro cautione cognoscere.

ZACCH.---Tante hereticorum ac tam innumere  pestes sunt, ut eos non solum enumerare difficile, uerum etiam nominare deforme sit; ita miseros euidentium prauitatum detestanda traditio a fide auertendo cecauit, sic denique in sensus pereuntium subtilitas se diabolice fraudis immersit, ut etiam heretici hereticos habere se credant. Hi itaque, traditionem apostolicam relinquentes, magistros perfidie sunt secuti, et nomen religionis mutauere cum  sensu. Prout enim cuique libuit plebem insciam fallendo seducere, ac sibi honorem parare de crimine; Deum aut ex parte credendum docuit, aut penitus abnegandum: habentes preterea Christi nomen, [a 1Kb] proprio nuncuparunt, ut quoquo pacto a sacrilegio non abessent, qui, Christi nomine derelicto, religionis uocabulum ex homine sumpsissent. Quid enim interest ab idolo an ab homine uocabulum accipiat, qui uocari Christianus desistit? Ex illo igitur heresis unaqueque nunc dicitur, quo auctore transgressa est, et in tantum proprietate criminis delectantur, ut nec sic quidem intelligant se ab unitate religionis abscissos, quod fidem etiam in nomine perdiderunt.

Ex Manete itaque Manichei, ex Marcione similiter  alumna plebs nominis: Photinus suos etiam uocabulo diuidit: Sabellius perinde appellari ex se conuentus sui exigit partem: Patripassianis error nomen imposuit; et in diaboli hereditate arcem Arius tenens ex se gregem nuncupat perditorum. Innumera preterea talium prodigiorum portenta dicuntur, que stultitie uilitas etiam reprehensione indignos facit: predictorum tamen impietati uelut in appendicem connexi, impugnare Ecclesiam Christumque non desinunt. Sed quia semper nichil est ualidius ueritate, elisis undique fluctibus, magne molis pondus immobile est, et ictibus propriis infesta franguntur, dum ad hoc tantum perfidorum consurgit intentio, ut a se inuicem discrepantes, fidem nostram dum destruere singuli cupiunt,  astruant uniuersi.

Manicheus enim duos esse astruit deos, duoque principia, quorum alterum bonum, malum credi alterum uelit; bonum scilicet, qui ueritatem ueterum preceptorum Euangelii editione molliuerit: malum, qui hunc fecerit mundum, et per Moysen ac per prophetas ceteros sit locutus. Humani generis insuper Redemptorem non ueritatem asserunt carnis habuisse, sed speciem.

Marcion uero secundum diuinitatem Dei Filium confitetur, secundum hominem negat. Porro Photinus ex tempore assumpti de Maria hominis filium Dei dicit, ante tempora non esse confirmat. Sabellius cum perfidia qua in Dei Filium blasphemat ut ceteri, etiam sanctum Spiritum diffitetur, et in  Patre [b 1Kb] tantum ueritatem deitatis assumit. Patripassianus esse quidem astruit Patrem, sed ipsum mox esse sibi Filium, atque eumdem [c 1Kb] ab innata substantia in natiuitatem passionemque descendere; sanctum perinde Spiritum etiam in persona eumdem esse, non tertium. Scandit Arius sublimia ruiturus  ad ima, et Trinitatem in personis ac nominibus confitetur, sed unitatem diuinitatis excludit; Dei Filium per quem omnia sunt creata, creaturam statuens non creatorem: appellationi preterea nominum [d 1Kb] gradus adiicit dignitatum, humiliorem faciens in honore, quem posterius loquatur in nomine.

Iste sunt principales hereticorum secte, et tam funeste hominum persuasiones in dogmata diuersa rapiuntur, ut substantiam indissociabilis Dei simplicem et diuinitatis ineffabilis maiestatem aut interpretationibus diuidant, aut gradibus exhonorent, cum et que indigna sunt de Deo fingunt, et que ei sempiterna uel propria, diffitentur.



CAPUT XII. Contra Manicheos, qui duos dicunt esse Dei filios.


APOLL.---Aestimari ab his haud dubie potest, quas haberi principe loco dicis, quales ille hereticorum secte sint, que condemnari etiam a talibus possunt. uerum quoniam in sponsione propositi est exemplis cuncta firmari, quibus tandem Scripturis has perfidie diuisiones gradusque condiderint, quoue intellectu ad hec precipitia sint deducti, interpretationum qualitatibus pande. Ego enim licet nondum quid ab his obtendatur audierim, errare tamen miseros incunctanter aduerto, et solam catholice fidei integritatem manere; dum plenitudinem Trinitatis atque eius spiritalia constituta, et probata non renuit, et suscepta custodit.

ZACCH.---Si recte de malis meliora dici possint,  profecto ueniabilius uideretur nescire Deum, quam impie confiteri: sed quoniam hi quoque statutorum celestium damnantur edictis, qui Deum per legem scire neglexerint; eadem perfidos credere detrectantes malorum perennium amplexura conditio est, Scriptura memorante: Qui ignorat, ignorabitur . Qui sine lege peccauerunt, sine lege peribunt . Merito hos eosdem Antichristos [e 1Kb] uocans, qui ueram religionem latenti perfidia destruentes, ut fidem facilius impetant, Deum credere ac predicare se simulant. Iamque primus Manicheus nefas proprie traditionis ingressus, ut duos astruat deos duoque principia, ex Scripturis fidelibus auctoritates effecit infideles, Dauidicum maxime illud assumens, quo ait: Tecum principium in die uirtutis  tue . Non intelligens in uerbo esse principium quod uere manens predicatur in Christo: diem passionis et iudicii mox futuri, omnemque diuinitatem non in duobus, sed in Trinitate compleri. Aiunt preterea malum esse qui hunc fecerit mundum, quia scriptum sit: Mundus in maligno  positus est . Non hec que cernimus elementa sunt noxia, aut mali aliquid uel gignere uel habere credenda sunt, que Dei operatione disposita, ualde, cum facta sunt, placuerunt, Scriptura dicente: Ecce omnia bona ualde . Sed in malignitate iniquitas nostra, in mundo genus designatur humanum, Ioanne dum de aduentu Saluatoris predicat, hoc docente: ait enim: In hunc mundum uenit, et mundus eum non cognouit . [a 1Kb] Si diuersum Euangeliorum ac Legis asserunt conditorem, quoniam in Lege ultio presens, in Euangeliis uenie locus datur: Lex quidem uicem poscit iniurie, et parem conditionem sancit amissi; Deus tamen non uindicat bis in id ipsum : et expensa in corpore pro admissi qualitate supplicii  mitioris, ut credimus, iudicii sorte pensanda sunt. Isthic autem satisfaciendi quidem tempus admittitur: sed nisi dignus penitentie fructus et opera subsequantur, eternus ignis est uermisque perpetuus; Domino hisdem in Euangeliis protestante: Quorum uermis non morietur, nec ignis extinguetur . Ibi erit fletus et stridor dentium . Non ergo alius in Christo Deus, aliudque principium; sed idem late olim et nunc implete auctor est legis: nec malus in Trinitate quisquam, quia unus dicitur bonus: sed cum in uno Deo diuinitatis unitas exprimatur, eadem necesse est bonitatis unitatisque equalitas intimetur: cum et in lege custos iustitie seueritas, non malitia sit putanda; et in Euangeliis absque iustitia  bonitas non credenda.

His preterea illud adiiciunt, non ueram in Christo carnem fuisse, sed [b 1Kb] ex nescio qua re uel fluento friuolam speciem pro homine demonstratam. Quid ergo uniuersa predicatio prophetarum de corporali eius natiuitate premonuit? Quid diuersis uicibus Angeli sunt locuti? Ioannes deinde fortasse non missus est, aut illa ad eumdem Dei Patris falsa sententia est: Ecce mitto Angelum meum ante faciem tuam, qui preparabit uiam tuam . Quid denique intra beatissimam uirginem infusio sancti Spiritus fecit? Cur non in abolitionem secundum predictos tumentis uteri tempus exceptum est? Ubi integra felicis puerperii signa, et partus matrum omnium conditione sublimior? Infans in presepibus  uagiens, etate et sapientia puer crescens, atque inter electos seniorum cetus diuinorum intellectuum disputator? Quid rogo impietas flagitiosa non diceret, si hec fundator salutis omnium non egisset: si despiciens predicantem, et opinionem tantum originis, non mysterium uere natiuitatis intelligens incredula Iudeorum turba siluisset dicens: Nonne hic est filius Ioseph fabri, et mater et fratres eius nobiscum sunt ? ueri ergo hominis gradus isti sunt, et annorum communium certa prouectio,  Euangeliis sic protestantibus: Proficiebat iehsu etate et sapientia et gratia apud Deum et homines . Metuit ergo esse quod natus est, qui iustitia et uite puritate Deo placuit, mansuetudine et humilitate consortibus. Adde usum corporis manifesti; et licet et uita [c 1Kb] inimitabilis sanctitatis, humane tamen infirmitatis natura presidio indiget uestium; esurit, sitit, meret, quiescit, dolet perinde atque in fletum mouetur, neque ullum ulterius actum aut spernit aut preterit; quin etiam spiritalibus dolis tentatur et uincit, et hostis sui professione, an sit idem Dei Filius exploratur. Huic in exhortationem uictricis constantie Angeli ministrauerunt; hic traditus osculo, tentus ac passus est: et si probari uerum hominem infelix perfidia sibi  uelit, clamantem de cruce priusquam moreretur audiat: Deus, Deus meus, quare me dereliquisti ? Ubi enim humilitas et iniuria est, hominem intelligas: ubi uirtus et diuinitas, Deum credas, Apostolo sic docente: Deus erat in Christo mundum reconcilians sibi .

Ecce enim infirmus ac subditus statuto Apostolis loco sicut predixerat, tertia die resurgens uix credendus stupentibus redit, fractisque inferi faucibus, celo sedem locaturus apparuit. Gratias tibi, Thoma, qui unus ex omnibus tardius credidisti, qui clauorum loca palpans et totius passionis indicia flagitans, probari tibi confitenter expostulas, quod erat quandoque a perfidis denegandum. Profecto facilius incorporeum rediisse contenderent quem sine corpore  uixisse confingunt, ex hoc fallacie superioris suffragia colligentes, quod mare pedibus supergressus sit, quod manentia improuidus claustra penetrarit, atque exceptus nube fulgenti paternum solium iterum uenturus inscenderit. Qui Petrum, iubente eodem, in fluctibus ambulasse non nesciant, et cadentibus sponte uinculis emissum custodia carceris per Angelum non ignorent: Paulum uero ut inuidiam uanitatis effugeret, in corpore an extra corpus, sub Dei tamen scientia usque ad celum tertium isse fateantur: Heliam denique curru igneo fuisse sublatum, et aspicientes relinquentem prophetas inauditum homini iter subiisse commemorent. Qui nunc in Dei Filio uirtutes huiusmodi non credentes, dum sacramentum uere incarnationis abiurant, actumque dissimulant,  et hominem nolunt habere quod meruit, et Deum non credunt potuisse quod fecit.



CAPUT XIII. Contra Marcionitas et Photinianos, quorum unus Dei Filium fuisse corporalem refutat, alius pro tempore fuisse corporeum, perpetuum esse non posse credit.

APOLL.---Patuit secte huius impietas, et manifeste exsecrabilis damnanda persuasio, quamuis in exordiis narrationis inspecta sit, de propriis tamen est facta signatior: consequens nunc est, ut que sit  aliarum in sua traditione peruersitas, uel quam defensionem obiiciat singularum modum seruaturus edisseras; quia speciatim ordinata distinctio confusionem intellectibus derogabit, dum expositionum luce sit clarius, quod errorum tenebris inuolutum lumen semper refugit ueritatis.

ZACCH.---Intimatum est superius Marcionitas secundum diuinitatem Dei Filium credere, secundum hominem refutare: Photinianos e contrario, ex tempore terrene natiuitatis Dei Filium dicere, ante tempora diffiteri. uide concertantium perfidiarum in una collatione ueritatem: simul quod in toto est neuter confitetur, et quod simul in toto est uterque non renuit. Dei enim Filius in uerbo ante omnium seculorum creationem natus ex Patre, de sempiterno  sempiternus, uerus ex uero est. Neque in eo aliud potest esse quam id quod semper in Patre est, ipso in Euangeliis hoc docente: Omnia quecumque habet Pater, mea sunt . Et tamen non ita ab eo uelut soli propria uindicantur, sed ita communia, ut in singulis plena. Et iterum: Abraham uidit diem meum, et letatus est . Et, Ante Abraham ego sum . Dicitur perinde ad patriarcham Iacob: Fac illi Deo altare, qui tibi apparuit cum fugeres a facie fratris tui Esau . Ipse iterum in Euangelio sic locutus ad Patrem est: Clarifica me, Pater, claritate quam habui apud te, prius quam mundus fieret . Iste est qui populum de Aegypto uenientem precessit in nube. Illum Esaias manifesto a se uisum  testatur aspectu. Ille [a 1Kb] denique se principem celestis militie fore in acie a Iesu Naue interrogatus edixit: Nemo enim umquam nouit Patrem nisi Filius , et cui uoluerit Filius ostendere . Ille se semper humanis aspectibus dedit, quia, celestem societatem fragilitati nostre admiraturus , in homine quod erat futurus, iam meditabatur intelligi. Hec itaque Marcionitis secundum diuinitatem dicta sufficiant.

Corpoream natiuitatem Photiniana uicissim heresis agnoscat. Ait Dominus ad Nathan prophetam: uade, dic seruo meo Dauid: Non tu edificabis mihi templum , sed suscitabo semen tuum post te, et parabo regnum eius: hic edificabit domum nomini meo, et erigam thronum eius in secula, et ego  ero ei in patrem, et ipse erit mihi in filium . Similiter in Genesi patriarcha Iacob de eodem ante prophetauerat: Iuda, te laudabunt fratres tui: manus tue super dorsum inimicorum tuorum: adorabunt te filii patris tui. Catulus leonis Iuda: de germine filius mihi ascendisti: recubans dormisti sicut leo et sicut catulus leonis: quis suscitabit eum ? Forte non lateat nobilissime fere hanc esse naturam, ut leo sine spiritu integra tantum corporis forma nascatur, iacensque sic biduum spiramine  genitoris usum uite communis accipiat: unde [b 1Kb] hec in Saluatorem suscitatio comparata, merito subiecit: Quis suscitabit cum? Nemo utique nisi Pater. Adoratus uero Iudas a fratribus suis non est: sed quia ex eadem tribu corpus assumpsit, prophetice benedictionis eloquiis Saluator in Iuda, credentes autem computantur in fratribus; ipso in Euangeliis sic protestante: Hi sunt fratres mei, qui faciunt uoluntatem Patris mei qui est in celis . Esaias perinde ait: Confortate manus resolutas, et genua debilia roborate: Dominus noster iudicium retribuit: ipse ueniet et saluos faciet nos. Tunc aperientur oculi cecorum, et aures surdorum audient: tunc saliet claudus sicut ceruus: et plana erit lingua mutorum .

 Iam quidem hoc in Euangelio nouimus factum: sed faciundum plenius in resurrectione confidimus, cum innouata siccis ossibus membra iungentur, et post assumptorum corporum puluerem spiritalis forme muneribus induemur; Apostolo sic docente: Oportet mortale hoc induere immortalitatem, et corruptibile hoc induere incorruptionem . Ut simus conformes forme corporis Christi, quem Hieremias uenturum in corpore predicans ait: Et homo est, et quis cognoscet eum ? Non enim fuerat necessarium cum adiectione hominis de Deo loqui, nisi ut in Deo homo pariter monstraretur. Dauid autem sub uerbis Domini ipsius ait: Dominus dixit ad me: Filius meus es tu; ego hodie genui te . Quod testimonium in Euangelio  gemina Patris uoce firmatum est: primum cum a Ioanne baptizatum [c 1Kb] Iordanis emitteret: secundo cum in monte future claritatis splendore perfusus medius inter Moysen Heliamque consedit. Hec itaque de eodem Dei Patris utroque in tempore uerba tonuerunt: Hic est filius meus dilectus, in quo bene complacui: ipsum audite . Id est, iam non Moysen qui tunc speciem legis exhibuit, aut Heliam qui figuram intulit Prophetarum; sed hunc audite, cui et sermo in potestate est, et in uirtute lex gratie. Sic enim de eo Scriptura predixerat: Orietur uobis sol iustitie, et in pennis eius sanitas . Paulus quoque predicans ait: At ubi uenit adimpletio temporis, misit Deus Filium suum  qui factus est ei secundum  carnem . Ioannes similiter: Omnis, inquit, spiritus qui confitetur Christum in carne uenisse, de Deo est: qui autem negat, de Deo non est, sed antichristus est .

uides ergo perfacile Photinianorum, Marcionitarumque doctrinas posse conuinci; sed imbutas funestis fraudibus mentes antiquus serpens diris nexibus illigauit, ut secte inexplicabilis labem quadam constantie presumptione tueantur. Nihilominus tamen per utriusque confessionem ueritas manifeste  diuinitatis elucet, dum altercantium malignitas discors hebesque perfidia partem negantis affirmat, cum partem negauerit confitentis.



CAPUT XIu. Contra Sabellianos, qui Spiritum sanctum negant Deum, credendum donum potius quam donatorem.

APOLL.---Plana est etiam in his sperate expositionis inspectatio, et utriusque secte indubitata peruersitas infelicium prauitatum commenta nudauit. Ordo nunc hereses pergat in ceteras, et cunctarum uulgationem series cepta percurrat, ut tamquam uenenatorum anguium intra [a 1Kb] uolumina pectorum conditos sinus illata fidei lux reuoluat; non quia tales mereantur agnosci, sed ne dubiorum sensibus nociture facilius, dum ignorantur, obrepant.

 ZACCH.---Credo teneas in precedente titulo prenotatum, a Sabellianis precipue sanctum Spiritum denegari, et donum potius quam donatorem impiorum traditionibus dici; malique huius auctoritatem sactis uel maxime testimoniis usurpari, quia et dari legatur et accipi; Saluatore ad Apostolos sic loquente: Et insufflans eis dixit: Accipite Spiritum sanctum . Quidam etiam discipulorum a Paulo interrogati, An accepistis Spiritum sanctum ? neque accepisse, nec si esset scire se dixerunt. Quorum intellectuum ratio talis est. Datur quidem, non quia se ipse non prestet, sed ut in eo qui tribuit, inesse monstretur: sicut enim Pater in Filio, et Filius in Patre, ita sanctus Spiritus [b 1Kb] in utroque, ac rursus in ipso est uterque  conspicuus. Hac igitur ratione post ascensum Saluatoris uenturus dicitur qui ab eodem prius datur; et quem a se postea mittendum promittit, in se iam esse demonstrat; seque similiter post eius aduentum suumque conscensum nobiscum usque ad mundi consummationem futurum promittens idem Dominus, ait: Et ero, inquit, uobiscum usque ad consummationem mundi . Et iterum: Nisi ego iero, Paraclitus ille non ueniet . Adeo connexa et indissociabilis datio in infusione indubitabilem Dei actu aliam probat in exspectatione personam, dum et ascendens ad Patrem nichilominus est nobiscum, et bene ab ascensuro creditur datus qui promittitur adfuturus. Quamuis enim Apostoli ante ascensum Saluatoris, sancti  Spiritus donum fuerint consecuti, in ipso tamen postea plenitudinem perceperant, libro Actuum sic docente: Et factus est subito de celo sonus tamquam spiritus ualidi aduenientis; et impleuit domum totam in qua erant sedentes: et apparuerunt illis lingue [c 1Kb] diuidue: seditque sicut ignis super singulos eorum . Spiritus quin etiam et sermone manifestus est, eadem Scriptura memorante: Et ait  Spiritus ad Philippum: Accede ad currum eunuchi . Et iterum: Separate mihi Paulum et Barnabam in opus in quo assumpsi eos . Dominus autem in Euangelio sancti Spiritus reuerentiam cum interminatione commendat dicens: Qui blasphemauerit in Spiritum sanctum, non remittetur ei neque hic, neque in futurum .

Hic fidelium corda sanctificat, atque ad omnem celestis gratie perfectionem informat et dirigit, Domino predicante: Cum autem uenerit Paraclitus ille quem ego mittam uobis a Patre meo , ipse uos diriget, et ipse arguet mundum a peccatis eorum . Non est ergo munus, sed munerator; nec donum aliquod, sed largitor donorum: non sanctificatur, sed ipse sanctificat;  numquam inter creaturas, sed semper in substantia Trinitatis apparens, Apostolo sic docente: Diuisiones gratiarum sunt, idem autem Spiritus: et diuisiones ministeriorum, idem autem Dominus: et diuisiones operationum, idem autem Deus. Hec autem omnia operatur unus atque idem Spiritus .

Iam uero illud affirmare perstultum est, eumdem Angelum aut aliquem de supernis [d 1Kb] potestatibus estimari, cum infundi in plures Angeli non queant, quod huic de propria diuinitate possibile est. Illum perinde Angeli tantum obtinent locum, ad quem a Deo aut mittuntur aut redeunt: hic ita alicubi est, ut et ubique sit semper, Psalmista dicente: Quo abibo a Spiritu tuo , etc. Angelos idem propheta ita indicat factos: Qui facis, inquit,  Angelos tuos spiritus, et ministros tuos ignem urentem . Sanctum uero Spiritum Deum esse Scriptura euidenter ostendit, dicens: Quoniam Spiritus Deus est . In largitatibus liber, in maiestate simplex, et consentiens in Patris ac Filii uoluntate, non subditus, Apostolo sic protestante: Tribuit Spiritus unicuique prout uult . Implet omnia nec minuitur; a cunctis recipitur, et ipse nil recipit; temperat sancto moderamine pias mentes, et nullius indigens inuenitur: in iudicio iustus est, promptus in munere. Namque et iustum Ananie exitus monuit; et non inaniter Deum credi ante inuocationem docentis Petri Cornelius approbauit: sed tamen non hec tantum subsistentem eius in deitate personam testantur  aut comprobant. uiuentis Dei uiua species in columba e supernis celorum sedibus uenit, et ab ipso ut Redemptor mundi esset atque adoraretur ab Angelis, unctus et Christus, ipso de Isaia in Euangeliis sic recensente: Spiritus Dei super me, propterea quod unxit me , etc.

Ergo his testimoniis innumerisque preterea perditus  Sabellianorum error ostenditur, qui sanctum Spiritum specialiter refutantes, plenitudinem solide maiestatis sacrilega traditione contaminant; non intuentes illum ut cause nostre utilitas exegerit, aut in Patre aut in Filio, aut rursum iisdem in se manentibus demonstrari: quia licet plena nostre credulitatis salus sit, unum per omnia sicut est Deum credere et confiteri, abesse tamen fidei non potest, Trinitatem non esse sine tertio.



CAPUT Xu. Contra Patripassianos, qui Patrem passum esse existimant.

APOLL.---Diuersus quidem a memoratis Sabellianorum error et causa est; sed, ut credo, perfidie exitus similis ac retributio precedentibus comparanda;  cum sanctum Spiritum in Dei uirtute ac substantia permanentem [a 1Kb] ab unitatis excipiunt Trinitate, et Scripturis omnibus renitentes, fidem Trinitatis impugnant. uerum his quoque in numero profanorum relictis, residuorum peruersitas confutetur, ne id quod retectum expositione non fuerit, suppressum potius estiment quam relictum, et in quemdam ignem fauilla deficiens conualescat, si quando quesituris mentio facta pretereat, quod Scripturarum auctoritas fortasse non reticet.

ZACCH.---Premonueram prime interrogationis exordiis plenitudinem ineffabilis maiestatis utcumque intelligi fide posse, uerbis ut dignum est patere non posse; siquidem cum ipsa nominum ac personarum distinctionem efficientia ueritatis, non status  faciat substantie differentis: quoniam ad intuendam diuinitatem cum etiam sensus impar sit; nulli dubium est imbecilliorem multo sermonis substantiam esse quam mentis. Hanc itaque humane infirmitatis difficultatem auctores uniuersorum amplectuntur errorum. E quibus Patripassianus eam sibi partem impietatis elegit, ut quia ex Patre primogenitus Filius, et ab ipso Spiritus sanctus procedens; idem Pater et uerbum sit, atque ab ipso et caro suscepta uideatur et passio: idem perinde et Spiritus sanctus. Nec auctor in Trinitate, sed solus in diuisionem diuinitatis ad [b 1Kb] dispendium predicatur, nisi in communionem Trinitas redacta credatur: de qua, ut creberrime memini, quod sensu percipi non potest, inenarrabile potius quam nullum  est estimandum. Non solum autem a Patre abesse iniuriam passionis, uerum etiam a uerbo multipliciter agnoscitur. Nec enim incorporabilis diuinitas, sed corpus affixum est; et quidquid infra honorem celestis potentie Dei Filius pertulit, non uerbo, sed homini reputatur assumpto. Cumque peccatum in primo homine fuerit, quemadmodum denuntiata a tot seculis humano generi redemptio  proueniret, nisi illud sanguis ueri iterum hominis expiasset? Cuius mortem licet iam testimonia plura docuerunt, ne tamen aduersus se predicta heresis adstruat nichil prolatum, de copiosa exemplorum multitudine pauca sumemus.

Dauid itaque sub uerbis Domini ipsius dicit: [c 1Kb] Obediens factus sum usque ad mortem . Et iterum: Posuerunt me in sepulcris sicut mortuos seculi . Et tertio: Factus sum sicut homo sine adiutorio, inter mortuos liber . O inestimabilis Dei uirtus, et inscrutabilis Dei sapientia! Unde hic paulo ante sicut mortuos seculi, nunc sine adiutorio inter mortuos liber est? nisi quia, ut ipse predixerat: Oportebat Filium hominis pati et crucifigi a scribis et principibus  sacerdotum, et debellata morte die tertia ab inferis remeare ; ut in effectum nostre saluationis, uiuorum simul ac mortuorum acciperet dominatum; et illud sublimissime caritatis statueretur exemplum, ut nosmet pro eo passionis calicem biberemus, quem non respuerat ille pro cunctis. Manifesta ergo in personis ac nominibus Trinitas, sed diuinitas una est; nec Patripassiani recipimus unionem, sed catholicam in Deo amplectimur unitatem. Ab hac itaque memorati interpretatione dissentiunt, et falsa imponere moliuntur occultis; dum quod ex Patre est, non nisi in eo tantum esse confirmant, quod specialiter ex homine, iniurie diuinitatis ascribunt.



CAPUT XuI. Contra Arianos, qui Filium et Sanctum Spiritum esse minores Patre dicunt.


APOLL.---Quam metui ne quod ualidius aut abstrusius malum intra occulta perfidie istius uiscera resideret! Namque ad primam relationis tue frontem non tam perspicua fidei nostre membra cernebam, et obscuritatem noxiorum fraudibus inuolutam ignorantie potius quam malitie deputabam. Itaque probabilis doctrine tue ordo auctoris laceram rabiem perditioni miscuit et clientele. Quid nunc sibi Ariani contra ueritatem nostre credulitatis assumant, simili modo pande; ut si uel eiusdem [d 1Kb] uel tectioris nequitie docebuntur, gregi hereant predictorum, non immerito exsecrabiles iudicandi, si traditionibus subdolis derogant, quod  professionis titulo non recusant.

ZACCH.---Dixi dudum Arianos arcem tenere perfidie, et hoc ruine maioris putandos, quo celsiora profitentes uelut integram fidem preferunt, qui fidei integritatem recusant: non enim creatorem, sed creaturam Dei Filium dicunt, et ceteris hoc tantummodo esse potiorem, quod factus prius ex Deo Patre, non genitus sit: tempori perinde obnoxium  esse quia natus est. Quam impietatem talis sententie calliditate confirmant: Erat, inquit, quando non erat. O seua impiorum malignitas! Deusne potuit aliquando non esse? aut quemadmodum [a 1Kb] genitus, si et secundum diuinitatem factus astruitur? Nam cum Deo speciale soli sit semper fuisse, ex ipso atque intra ipsum nascens quid aliud potest esse quam Pater est? Aut ille quemadmodum Pater, si in uerbo assumptio aliqua, non natiuitas uera est? Quod si uerus Pater, uerus et Filius; et si in nullo dissimilis, tum demum certa imago genitoris. Atque illud consentiens in propheta: Eructauit cor meum uerbum bonum . Et iterum: Ante luciferum genui te . Sed his confestim illa substituunt que sub Domini ipsius  uerbis in persona assumpti hominis proferuntur: Pater, inquit, maior me est . Et, Non ueni uoluntatem meam facere, sed uoluntatem eius qui misit me Patris . Altioris denique sensus ex uerbis Salomonis scripta corripiunt: Prior, inquit, omnium creata est Sapientia . Et, Dominus in initio uiarum suarum creauit me . Que si in prescientia, sicut dixi, de auctore redemptionis nostre predicta non censent, [b 1Kb] et Salomonem in eodem Spiritu aliud putant sensisse quam ceteros; audiant equalitatem substantie et diuinitatis unius, Patremque ac Filium licet in personis ac nominibus non eumdem, unum tamen in maiestate cognoscant: Ego, inquit, et Pater meus unum sumus . Et  iterum: Philippe, tanto tempore uobiscum sum, et nondum me nostis ? Qui me uidet, uidet et Patrem. Et tertio: Omnia quecumque habet Pater, mea sunt ; et que uult Filius eadem uult et Pater; et: Sicut operatur Pater, operatur et Filius . Similiter clarificari perinde a Patre se postulat; sed rursum Patrem a se clarificatum coram hominibus protestatur. Quo autem pacto includi qualibet protensione temporum potest, a quo tempora sunt creata? uel quod ei initium est adscribendum, per quem omnium initia prodierunt.

Intuere Ariani cecam persuasionem, et sensum totius impietatis terminos excedentem. Finge quod transgredi rerum initia opinione sua possit, et solide  maiestati preiudicium comparare. Nonne aperte insanie est, Deo cui omnia debeas, nomen substantie deterioris ascribere, ac de immenso quasi possis exigua definire? Quid in te, o nequam homo, tantum ille promeruit; immo quid non pre ceteris, cum te post omnia formaret indulsit, ut bonis mala referas, ut zizania esse quam triticum malis? Cunctis posterior factus creaturis per eum potior factus es, quem a se factis profane permiscere studes. Tu de calcabili, ut ipse non renuis, limo, sensu, specie ac potestate imago ac similitudo  Dei es; terre insuper prees de qua assumptus es; ualidioribus infirmior dominaris, profunda modicis trabibus uectus ingrederis, et subiecto seruiunt elementa, non presunt: tibi anni aut grate aut utiles uices mutantur, rerumque uarietas dispositos uniuersorum germinum educit fructus: tibi eree aues decidunt, et aquis nascentia aluntur ac uiuunt. Taceo quod generali exemptus ruina in spem quam amiseras repararis; quod per te munere immortalitatis exutus, per illum tamquam a principio dignus indueris; et uelut exigua sit ista liberalitas, celum insuper si mereare conscendes: situque materie tue ulterius non grauandus, choris misceberis Angelorum, ac tot seculis inuisibilem Deum perennis letitie possessor aspicies. Quid plura? Si  adoptionis catholice fidem serues, heres Dei, coheres autem Christi perpetuo permanebis.

Sed his ac talibus pulsi herere nichilominus malignis intellectibus student, illud ex Euangeliis assumentes, quod horam aduentus sui diemque nescierit. Ut illis hoc dimittatur, assumptum hominem ante nescisse quam terrestrium et celestium potestatem in Dei gloria receptus acciperet; numquid etiam uerbi diuinitas ignorabat, aut cum sit Filius semper in Patre, atque in Filio Pater, sciet aliquid unus alio nesciente? Et quamlibet ex uoluntate Patris a se tamen faciunda penitus ignorabit? cum in ipsa paterne uoluntatis ratione non subiectio, sed consensus est; Dauid in Spiritu sub uerbis ipsius sic docente: Ut facerem uoluntatem  tuam, Deus meus, uolui . Non est ergo ita obtemperans, quasi subditus, sed uoluntatem Patris in sua faciens uoluntate: mitti autem dicitur, sed ut alter intelligatur. Nouitque etiam secundum hominem omnia; que futura sic prenotat, ut in aperto sit consummationis diem nobis potius congruum fuisse nescire, quam illum penitus ignorasse. Denique hinc et uite proprie fine celamur, ut attentiores ad iustitiam incerti exitus sollicitudo perficiat, et sub omni peccatorum occasione compositi mortem facilius euitemus, si mortis aduentum quotidie timeamus; hoc enim generaliter prouidens Scriptura premonuit dicens: Stulte, hac nocte expostulabitur anima tua: ea que preparasti, cuius erunt ? Similiter Apostoli premonentur,  Saluatore dicente: Orate sine intermissione ; quia nescitis quando Filius hominis uenturus sit . Id est: Metus uobis et exspectatio incerta consultior est, ne securos fiducia subruat, et futurorum scientia decipiat nil timentes; cum magis spe diuturnitatis abiecta audere salubriter timeas, quod corrigi in spatio posse non credas.

Uniuerse tamen hereticorum perfidie de utraque Christi natiuitate duobus uel maxime testimoniis subruuntur, Ioannis Euangelio sic intonante: In  principio erat uerbum, et uerbum erat apud Deum; et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Et iterum: Et uerbum caro factum est, et habitauit in nobis: et uidimus gloriam eius, gloriam quasi unigeniti a Patre, pienum gratie et ueritatis . uides ergo nullum Arianis locum relictum, quo merito a fidei nostre integritate dissentiant: cum idem Dei Filius ante secula unigenitus, et nunc primogenitus predicetur; terreni corporis obtinens ueritatem, et celestem potentiam non omittens [Forte amittens], utraque natiuitate complexus est quod per solam diuinitatem antea possidebat.



CAPUT XuII. Contra Nouatianos, qui unitatem dissentiunt, et semel lapsum restaurari posse non credunt.


APOLL.---Omnium quidem sectarum error et prauitas in prima statim expositione claruerat; sed ut promptius eluceret, necessario firmitas doctrine sequentis accessit, et currens per singula modus competenter detexit quidquid traditio scelerate interpretationis obduxerat. Unde nunc ut nulla animo desit instructio, pande, queso, que Nouatianos a nobis causa determinet, ut a credulitate catholica discedentes, non solum conuentus extra Ecclesiam contrahant, sed, ut credo, etiam fidem illius impetant, a cuius pace unitatis odio recesserunt.

ZACCH.---Recte intelligis fidei unitatem penes  eos esse non posse, a quibus Ecclesie unitas sit relicta; quia non interest quemadmodum quis recedat, si ab eius corpore sponte se diuidit, Domino in Euangeliis hoc loquente: Qui mecum non est, aduersus me est: et qui mecum non colligit, spargit . Fuerunt hi enim aliquando nobiscum, sed quodam Nouato auctore disrupti sunt; non tamen hereticis cequandi, quia non a confessione catholica, sed a caritate dissentiunt, atque in solam pietatem rebelles Dei misericordie subtrahunt quos semel inimici laqueis irretitos restitui non admittunt. Mundos se atque, ut ipsorum uerbo utar, Catharos uocant, diuine admonitionis semper immemores, qua primum in Iob Spiritus dicit: Quis enim mundus a sordibus, nec si unius diei sit eius uita  in terra ? Unde et Psalmista similiter sentiens, ait: In peccatis peperit me mater mea . Et Ioannes in Epistola sua: Si dixerimus quia peccatum non habemus, nos ipsos decipimus; et ueritas in nobis non est . Seuerioribus itaque iudiciis plectenda non credunt, que numquam in confessionem deducta, uelut latere perpetuo possint, callidissime supprimuntur. Profitentibus uero cum presentium emendatione preterita non solum ueniam non negari, uerum  etiam iustitie priuilegium tribui Deus ipse sic loquitur, per Esaiam conuersis ista denuntians: Dic tu iniustitias tuas prius, ut iustificeris . Intuere cum uenia premium, et cuiusdam honoris in simplici confessione mercedem: Deus illi iustitie fructum promittit, in quem Nouatianus dura pronuntiat; et absolui posse cum gratia pollicetur, quem ille ne saluetur, expellit.

His tamen non legitimus sacerdotii principatus, summaque in pontificio non fuit sedes, sed per obreptionem uelut in quadam tyrannide discordia conualescens predictum schismatis sectatur auctorem, et a consortio pie [a 1Kb] communionis exclusi tradi Satane perpetuo malunt, quam Deo spiritalis gratie exhortatione reuocari; recipere innumera Scripturarum  exempla nolentes, quibus haud dubia interpretatione cognoscitur et prouocari lapsos debere, et suscipi reuertentes, Psalmorum libro sic inchoante: Beatus uir qui non abiit in consilio impiorum, et in uia peccatorum non stetit . Beatus ergo est qui non ita abiit ut redire contemneret, et profectum consilii melioris accipiens misceri impiis destitit, postquam corrigi potius intellexit. Beatus perinde est qui in uia non stetit peccatorum, ille utique qui ingressus uitia non permansit in uitiis, ipso in consequentibus hoc docente, cum obrepentium delictorum excusationem premittens, conscius nostre fragilitatis hec posuit: Delicta quis intelligit ? Id est, admitti facilius posse, quam nosci. Addit in precibus, ut et ab alienis et ab  occultis propriis emundetur, immaculatum se fore confidenter affirmans, si ea sibi non dominentur in quibus ante peccauerat. Ecce etiam a maximo delicto purus efficitur, qui in se crimina non reditura condemnat; et immaculati honore gloriatur, qui elegit hoc esse quod noluit, dum perfrui respuit quod dilexit. Similis per Ezechielem sententia Dei est, hec dicentis: Ut quid moriemini, filii hominum? conuertimini ad me, et conuertar ad uos . Id est: Inferni est uia ista quam pergitis, et in uenie desperatione mors uera: non sum ego crimina auarus abolere, qui tam leniter ne iam admittantur admoneo, qui iudicii mei inuiolabilem formam his sermonibus pando: Nolo mortem morientis; tantum reuertatur et uiuat . Et, Si iniquus  conuertat se ab iniquitatibus suis quas fecit, et custodiat omnia mandata mea, et faciat iustitiam et iudicium; uita uiuet et non morietur. Omnia delicta eius quecumque fecit, non commemorabuntur .

Sed tamen Dei munus et dignissimum pie remissionis edictum non solum [b 1Kb] in abolitione Nouatianus reddi prohibet, sed pertinaciter ad ueniam non sinit pertinere. Ne sane ab his horumque similibus penitus excedat, leuissima queque et pauca dimittens, in qualibet correctione exserte indulgentie  uim repellit: cum Saluator in Euangeliis mundari per eleemosynam cuncta commemoret, ac, sicut aqua exstinguit ignem, sic eleemosyna exstinguit peccatum . Relicto denique toto admodum grege unam ouem fidei pastor inquirit, et inuentam humeris superponens plus gaudii in amisse recuperatione constituit, quam habebat in saluis. Apostolus autem formari in se rursum more partus Galatas ait, quos reualescentibus uitiis frustra primum in regeneratione mentis ediderat. Unde et opere caritatis effecto peccatorum multitudinem regi, Petrus et Iacobus Domini frater affirmant, uerbis similibus protestantes: Charitas, inquit, tegit multitudinem peccatorum . Ita, his euidenter inspectis, intelligis Nouatianos atroci  obstinatione cecatos, malitie potius sue quam Dei satisfacere uoluntati; dum in proximos et post compunctionem preteritorum, ipsis qui iudicant fortasse meliores, et confessa condemnant, et expiata non soluunt; que et donari possunt, et occuli non oportet.



CAPUT XuIII. Que Nouatianis respondenda sint.

APOLL.---Manifesta et euidens ratio est, non dicam Dei, penes quem misericordie summa est, uerum etiam iustorum hominum iudicio [a 1Kb] irremediabiles  duci, qui uitiorum prauitate calcata ad meliora se conferunt, et antea uel etatis ignorantia negligentes, uel casuum diuersorum erroribus occupati, iter fidei repetunt, atque abiecta, quam prius  pretulerant, carnis illecebra, superne conuersationis actibus diluunt quidquid ante terrenorum amore polluerant. Sed forte ante infusionem baptismatis ista concessa sint, et aliqua Nouatianis adsit auctoritas, qua post lauacrum spiritale pollutos purgari non posse contendant, et inuiolabilis sancti Spiritus munus tradi per homines semel posse, amissum restitui non posse confirment: assertioni ipsorum illo forsitan extrinsecus suffragante, quod a se locus penitentie non negetur, sed a Deo uenia sit speranda; et satisfactio explenda pro factis, non reputanda pro meritis. Quid ergo in huiusmodi intentione durantibus referri debeat uel probari, more consuete expositionis insinua: ut sermonis nostri occasione et prauis correctio, et uenia suadeatur afflictis;  dum irreligiosorum pertinacia panditur quidquid spei desperantium comprobatur.

ZACCH.---Felicius quidem est intemerata spiritalis gratie dona seruare, et incorruptum celestis indulgentie munus [b 1Kb] futuro deferre iudicio, Dauid hoc perdocente: Beati immaculati in uia . Apostolus similiter: Ut possimus, inquit, fratres, inegram et animam et corpus et spiritum seruare in  diem Iesu Christi Domini nostri . Sed alios incaute ignorantia iuuentutis, alios terrene feruor illecebre, ad procliuem delictorum uiam ducit; sub uerbis proprie excusationis Dauid in Spiritu istud loquente: Delicta iuuentutis mee et ignorantias meas ne memineris, Domine . Iustarum quippe allegatio precum est, annis infirmioribus perpetrata forma remissionis recenseri, et cum etatis priuilegio perperam gesta dimitti; quia in hoc eodem testimonio non otiosa per prophetam refertur historia; sed etatis ad casum facilitas incautior intimatur. In quo annorum gradu [c 1Kb] ne uelut specialem Nouatiani locum teneant, audiant Salomonem sine exceptione temporum similia predicantem: Quis gloriabitur castum se habere cor, et mundum  se esse a peccato ? Exclusa est ergo uanitas tacite falsitatis: quamlibet purus oculis uideatur humanis, non tamen ideo reus non est, quod sue ille conscientie Deoque pollutus est.

Hanc igitur nostre fragilitatis infirmitatem trino indulgentie gradu purgari pietas diuina permisit, donans principio cuncta per baptismum; obrepentia postea penitentia tegens, reputari penitus nulla constituit, si ab omni corporis labe martyrii quempiam feruor absoluat, Psalmista dicente: Beati quorum remisse sunt iniquitates; et quorum tecta sunt peccata. Beatus uir cui non imputabit Dominus peccatum . Remittuntur ergo in baptismate omnia, quoniam illa tantum que contracta post fuerint, ascribuntur: teguntur in penitentia,  que si fuerint repetita reuiuiscunt. Imputari autem in martyrio nulla possunt, quia et primum pretiosa sanguinis effusione delentur, et in preiudicium exstincti feliciter corporis non recurrunt. Sed quamlibet astipulante penitentia dimittere grauia sue potestatis negabunt, cum pariter officii ac professionis sue esse cognoscant, aut ligare que dura sunt, aut expiata dissoluere; illa ad Petrum, in cuius personam potestas omnium conuenit sacerdotum, Saluatoris sententia perdocente: Quecumque ligaueritis in terris, ligata erunt et in celis: et quecumque solueritis super terram, soluta erunt et in celis . Donari itaque delicta sine exceptione permissum est, si tantum in abolitionem missa non redeant; nec sicut scriptum est horrorem  proprii uomitus canis repetat , atque ablutas piis laboribus sordes sus in uolutabris [d 1Kb] mergenda desideret, plus post remedia passura discriminis, quam inchoantibus malis lapsura pertulerat, Domino in Euangeliis sic monente: Ecce sanus factus es, iam noli peccare; ne quid tibi deterius contingat . Nolo dubites: presentia semper, non preterita Deus censet; hoc enim ait:  In qua uia te inuenero, in ea te iudicabo, dicit Dominus .

Quod si post baptisma, id est, post sancti Spiritus susceptionem, redintegrande nobis gratie locus non est; quemadmodum Aaron, utique iam sacerdos, graui exemptus offense amissum pontificii gradum recepit, et post lepre infusionem mundari Maria celitus meruit, que ne quemquam pollueret, fuerat segregata? nam in castris congregatio spiritalis signatur Ecclesie; lepra uero delicti mortalis effigies demonstratur. Cur patriarcha Dauid geminis sanguinibus expiandus, innouari in se prioris gratie Spiritum petit, euidenti fiducia Deo pollicens, ut iniquorum conuersio uenie sue prouocetur exemplo: patere insuper sibi in Dei laudibus loquendi  copiam deprecatus, auctoritatem predicationis obtinuit, dicens: Labia mea aperies, et eos meum annuntiabit laudem tuam . Peccatori autem dixit Deus: Quare tu enarras iustitias meas, et sumis testamentum meum per os tuum ? Nisi forte in prophetis alium spiritum, quam nunc accipimus, fuisse contendunt, aut penitus non fuisse, atque immitiorem sub gratia Euangeliorum Deum quam in lege constituunt; qui Petrum, id est, ipsum Ecclesie fundamentum, tametsi in crimine non mansisse, fuisse tamen in crimine fatebuntur; et admonitionis Dominice recordantem, non perfidie, sed infirmitatis reatum amaritudine diluisse intelligant [a 1Kb] lacrymarum. Talis perinde luxuriosi illius in Euangelio reditus absumptis opibus substantie spiritalis, atque a se in  celum peccatum fatentis, non renuitur ut pollutus, nec refutatur ut prodigus, sed incumbentis in ceruicem suam patris osculis, id est, catholica pace, suscipitur; qui utique nisi per adoptionem baptismatis prius filius esse non potuit. Magni etiam conuiuii letatus est apparatu, id est, communionis diuine honore donatus est; in annulo fidem recipiens, in stola gratie uestimentum: carne insuper pascitur uituli, id est, eterne hereditatis, sacri corporis assumptione, fit particeps; plena Apostolice dignitatis ornamenta sortitus.

Postremo etiam blasphemiam que cuncta supergreditur crimina, remitti posse Saluator insinuat, abolerique in se commissa non renuit, si uere conuersionis labore mereamur ut sub eius precepto  celum consentiat cum iudicio sacerdotum; qua fiducia Saluatoris edicti eos, qui per fidem uitiis emundantur, non tantum ad ueniam sed honorem gentium Doctor inuitat dicens: Qui autem se emundauerit ab istis, erit uas sanctificatum [b 1Kb] in honore, utile Domino, ad omne opus bonum paratum . Itaque ut in unitate diuinitatis est Trinitas, ita in uno baptismatis nomine trina purgatio; Domino ad Apostolos sic loquente: Adhuc, inquit, habeo baptizari baptismate quod uos nescitis .  Cuius tamen gradus omnibus relicturus exemplum, agens in corpore ipse lustrauit. In Iordane baptizatus est; penitentie speciem pertulit in deserto: quod autem summe purificationis erat, in passione compleuit.

Unde aduertis, Nouatianos sub omni peccatorum occasione degentes aduersum se stultissime recusare, quod Deum pro se intelligant prestitisse; solamque Ecclesiam, ut fide, ita et pietate, Deo proximam, supra uilem concubinarum gregem, reginam merito nuncupari, que dextre partis obtinens locum, sinistre filios celsa condemnat; ad se uenientibus integram fidem tradens, reuertendi ad se cupientibus aditum non precludens; dum et manifestam diuinitatem fidelibus predicat, et spe uenie  promptioris mauult reuocare pereuntes, quam corrigendos forsitan desperatione confundere.



CAPUT XIX. Que sit mysteriorum diuinorum integra plenitudo.

APOLL.---In aperto est Nouatianos stulte ignosci nolle peccatis, et sue fragilitatis immemores lapsorum magis damnatione, quam conuersorum emendatione letari: sed nisi expostulatio multiplex tedium gignit, unam hanc consummandi operis adiice firmitatem, ut totius credulitatis corpus amplectens, sacramentorum enumeres fastigia diuinorum, et memorie mandanda constituas, que perenis spei intellectibus prodidisti, ut concluso paucis sensibus uerbo recolere possit crebra confessio, quod in formam catholice breuitatis insinuatio fidelis aptauerit.

 ZACCH.---Sufficere quidem poterat decursa in causis singulis ratio, et omnium interpretationum textus elucens: sed ne aliquis ex uarietate sensuum scrupulus, ne qua ex responsionum pluralitate ambiguitas excitetur; totius fidei sacrum ordinem tenens, semper hec recoles. Unus est Deus Pater, qui semper hoc habuit speciale quod Pater est, non recipiens ulla, sed a se proferens omnia; inconuertibilis, inuisibilis, inestimabilis, eternus. Est igitur et Filius nomine atque persona, non substantia, a Patre distinctus, plene maiestatis ut genitor, perfectus perinde et sempiternus; nec secundum perfidorum opiniones a tempore credendus est quia natus est; sed cum Patre ante tempora manens, nobis ex  tempore assumpti Saluatoris ostensus: unus nunc idemque mansurus et credendus est et confitendus; quoniam manifesta eius diuinitas non admittit ut aliquando non fuerit; nec rursum uere carnis assumptio patitur, ut sancti Spiritus cretione cessante natus ex uirgine non credatur. Est et Spiritus sanctus [c 1Kb] a Patre similiter ac Filio, persona tantum et nomine, non maiestate aut substantia alius estimandus; non genitus ut Filius, sed a Patre procedens, uirtutis, diuinitatis, honoris perinde ac uoluntatis eiusdem,  idem semper quod Pater ac Filius faciens atque idem prestans: informator sapientie, fidei dator, largitor munerum, sanctificationis indultor, remissor criminum, gratiarum diuisor, Patrique semper ac Filio omni operum bonitate permixtus; nec creatus aliquando, sed creans semper. Hunc perpetuo credi et confiteri, adorari, colique ac metui conuenit; summaque cordis puritate sic diligi, ut sicut idem in Patre semper ac Filio est, ita in eo Patris ac Filii plenitudo credatur.

Habes quesitorum itellectuum ueram ac simplicem rationem, breuitatisque responsi scientie congruentis affectum: superest, ut sicut predictum in principio meministi, refertioribus maiorum uoluminibus strenuus lector inuigiles, et in hoc uel sola breuitate contentus,  celsioris doctrine notitia glorieris: uoluntati potius priuatim tue quam editioni publice respondisse nos credens. Et sane ulterius pergere celestium secretorum arcet immensitas, ac retusos propria imbecillitate sensus inenarrabilis maiestatis prohibet magnitudo: iamque horis in occasum uergentibus uicina tenebris umbra diffunditur, atque attentos crebra interpretatione sensus et refoueri conuenit, et resolui. Tu autem hec toto mentis et corporis labore custodiens, numquam fidem, numquam deseras confessionem: ne licitis excedas dum sectaris illicita; et impossibilia cupiens, exuare salutaribus, Deo taliter premonente: Altiora [a 1Kb] a te ne quesieris et fortiora a te ne scrutatus fueris . Id est, que tibi prodita de celestibus uel infernis lege ipsius  non sunt, noli penitus audire uel credere; quoniam quos decipere carnis uitiis diabolus non potest, tali studio et uanitate supplantat; occulteque scientie arbitros statuens, lapidem sub lapide cogit inquirere, ut inueniant serpentem. Ergo sufficiat canonicis inherere doctrinis et diuinarum historiarum notitiam perquirenti, ea tantum non ignorare que scripta sunt, summaque diligentia conditum assidue recordari Christum Dominum crucifixum, uenturumque  in iudicium resurgentium corporum, et cum electis perpetuo regnaturum. Hec fiducialiter credes, hec futura profiteberis, ut sanctorum cetibus aggregatus eterne uite honore blandissimo et donari possis et perfrui. [b 1Kb] Sic inter obuias peccatorum procellas atque estus seculi collabentis iustitie regulam seruans, fidei specialiter integritate merearis que sunt perpetuo mansura post seculum.



CAPUT XX. Confessio ad Deum.

APOLL.---Magna est quidem libelli prioris editio, ac [c 1Kb] perspicuis intellectibus sensus rerum notitiam fidemque docuerunt; sed non minus presentis utilitati, quam gratie ascribendum est precedentis: quia licet a multis, ut ipse professus es, decursa  lustraueris, intulit tamen breuitas commodum quod raro mereantur eloquia prolixorum; fructusque non paruus est. Trine primum unitatis diuinitatem clara expositione cognoscere, tum Iudeorum in perfidia sua casum, et in hereticis uniuersarum impietatum ruinam; tum denique in stultitia tua. Nouatiane, conuictus, quantum tibi ex Dei indulgentia derogaris, euidentibus Scripturarum testimoniis didicisti. Breuis insuper fidei adiecta conclusio est, cordique adeo cuncta sederunt, ut in his que secunda sunt degere uotum sit, in his consummare desiderium: modo ut hec rerum omnium creator ingenitus per eum quem ex se atque intra se genuit Deum, et nunc florem sumpti corporis habitantem in utraque mansurum natiuitate complectitur, per sanctum perinde Spiritum  impleturus exaudiat; et alumne precationis effectu conferre non abnuat, que prestitit uelle; reptantemque inter precepta sua paruis gressibus famulum placidus tueatur et dirigat, Trinitatem in personis ac nominibus, Deum in maiestate ac substantia confitentem; utrumque tamen sue miserationis beneficiis relaturus, si et uiuendo uoluntatem ipsius impleam, et seruatam patrum traditionibus fidem, future resurrectionis gaudiis representem.



LIBER TERTIUS.



PRAEFATIO.


Tertium hunc iam instruentes libellum conuersationis catholice formam loquemur, qua instrui alios, non qua ipsi uelimus efferri: hec dispositis obseruantie gradibus quid effici ab homine possit aut soleat, diuinis ut exinde sententiis demonstrabit, exiguis ac mediocribus summa sic temperans, ut nequaquam humilioribus deroget, quod sit collatura  potioribus; sed ut illud Apostoli: Quisque sibi uindicans fidem penes se habeat, nec iudicans quemquam in Domino glorietur : cautius utique seruaturus in propriis, quod in alienis [a 1Kb] grauius estimarit. Huic igitur operi paulisper studium commodantes, solitas exercebimus sub congrua disputatione personas; atque institutum a cognito eruditore discipulum ardue professionis honore prouocabimus  morem districtionis aggredi discipline, subiectisque actibus probabilium monachorum mentionem future consummationis inducere: cui hec breuiter perscrutanti que sit de Antichristo absoluetur obscuritas; ut his speciatim decursis ultima resurrectionis fides pateat, que licet dudum bene credita atque suscepta sit, uerbis tamen simplicibus intimata diuina promissione firmabitur.

Primus itaque, ut in ceteris, Apollonius dilate collationis spatia relaturus, uelut comperendinatam repetet subnixa auctoritate uel affabilitate doctrinam, ut predicti ordinis membra perlustrans seruire iustitie arctius cupiat, euique residua Deo deputans, mori quoque pro eius nomine non recuset, cum librato in singulis tenore cognoscat quid uelle hominem,  quid audere conueniat: quia et soli fiducie omnia credere parum firmum est, et infirmitati in omnibus subiici nichil merentis.



CAPUT I. Que opportuna uiuendi forma.

APOLLONIUS.---Si digne comparatum est, o Zacchee, ut id quod in mutis animalibus sepe comperimus, etiam in quorumdam hominum sensibus cerneremus; profecto in me hoc specialiter ueniens dicti ueteris sententiam comprobauit: nam sicut cetera animalia ad ea semper loca ubi aliquando bene pasta sunt reuertuntur, nec largioribus illecta pabulis obliuisci possunt quod ieiuna perceperint: sic nos post uerbi, ut nunc intelligo, famem sitimque doctrine colloquia tua auidi petimus, expertisque tractatibus  fiducialiter inheremus; a quo scilicet celestis scientie cibos, et haustus intellectuum sumpsimus diuinorum. Ecce enim uix adhuc uastis gentilitatis erroribus liberi, modo infuse regenerationis nouitatem spirantes, [a 1Kb] integritatem fidei te tradente iam nouimus, atque uniuersa hereticorum membra carpentes munus catholice confessionis amplectimur, et Deo auctore fidentes exstructe super petram domus tegmina possidemus; si idem bonorum omnium largitor indulgeat, terrene conuersationis actum et cecas seculi uanitates ab euangelice turris specula uisuri. Sed quamlibet creatorem proprium, ut est, nosse bonum primum sit, atque in fidei susceptione uere salutis certa fundamina; alia tamen ordinatio credulitatis, alia uite est: et spiritalis edificii solidam  molem tametsi impacta nequitiarum torrentibus unda non subruit; iustitie tamen metalla non pingunt, si nulla uirtutum opera suffragentur. Unde quia ab huiusmodi studiis tempore pridem, non mente cessauimus, recentes post quietem sensus dilatis, ut recolis redde tractatibus; et quam nos potissimum uiuendi formam inire conueniat, consultus exprome: ut dum  spiritalem indulgentiam salubriter suades, hec denique ex Scripturis edicta constituas, que cum fidem teneaat, [b 1Kb] uirtutis operum et gratiam non omittant.

ZACCHAEUS.---Memini dudum collationem nostram diei fine suspersam, et subcrescentibus interrogationum causis tempus magis quam studia defuisse; ob que nunc ea conditione tibi cedimus, ut a nobis uiuendi formam requirens, competentem scientie gradum, non quod gloriemur ex nobis, sed quod ex Deo prodesse aliis uelimus, accipias: in quo tamen non absurda premonitio est tutis primordiis munire proposita, et manentibus in obseruatione desideriis ascensum semper potiorum moliri. Ait enim in Euangelio Dominus: Nemo, inquit, edificaturus turrem, non prius secum cogitauit et sumptum . Ne interrupto opere incautius cepta rideantur, et sint odii que fuerant prius uoti. [c 1Kb] Talis aggrediendorum hostium causa, prenoscere pugnaturos proprias docet uires, perpensoque aduersi agminis pondere uel fedus inire uel prelium, ne sera infirmitatis querela dare insecuturo terga compellat, et post facti precipitis penitentiam loco motis aut lugubris conditio subeatur aut turpis.

Itaque prima ac sine discrimine uia est, Deum firmiter credere, et cum bene credideris, plus timere; toto insuper, ut sepe iam diximus, formidatum corde diligere: non quia idem bene ac male facere potens est, sed quia magis prestare bona mauult, et numquam pro noxa ut meremur, ulcisci. Consequens bonum est uite simplicis puritas, et  exosis facinoribus in proximos studium caritatis. Sic enim scriptum est: Diliges Dominum Deum tuum ex toto corde tuo, et ex tota anima tua, et ex totis uisceribus tuis ; et proximum tuum tamquam te . Quo in loco non de propinquitate sola fit mentio, sed iure proximus dicitur, qui malis obrutus prosperis adiuuatur, et adoptiua miseratione confotus, quod cognatione generis non habet, gratiarum ad Deum [d 1Kb] reddit affectu. Unde illud Salomonis est: Conclude eleemosynam in corde pauperis, et ipsa pro te exorabit ab omni malo . Et iterum: Qui pauperis miseretur, Deo feneratur . Dauid similiter: Iunior fui et senui, et non uidi iustum derelictum ; nec semen eius querens panem. Tota  die miseretur et commodat, et semen eius in benedictione erit. Iob perinde: Conseruaui, inquit, egenum de manu potentis; et pupillo cui non erat adiutor, auxiliatus sum. Os uidue benedixit me semper, cum essem oculus cecorum, et pes claudorum, et inualidorum pater . Et Dominus in Euangelio se in personis humilium subleuari docuit,  dicens: Amen dico uobis, quod fecistis uni ex minimis estis, mihi et fecistis . Apostolus quoque: Qui parce seminat, parce et metet; et qui seminat in benedictione, de benedictione et metet. Unusquisque autem secundum quod proposuit in corde suo, non quasi ex tristitia et ex necessitate; hilarem enim datorem diligit Deus . Totum autem misericordie opus prodesse per Esaiam Spiritus pandit, dicens: Solue omnem nodum iniustitie, resolue suffocationes impotentium commerciorum, dimitte quassatos in requiem, et omnem consignationem iniustam dissipa. Frange esurienti panem tuum, et egenum sine tecto induc in domum tuam. Si uideris nudum, uesti, et domesticos seminis tui ne despexeris. Tunc erumpet temporaneum lumen tuum, et uestimenta  tua cito orientur, et preibit ante te iustitia tua, et claritas Dei circumdabit te. Tunc clamabis, et ego exaudiam: dum adhuc loqueris dicam, Ecce adsum . Ergo substantia absque fraudibus parta, si ita possideatur, accepta est; ac non in facultate mediocri, sed in cupidine diuitiarum causa peccati est, Domino protestante; ue uobis, diuites, qui habetis consolationem uestram . Et iterum: Difficile, qui pecunias habent, intrabunt in regnum celorum .

Coniugia autem honesta Deo non displicent, et in procreationis liberorum solemnis tori modesta dilectio, Scriptura dicente: Propter hoc relinquet homo patrem suum et matrem suam, et adherebit uxori sue; et erunt duo in carne una . Et iterum  Quod Deus iunxit, homo [a 1Kb] non disiungat. . [Inde habitus non luxui deditus, sed nitori.] Et secundum Apostolum: Omnium que in macello ueneunt, esca sine culpa est ; quoniam, sicut idem Apostolus ait: Non est regnum Dei esca et potus, sed iustitia et pax in Spiritu sancto . Perniciosa tamen nimietas usus utriusque est, Domino sic monente: uidete ne grauentur in uino et crapula corda uestra . Quod iam tamen per Salomonem ante predixerat: Cui ue, cui liuidi oculi? nonne eorum qui commorantur in uino, et sectantur ubi conuiuia fiunt ? Unde Apostolus sumendi propter infirmitatem uini dat Timotheo precepta , sed modici. Hec et alio loco dicens:  Nemo uos seducat ; ebriosi regnum Dei non possidebunt . In hac igitur uite forma et conuersationis sobrie disciplina mens ad  Deum prompta sit; ciciraque ieiunia et assidue in supplicationibus preces iustitiam aut mereantur aut faciant, ut sumpta ex Euangeliis sententia sic uiuentem comitetur ac protegat: Gloria in excelsis Deo, et pax in terra hominibus bone uoluntatis . Hec mediocribus, si sublimium feruor aberit, dicta sufficient. His uite perennis promissa concedi, omnium Scripturarum pandit auctoritas: ut si inter illa futuri regni clarissima sidera [b 1Kb] splendor eximius non attollit exiguos, delicta non opprimant, mansionumque, ut ipse meminit, apud Patrem diuersitas consoletur, illudque in summa adhortantis Domini succurrit edictum: Omnes qui crediderint in me, non confundentur . Id est, ut eos a Christo uis nulla disterminet, quos semel eidem fides  pura nexuerit, et salutaris signi integritate saluentur, qui ea que ob laborem difficilia sunt aut impossibilia respuunt, aut aggredi quia sunt ardua et magna, timuerunt.



CAPUT II. Que sit sublimioris uite regula conseruanda.

APPOL.---Aperta est doctrine istius ueritas, sanumque consilium, ut Deum pre cunctis affectibus diligentes, etiam si summa non capimus, nequaquam tamen uel [c 1Kb] mediocribus excedamus: et si honor sublimium splendorque non ueniat, sententia miseros eterna non damnet. Sed uere istud aut inertis aut diffidentis est animi, atque a Dei munificentia precipuum niI sperantis, torpere in exiguis hominem cui summa proposita sint, et uite tanti facere commoditatem,  ut inestimabilium seculorum regna dissimulet, uel quadam uulgi conditione despectus sero se lugeat non quesiisse, quod iam mereri exacta seculi conuersatione non possit. Que nobis ergo uiuendi forma sublimiorque sit ratio propositi celsioris, sacris non pigeat docere sententiis, quia non ita labor aspernatur infirmos, ut nulla diuine prouocationis fiducia cohortetur, dum in his que, ut ipse dixisti, uelut impossibilia predicantur, et temporibus [d 1Kb] meritum non tenetur, et actu leuius fortasse quam creditur.

ZACCH.---Angusta quidem et ardua uia est, que ducit ad uitam ; sed cum sint possibilia cuncta credentibus, in quantum ratio nostre fragilitatis admittit, fastigia munerum diuinorum  sub Dei semper inuocatione querenda sunt; precipue cum in nostro corpore Dominus, agens nil penitus quod homo efficere non possit, iniunxerit,  Apostolis dicens: Ecce reliqui uobis exemplum quod sequamini . Id est: Excusatio impossibilitatis abscedat: ea facere posse uos doceo que ipse non renui: quapropter Si perfectus uis esse , uade, uende omnia bona tua, et da pauperibus; et ueni, sequere me . Id est: Oblitus respuensque terrena, celestia concupisce; et, sicut ipse subiicit dicens, Thesauri spiritalis opibus abundabis . Talis e im apud Deum uoluntarie paupertatis est causa, ut temporarie inops factus, diues maneas in eternum, et caducam seculi dignitatem uel uoluptatem pro illius amore contemnens, celestes delicias possessurus obtineas. Inexsolubilia itaque mundi istius uincula rumpenda, et quedam facultatum et prediorum abiicienda sunt onera; ut ad  Redemptorem nostrum peruenire cupientes, nullis delictorum necessitatibus urgeamur: quibus tametsi cum uoluntate ipsa peccandi necessitas abest, timenda nichilominus semper occasio est, ac nonnumquam sub honestis actibus culpa subrepens; [a 1Kb] in ipso Euangelio ueritate sic testante: Qui non uendiderit omnia que possidet , et tulerit crucem suam, et secutus fuerit me, non potest meus discipulus esse . Ergo enitendum est, ut illius primum discipuli, post amici esse possimus. Cessat enim conditio seruitutis, si meritum spiritale succedat, ipso dicente: Si feceritis quod mando uobis, ecce iam non dicam uos seruos, sed amicos . Hic labor sic uiuentibus gratus est, et pro spe huiusmodi cunctis deliciis prestat iniuria,  blanda humilitas, patiensque contemptus, uictus exiguus, pauperque uestitus; et in imperia spiritus carne depressa, obliqua uitiis studia discenda sunt, iram uincere, inuidie nichil debere, eius colere mansuetudinem, arrogantiam detestari, respuere humane glorie uanitatem, et linguam, seuissimum malum, ab obtrectatione cohibere; ut sic exuuiis ueteris hominis absumptis, non frustra illud Apostoli recenseatur: Sicut portauimus imaginem terreni, portemus et imaginem celestis ; imitatoresque illius simus , sicut ille Christi, fiducialiter usurpantes: Nostra autem conuersatio in celis est . Et, Pars nostra Dominus . Cum in hec semper intenti nec uisu recipimus nec auditu, quo aut admitti delictum aut admittendum soleat cogitari.



CAPUT III. Que instituta monachorum; uel quare a multis odio habeantur.


APOLL.---Sufficienter interrogationis istius uota suppleta sunt, et ita uere perfectionis merita patuerunt, ut quidam animo experiendi feruor obrepserit, et uite presentis usum a totis delictorum occasionibus segregarit. Que nunc igitur monachorum congregatio uel secta sit, uel quam ob causam etiam nostrorum odiis digni habeantur, exprome: qui utique  si honesta sectantur, neque a fidei unitate dissentiunt, imitandi sunt potius quam uitandi, quia, ut arbitror, eiusdem apud Deum criminis atque peccati est odisse bonos, cuius et noxios non uitare; dum fieri nullo pacto potest, ut esse bonus malit qui diligit malos; uel rursum, malitie stimulis non agatur, qui quamlibet bonitatis speciem preferat, [b 1Kb] sit uere illud quod immerito in aliis exsecretur.

ZACCH.---Iusta estimatione perpendis huiusmodi propositum, uitamque sectantes odio esse fidelibus non debere, ne sub incerto mentis arbitrio pro malis bonorum ineatur offensa; et sicut scriptum est: Qui oderunt iustos, delinquent . ue his qui dicunt malum bonum . Multiplex enim obseruantie istius forma est, ac sub uno propositi nomine diuersa genera monachorum: sed  talis omnium causa, qualem in cunctis ordinibus fore nosti, ut propter morum uarietatem sit etiam diuersitas uoluntatum: unde professio irreprehensibilis et sancta est; sed quidam sub huius conuersationis uelamine odiis digna committunt, ac licet dissimili arguantur reatu, generaliter tamen a professione discedunt. Hi namque quorum inter deuiantes perditior animus est, temporarie abstinentiam et continentiam simulant, et primum studiis lubrice familiaritatis irrepunt, captasque mulierculas uanis opinionibus illudentes, in usum misere cupiditatis illiciunt; dum aut muneribus inhiant, et feda auaritie lucra conquirunt, aut dolo subditas uincunt, et a proposito deuote castitatis abducunt. Alii autem fideliter inchoant, ardentique proposito  iustitie seruire contendunt; deinde inconsiderantius arrepta non perferunt, atque a ceptis desistunt, uel certe inuidentium aut aggredi detrectantium persuasionibus molliuntur, atque ab instituti rigore discedunt; tum remissioribus assuefacti in omnem illecebram corporis redeunt, ac primam fidem irritam facientes, communis uite ordinem laudant, ut actum propositi durioris accusent. Unde intelligis non ab his eorumque similibus integritatem perdurantis industrie predamnandam, aut in labore sanctissimo sublimiter consummantium gloriam reuerentiamque minuendam; cum, sicut dictum est, persona magis quam ordo displiceat, nec iure despici propter aliquos possit, quod magnanimiter seruatur a multis.

Hi autem uere modum professionis istius exsequuntur,  qui, ut iam dictum est, abscissis penitus seculi uinculis, in legis exercitatione uersantur, et promissa ad integrum prestolantes, precepta ad integrum implere nituntur: sed in his quoque obseruantiarum non parua distantia est; ac licet cunctis mereri cordi sit gloriam futurorum, alii tamen summis, alii mediocribus student.

Quidam etiam uelut in postremo secte istius gradu parua obseruatione contenti, tantum celibes uiuuat, uel numquam experti matrimonia respuentes, uel  amissorum recordatione commoniti, secunda, si prima habuere, deuitant; dum alterum fere non cauentibus prouenit, ut aut quod in primis perdiderunt, non inueniant in secundis; aut rursum in consequentibus patiantur, quod caruerint in defunctis. Hi, inquam, rebus communis conuersationis intersunt, et secreta non expetunt, uite huius consuetudinem retinentes; ut etiam si a delictis uacui fore possunt, occasioni tamen subiaceant delictorum; dum lege corporis in diuersum trahente difficilius magna perficiunt, qui possunt mala uidere nolentes. Habitus his nec inhonorabilis nec abiectus est; et aut idem qui omnibus cibus potusque communis, aut raro abstinens et in paucis recisus. Psallendi perinde uigore non feruent, nullisque uigiliis nocturnam  rumpunt quietem; non profusum, sed tractabilem censum poscentium inopie suggerentes: fides calida est, non tamen feruens; et mens religiosa, non religioni penitus addicta. Huiusmodi autem consuetudo potiorum est; locis primum remotioribus habitant, etiamsi in urbibus degant, ipsumque conuersationis ordinem non quidem iactanter ostentant, sed ab exhortationibus aliorum uelle supprimere peccati loco ducunt.

His conueniendi unus omnibus locus est, sed dispar manendi; uestitus humilis, cibusque non blandus; nec interest ex quo potissimum sitis, uel quam uili liquore satietur, dum potandi arceat uoluptatem, et uim corpore necessitatis excludat. Psallendi uero intentis crebra sunt studia, certisque horarum  uicibus laudandi Deum deuotio distributa: iugis ieiunii usque ad uesperum labor, et opus diurnum prout est scientia exercetur; [a 1Kb] ac singulis proprium quod alicui suppetit, non est; et est commune quod deficit. Ideo cunctis exsecrabilis torpor et uictus nisi ex labore non congruens. Iuncia perinde lectulis strata, paruisque uelaminibus permissum somno corpus obtegitur: quin etiam supplicandi in nocte statuta sunt tempora, noteque uigilie. Numquam preterea diei falluntur aduentu, sed strenuos semper psallentes aurore tempus exsuscitat, atque offerendas Deo laudes deuotio matutina compellit.

Hi autem quibus primus obseruantie gradus est, soli eremum ac squalentia deserti loca habitant, uerisque uocabulis nuncupati singularem transigunt  uitam, aut cauatis in habitaculum saxis subterraneis specubus a sole et imbribus temperantes, pane ueteri et sine ciborum adiectione uescuntur, sumentes purum e fontibus potum: uestitus talibus aut pellicius aut cilicinus est, et totius uite usus in agone mentis et corporis. Iam uero ad Deum incessabiles preces, ac supplicatio in sacrificii uicem cedit; uel si quando ab oratione cessatur, psallendi gratia canitur laus diuina, et alacritas mentis exercitio religiose iucunditatis accenditur. Inest preterea multifaria demonum turba, et dolis  immundorum spirituum uictrix constantia sepe congreditur. Continuatio assidua ieiunandi, noctesque peruigiles, et aut sine fulcris humo corpuscula decubant, aut saxo [b 1Kb] paulisper deiecta durantur, ut somnus non agi uideatur iniuriosa breuitate, sed pelli. Hec monachorum diuersitas, et talis spiritaliter degentium celestis in terris agitur disciplina. Pro Dei autem nomine uotiua mors omnibus, atque optabilis sancti exitus pompa, dum nulla in seculo compensatur iniuria; quod et sublimi honore munerandum est, et sine ulla temporum mutatione mansurum.



CAPUT Iu. Si fideles monachi a Dei precepto hec gerant.

APOLL.---Magna est quidem talium predicatio uirtutum, et in Dei uoluntate [c 1Kb] uel laudibus famulantium  seruitus gloriosa; quoniam huiusmodi studiis et perniciosa uite istius blandimenta uitantur, et perennis beatitudinis premia conquiruntur. Singula tamen que a fidelibus monachis agi superius meministi, ex Dei monentis manare precepto ordine cepte informationis ostende: nam procul dubio clarum est, incerti eadem esse momenti, si non eius auctoritate suscepta sunt, a quo et muneranda creduntur.

ZACCH.---Specialis primum expetendorum secretorum monachis causa est, ut peccati, sicut iam dictum est, etiam occasionem deuitent, et quibus uoluntas in proposito recta est, actus alius esse non possit; simul denique ut bellum contra seculum suscepturi, nulla mundi frangantur illecebra; feruens  enim in spiritu fides rebus illius inimica est, sicut Ioannes in Epistola sua predicat, dicens: Nolite diligere mundum neque ea que in mundo sunt. Si quis dilexerit mundum, non est caritas Patris in illo; quia omnia que in mundo sunt, concupiscentia carnis, et concupiscentia oculorum, et ambitio seculi est . Iacobus similiter: Nescitis, fratres, quia amicitia huius mundi inimica est Deo; et quicumque uoluerit amicus esse huius seculi, inimicus Dei constituetur ? uestitus autem humilitatem, et iugem ieiuniorum laborem Deo acceptabilem fore Dauid specialiter indicat, dicens: Ego, inquit, cum mihi molesti essent, induebar cilicio: et in ieiunio humiliabam animam meam . Et iterum: Posui uestimentum meum cilicium  . Et: Panem meum cum cinere miscebam, et potum meum cum fletu temperabam . Dominus uero Ioannis habitum predicans, ait: Quid existis in desertum uidere? Hominem mollibus uestimentis indutum? Ecce qui mollibus uestiuntur in domibus regum sunt . Ibi scilicet cultum fore indicans habitum, ubi et usum in uoluptatibus abundantem: erat enim uestitus illius de pilis cameli, id est, etiam lanarum mollitie habitus carens. Zona perinde pellicia cingebatur; et uinum ac siceram non bibens, edebat locustas  et mel siluestre: elegantis paratiorisque conuiuii copias non requirens, eo tantum utebatur, quod electe conuersationi nec inferret luxuriam, nec gigneret sumptum.

Unde Helie magnum iter ex Dei iussione subituro aqua tautum ab Angelo, et uilis ponitur panis. Daniel uero ut desideriorum [a 1Kb] obtineat effectum, poculis ciboque non fruitur. Ipse denique Dominus in ieiunio et humilitate diabolum uincit, sicut Apostolus ait: Semetipsum exinaniuit, formam serui accipiens , ut nos et paupertate illius diuites fieremus, et ab iniuria saluaremur . Qui tamen cum in eodem susceptam ex gentibus gubernare uellet Ecclesiam, abstinentiam quoque uerbis talibus predicauit: Bonum est  non manducare carnes, et non bibere uinum , in quo est luxuria . Id est, ut Deum mens humiliata plus cogitet, carnemque subiectam a luxu pariter sumptuque submoueat, quo utique et querendo occupamur, et sollicitamur expenso: cum si in Dei regnum intenti potius fuerimus, in exhibendis necessariis sententia illa non desit, qua scriptum est: Nolite solliciti esse quid manducetis, aut quid bibatis, aut quid uestiamini ; quoniam hec gentes requirunt : illi scilicet quorum uenter deus est, et spes omnis in faucibus . Quibus edendi, bibendique animalium more sola ac precipua cura est. Predictam autem rei fiduciam tali protinus confirmauit exemplo: Aspicite uolatilia celi: non arant,  neque serunt, neque in horrea congerunt: et Pater uester pascit : sic et uos modice fidei : scit enim Pater uester quia his omnibus indigetis; itaque querite primum regnum Dei, et hec omnia apponentur uobis : id est, nec opinantibus prebebuntur. Unde Apostolus, ut possideri omnia possit, nichil in sollicitudine possidendum declarat, dicens: Ut nichil habentes, et omnia possidentes . Itaque intelligis eos proprietati sue cuncta subiicere qui cuncta contempserint, atque insipientium iudicio pauperes credi, qui sunt in Dei promissione locupletes, et temporarie parua despiciunt, ut perpetua magna mereantur: hisque in seculo egere contenti sunt,  que ab aliis cum discrimine honestatis et uite ad hoc per omne euum contracta pariuntur, ut aut mox in seculo hisdem uiuentibus pereant, aut quandoque de seculo recessuris peritura cum seculo relinquantur.



CAPUT u. Ex quibus Scripturis continentia uel uirginitas predicentur; uel si preceptum est ut coniugia pro Dei amore separentur.

APOLL.---Clare patuit contemptum mundi cum humilitate uestitus continentieque proposito, sacre  informationis oraculis prefulgere: eosque in celestibus plus mereri qui de terrenis parua presumpserint, atque ad hoc monachos duris obseruationibus erudiri, ut non solum uitia, sed materiam amputent uitiorum. Unde nunc euidens continentie et uirginitatis preceptum iisdem Scripturarum auctoritatibus pande; quare denique celibes non solum casibus facti, sed a iustis conuentibus abstinentes, recte quidem illicita condemnat, sed nichilominus licita aut aspernantur aut respuunt; [b 1Kb] que si utique ex precepto diuinitatis ut predicta uenerunt, salubriter exiguntur: sin autem a celesti informatione seiuncta sunt; quam ob causam uelut oporteat imperantur, que et in obseruatione difficilia, et in labore sine fructu sunt?

 ZACCH.---Ade quidem a principio dictum est: Non est bonum esse solum . Et mox procreationum sententia subsecuta: Crescite et multiplicamini, et replete terram . Sed facta eidem atque ex eodem mulier prius solatio quam coniugio fuit, donec a paradiso inobedientia faceret extorres, quos intra paradisum obedientia tenuisset, ac post beate sedis excessum, mulierem suam pulsus agnosceret, libro Genesis hoc docente: Et cognouit Adam mulierem suam, et concepit et peperit filium . Ergo addictum laborem nuptie precesserunt, et tribulos spinasque passuri preuios adiecere conuentus; secuta in procreationibus tedia, et parituram aliud precessit edictum: In dolore, inquit, et merore paries filios . Quos utique sic creatos diuersi, ut cernimus, casus luctusque subriperent. Unde Apostolus predicans ait: Tribulationem tamen carnis habebunt huiusmodi . Non tamen coniugiorum inhonorabiles tori , aut immaculatum cubile sine fructu est: nempe soboles inde sanctorum; et quod laudatur in uirginitate, coniugii est, sed sublimius continentie premium; celsiorque uirginitas, nec potest timere quod minor sit, nec debet insultare quia maior est: [c 1Kb] sed catholica interpretatio distincta honestis coniugiis preconia tribuat castitatis; continentie meritum abstinentibus reputet, integris premium uirginitatis ascribat. Hoc est non damnare quod bonum  est, sed suadere quod melius; unde illud in Scripturis euidens continentie documentum est: Sciebat, inquit, Dominus quoniam minoratus est Isrel, et non est iam derelictus preter continentes. Quod Salomon in Spiritu preuidens ait: Tempus amplexandi, et tempus longe fieri ab amplexu . Quia precepti ueteris est, ut terra procreationibus impleatur; noui autem, ut continentia atque uirginitas impleat celum. Unde per Zacariam Dominus ait: Sancti lapides uoluuntur super terram, in iuuenibus triticum, uinum suaue olens in uirginibus . In Euangelio denique spadonum diuersa genera memorantur: sed illis specialis regni possessio deputatur, qui se eius causa et amore castrauerint; id est, non quos impossibilitatis necessitas cogit, sed quos uoluntas efficit continentes. Sic enim scriptum est, Domino disputante: Sunt spadones qui ab hominibus fiunt; et sunt spadones qui ab utero matris sue ita nati sunt; et sunt spadones qui se castrauerunt propter regnum celorum . De quibus per Isaiam dicitur: Dabo illis locum meliorem filiis et filiabus .

Quam tamen adeo ardui ac sublimioris premii esse professus est, ut dicentibus quodam loco Apostolis: Si sic est homini causa cum muliere, ergo non expedit nubere, ille responderit: Qui potest capere,  capiat . Non ergo preceptum de continentibus, sed suasio est; nec iniungitur uirginitas, ut sit necessitatis, sed, ut uoluntatis possit esse, laudatur, Apostolo protestante: De uirginibus autem preceptum Domini non habeo: sed consilium do, tamquam et ipse scientiam Dei habens. Existimo ergo hoc bonum esse propter instantem necessitatem, quoniam bonum est homini sic esse . Ioannes uero in Apocalypsi eos tantum Agni uestigiis inherere prescribit, qui contaminati mulierum conuentibus non fuerunt, dicens: Hi sunt qui sequuntur Agnum quocumque uadit; hi sunt qui se cum mulieribus non coinquinauerunt; uirgines enim permanserunt . Preferuntur itaque rationabiliter meliora, sed tamen que humiliora sunt, mala non  sunt; nec aliquod in nuptiis signatur delictum; sed ut paulo ante cognosti, propter instantis finis necessitatem, ne secundum Euangelium, ue pregnantibus et nutrientibus sit , continentia persuadetur, simul ut districte satisfactioni aliquando sint dediti, qui coniugiis uacauerunt; ac peccatorum onera recordantes restitui Deo arctius enitantur, dum recte etiam a licitis abstinent, qui illicita commiserunt.



CAPUT uI. Que consuetudo psallendi orandique sit, uel unde monachis hec precepta uenerunt.

APOLL.---Et ego sciebam uirginitatis continentieque propositum meriti esse sublimis, precipue cum Dei reuerentie dedicati humanam consecrent  uoluntatem: dum et ueneratione communi digna suscipiunt, et uitam angelice dignitatis uel conuersationis imitantur. Sed quia imperium in hac parte, non consilium credidi; auctoritatem ex Scripturis oportuit dari. Nunc autem que orandi psallendique consuetudo tam crebra sit, aut [a 1Kb] unde ad monachos talium doctrinarum studia defluxerint, breuiter pande: quamuis enim grande sit in assidua supplicatione momentum, cantandi tamen studium uidetur otiosum; cum et attentior in ipsa supplicatione sit  raritas, et diuinam maiestatem seriis potius laudibus quam facetis deceat honorari.

ZACCH.---Intentos quidem orationi ac per omnia serios offerri nos Dei conspectibus fas est, et prosperum actuum regimen subiectis sensibus postulare; sed necesse est ut ocius impetret qui sepius deprecatur, Domino in Euangeliis depromente: Amen dico uobis, si non dabit propter amicitiam, dabit propter importunitatem ; id est, si parum potest obtinere per meritum, rogandi frequentia preualebit. Unde iterum: Orate sine intermissione, ut digni habeamini effugere mala que superuentura sunt uobis . Per Salomonem uero Spiritus dicit: Ne impediaris orare semper . Apostolus perinde: Orantes incessabiliter gratias Deo  agite: hec enim est uoluntas eius . In illo autem de canticis sancti carminis textu totum serium, totumque uenerabile est; adeoque sanctis cultibus dignum, ut eo semper aut laudetur diuinitas aut oretur. Hoc enim illic indulgentia diuina prospexit, cum infirmitati nostre abusionique consuleret, ut tristibus mitia, seueris blanda permiscens abire nos quoquo modo a sui recordatione non sineret, cum eius beneficia non solum loqui, sed et canere delectaret, Moyse primum post Rubri maris transitum, sic docente: Cantemus Domino, gloriose enim honorificatus est . Dauid perinde pro bonorum retributione quid Deo potissimum offerret eligenti, cantandi psallendique amenitas sedit; ait enim: Cantabo Domino qui bona tribuit mihi . Et: Psallam nomini tuo, Altissime . Et iterum: Exaltare Domine in uirtute tua; cantabimus et psallemus uirtutes tuas . Per Hieremiam uero huiusmodi studiis deditos multiplicandos in gloria Deus dicit: Erunt, inquit, ex his cantantes uox laudantium; et multiplicabo eos, et non minorabuntur .

Tres autem pueri in camino ignis intacti saluationis uicem in cantico laudis rependunt. Hymno cum Apostolis dicto, Dominus pergit ad montem; ut sancte festiuitatis [b 1Kb] libertas ab illo consummate auctoritatis haberet exemplum, qui nos in omnibus imbuisset. Quod tamen certis diei noctisque horis esse [c 1Kb] celebrandum, Dauid sub relatione proprii actus instituit, dicens: Ego, inquit, clamabo uespere, mane  et meridie . Et iterum: Septies in die laudem dixi tibi . Et tertio: Clamabo per diem, nec exaudies: et nocte, et non ad insipientiam mihi . Exsultare ergo Dei laudibus nec regem puduit, nec prophetam, adeoque in his Deo nos placere perdocuit; ut cum sibi nocturnas spiritalium canticorum uigilias fore monstraret, officii ipsius et tempus edicat: Media nocte surgebam ad confitendum nomini tuo, Domine . Hisdem se horis fortasse se uenturum in Euangelio  Saluator astruxit, tum primogenita Aegypti Angelo affligente percussa sunt; et quod a Christo de huius mundi potentibus in fine faciendum est, plage illius prefiguratione signatum est. Paulus denique cum Sila tali meditatione perfuncti, a uinctis ceteris audiebantur in carcere, eosque ab hac solemnitate nec pena compescuit. Unde aduertis psallendi orandique frequentiam iustis [a 1Kb] sanctorum officiis celebrari finemque communem uel, si aduenerit, proprium sub tali actu exspectare securos, dum in hac mentium oblectatione et fidei honor et alacritas crescit animorum; interque seculi ac professe inquietudinis curas leta exigit gratia quod obtinere non preualet tristior disciplina.



CAPUT uII. Si Antichristus ueniet, aut quo mundus fine claudatur.


APOLL.---Bene [b 1Kb] consummationis in narratione sanctorum actuum adducta cognitio est; atque interminatum seculi, ut perhibetur, finem quo liberius inquireremus oblatum est. Quali ergo presentium exitu rerum, uel quem in modum memorata libellis precedentibus tempora concludentur? Unde preterea tam confidentes gentium mine, ac profanorum superba sunt iurgia? Eritne aliquis sacre appellationis assumptor, aut quisquam mortalium mentiri se Dei filium poterit audere? Mihi enim uerisimile non uidetur, ut diabolice fraudis reliquie uix admodum in paucissimis residentes, in legem iterum catholicam conualescant; et quam libet terminis careat diuina potentia, in hoc usque antiqui serpentis iniuria  differatur, ut exstincta tot seculis bella perfidie funestus reducat, perque omnia terrarum loca Ecclesie cultibus stratus impium rursus efferat caput, qui ita uenerande maiestatis inuocatione torquetur, ut iam adire etiam ipsorum criminosorum uolutabra uix audeat, dum occultis ignium suorum cladibus tortus totum undique contremiscit, quidquid ex nomine catholice religionis audierit.

ZACCH.---Seua in memoriam redigi cupis, et ineluctabilem humani generis obtritionem supremorum narratione proferri; que tam flebili exaggeratione dicenda sunt, ut, sicut scriptum est, Nec fuerint umquam nec futura sint talia . Sed hec fieri humane fidei defectio, et peccatorum immensitas maturabit: nec sunt quasi ex aliqua necessitate decreta,  sed ex prescientia sunt predicta, Scriptura de Amorrheis prodente: Nondum, inquit, impleta sunt peccata Amorrheorum . Daniel perinde quia delictorum expletio sit futura, consummationem astruit secuturam. Unde et Dominus in Euangelio de abusione humani generis conquerens, ait: Cum uenerit Filius hominis, putas inueniet fidem super terram ? Apostolus etiam horum  temporum iniquitatem increpans, ait: Erunt, inquit, in nouissimis diebus tempora periculosa; homines se ipsos amantes, blasphemi, superbi, parentibus non obedientes, insensati, incompositi, sine affectione, sine misericordia : qui cum iustitiam Dei , id est, futurum iudicium, scirent, non intellexerunt; quoniam qui talia agunt, digni sunt morte.

Horum igitur merito uenturum Antichristum fides certa est, immo diabolum sub persona hominis seuiturum; sed gentilitatem detestabitur, et circumcisionem suadebit. Nec enim aliter Dei [c 1Kb] Filius credi posset, nisi a se legis ueteris reparationem exhibitam mentiretur; ac primum Iudeos idem totius perfidie caput ac fallacie sibi subdet. Christum enim et  uenturum sciunt, et sempiternum iudicem confitentur; sed ut atrocitatem illati a se facinoris excusent, in corpore quod interfecerunt uenisse non credunt. Hereticis uero predictus simulator Deum se quidem sed minorem asseret Patre, ut eorum denique impietatem perditioni sue suscepturus admisceat, et in utris que illa ex Euangeliis sententia compleatur: Credent, inquit, iniquitati, qui ueritati credere noluerunt . Tum gentiles, uelut sensu rationabili carentia pecora, phantasiarum admiratione capturus est, ut illaqueatis nationum pene omnium populis, etiam electi, si fieri possit, dolis talibus seducantur: et huius mali auctoritatem efficiet multitudo. Inde errorem mali ueteris subintroducet; et qui primum idolorum uestigia conuulsurus est, in  locis sanctis poni sibi statuas imperabit; easque adorari atrociter cogens, quod se odisse simulauerat subtiliter reparare nitetur. Nam, sicut dixi, ad huiusmodi facinus ignaros signis, premiis inconstantes, sanctos suppliciis coarctabit infauste abominationis imagines uultusque mortificos supplici adoratione uenerari; nusquam secura cedentibus fuga, nullaque ut celet in abditis latebra, cum et a proximis prodantur latentes, et fugientes inedia consumantur. Ait enim in Euangelio Dominus cum de malis illius loqueretur: Et tradet, inquit, homo proximum suum . Inopia uero fideles necandos, Apocalypsis sic declarat. Faciet omnes pusillos et magnos diuites et pauperes, liberos et seruos, [d 1Kb] ut dent ipsi sibi characteres in manu sua dextera, uel in frontibus suis;  u nemo possit emere aut uendere, nisi qui habeat characterem uel nomen bestie . Quem Daniel his sermonibus futurum predixit: Exsurget rex improbus facie, intelligens propositionem; et fortis uirtus eius; mirabilia corrumpet et diriget, et exterminabit fortes, et populum sanctum: dolus in manu eius et in corde suo magnificabitur, et abundantia corrumpet multos et ad interitum multorum stabit. Et iterum:  Extolletur rex aduersus omnem fortem, et magnificabitur super omnem deum: et loquetur superba, et diriget quoadusque perficiatur ira: in consummatione [a 1Kb] enim fiet, et omnem deum patrum suorum non intelliget: et in cupiditatem mulierum non ibit .

Itaque intelligis exsecrandi temporis regem pre omnibus estimandum, qui eos quos uiolentia ac fraude nequiuerit corrumpere, nitetur illecebra carpere, nec in deos patrum suorum, id est gentilium, intelligens, feralem in corpore eneruato quasi purus preferens castitatem, sanctum populum, id est christianum crudeli internecione uastabit. Sed hunc mundi luctum tribulationemque iustorum ire celestis stigmata subsequentur, et rerum omnium finem,  priusquam Domini dies magnus adueniat, malorum ineffabilium dolor precedet, dum ante ultimam mundi solutionem humani generis reliquiis, aut in sacrilegiis perpetuo pereundum sit, aut ob sacrilegia in seculo non uiuendum.



CAPUT uIII. Quando ueniet, uel que longinquitas regni eius.

APOLL.---Futurum uere Antichristum, atque in orbis excidium legemque catholicam seuiturum nimis perspicue clareque docuisti; sed quando aduenturus, quanto tempore sit futurus, expositio cepta non contingit: sedula itaque mente percurre que regnantem clausura sint tempora, que precurrant indicia uenientem; quoniam si in tanta signorum, regnique uirtute spiritalis nequitie exserit uoluntatem,  nullis contra aut destruendus rebus, aut signantius diuulgandus; dignoscende, ut arbitror, falsitatis nec ipsis copia fidelibus erit, nullaque dubios remediorum genera saluabunt; si compulsio transgressionum atrocitate et phantasiis plena, sit obscura notione. Unde hanc quoque ambiguorum partem diuine auctoritatis editione distingue; ut, euulsis radicitus fraudibus, et instruantur dubii, et confirmentur infirmi, dum et falsoris prodentur insidie, et breuitate temporis forte constringitur insania bacchatoris.

ZACCH.---Manifeste quidem Antichristus ueniet, sed confestim secuturus est Christus; et licet diem uel horam aduentus sui, ut ipse ait , nec angeli sciant; quod secreti istius notionem  in suam Pater redegerit potestatem; euidentia tamen eodem mox docente signa premissa sunt, quibus perpensa presenti temporis qualitate adesse confestim suprema dignoscimus. Sic enim ait: Cum uideritis signa in celis, et prodigia in terris, gentem super gentem, regnum super regnum, prelia et opiniones preliorum. famem et terre motus per loca; tunc erunt initia dolorum, sed nondum finis . Percurre nunc singula, atque ex his que gerantur aut gesta sunt quid supersit intellige: profecto id tantum [b 1Kb] deesse perspicies, quod nouissimis aut iam ascribi possit aut iungi. Quis enim natus quietem patrie possidens uiuit? Quis intra genitale solum populus labori exhibetur assueto, aut ab inferendo suscipiendoque discrimine, uel proprie salutis intuitu, uel domestico retinetur affectu? Ardet bellandi impius furor, atroxque insania armis delectatur et rapto: hinc fauces hiantes auaritie cruor pascit, et cum pene iniectis mortibus cuncta succenderit, reliquias tamen sitiens aut sternit aut spoliat. Non dilectio proximos, non iustitia seruat extraneos: gemens interea pietas exsulat, atque ab humanis mentibus pulsa, uestigia que pridem reliquerat,  auferre compellitur. Regnis insuper regna confligunt, et insuspicabiles sceptris iustarum sedium Augustos depellunt. Adde prodigiorum ineffabiles minas, et terre creberrimos motus, pluraque celo signa fulsisse. Quid inedie funestos exitus loquar, et infandis humanorum corporum cibis impletas deficientium auiditates? Horret animus dicere parricidiis famem pastam, et reliquias corporum dilectorum, ut seuius quam uixerant interirent, uisceribus suorum sepultas.

Aestima, queso, utrum hoc ferre diu seculum possit, quod eloqui humanus sermo uix audet. Utrumne hec diabolo otiante sic seuiant; que licet merito nostris sint reputanda peccatis, illius tamen [c 1Kb] opere tecto peraguntur; qui coram continuo congressurus,  ita supremorum urgetur angustiis, ut quod implendum Euangelia predixerunt, agere orbis desertione iam ceperit: hec enim his que nunc memorata sunt, Dominus adiecit: Cum uideritis abominationem desolationis stare in loco sancto: qui legit intelligat : id est, cum fiet omnium solitudo terrarum, sacrisque altaribus exsecrabilium imaginum abominatio preponetur, et predicatum fuerit hoc euangelium in toto orbe, tunc erit finis . Que nunc igitur portio habitatioque terrarum est, que nomen nostre religionis ignoret, immo que nobis ex se credentium membra non miserit? Unde Euangelii predicatio propemodum iam impleta intelligitur: in Helie tamen qui [d 1Kb] nunc uenturus est, sermone complebitur; tribus enim et senis annis  primum Antichristum, deinde Christum adesse [e 1Kb] predixit: qui quamlibet pari tempore regnaturus per Apocalypsin designetur, breuiandos tamen eius dies in Euangelio Saluator insinuat, ne intolerabilibus malis per diuturnitatem caro uicta succumbat: sic enim ait: Et nisi breuiati fuissent dies illi, non esset salua omnis caro . Non quod dierum ac noctium fixa ab initio constitutio sit mutanda, aut  currentium temporum horis spatia recidenda; sed sicut per Nathan denuntiata populi cedes pro tribus diebus tres tantum horas diuina miseratione promeruit; ita exsecrandi temporis regnum non spatio credimus minuendum esse, sed numero; nec diuine ordinationi modum, sed furentis imperiis imponendum; ut in resurrectione post tanti certaminis pugnam, et deuotio fidelium, et perfidia non lateat impiorum; dum et antiqui hostis breuis dominatio pellitur, et Dei aduenientis reuerentia sanctorum confessionibus honoratur.



CAPUT IX. Quibus Scripturis sit resurrectio repromissa.

APOLL.---Quantum uidetur, et patere sollicitorum mentibus credo, ambigue predicationis obscuritas  absoluta est, et tota in planum supremi temporis missa cognitio; precipue cum astipulantibus que aguntur dierum malis clara sit ratio, nec aliud superesse merito credatur, quam ut annuntiaturi prophete presentia demonstretur. Nunc uero unum hoc consummatis interrogationibus presta, ut resurrectionem ex Dei possibilitate iam creditam doceas et promissam; ne tante admirationis magnitudinem sine auctoritate celestium statutorum assertio nuda contigerit; sed libellis prioribus intimata presentis eruditione firmentur, gaudium allatura credentibus, disputationem dubiis ablatura, dum et possibilem ex Dei potentia fatebuntur, et faciendam ex eius promissione cognoscent.

ZACCH.---Tam plena est diuine miserationis erga  homines liberalitas, ut ea que fragilitas terrena uix credit, probare uoluerit antequam facere, ac prius ueris confirmare credentes, quam probare dubiis credituros: nam cum hanc muneris sui partem totis admodum Scripturarum uoluminibus indiderit, speciali per Ezechielem monstrauit effectu, facilius homines suscitari a se posse quam facti sunt, frustraque quasi perditos hic lugeri, quos non sit impossibilitas ulla restitui. Ait enim: Et tulit me spiritus Domini: et ecce facies campi, et hec erat ossibus plena. Et circumduxit me in gyrum eorum; et ecce arida nimis. Et ait ad me: Fili hominis, si uiuent ossa ista? Et dixi, tu scis, Domine. Et ait ad me: Prophetiza super ea, et dic: Ossa arida, audite uerbum Domini. Hec dicit Dominus: Ecce ego adduco super uos  neruos et uiscera, et obtegam uos cute, et dabo spiritum uobis, et uiuetis. Et ecce os ad os conueniebat, et super ea nerui, et uiscera nascebantur, et cutis desuper ascendit; et iacuerunt sine spiritu. Et ait ad me: Prophetiza, fili hominis, spiritui, et dic: Hoc dicit Dominus spiritui: A quatuor angulis celi ueni, spiritus, et insuffla ossibus istis et uiuent. Et factum est: et steterunt pedibus suis congregatio nimis multa. Et ait ad me: Fili hominis, ossa hec domus Isrel est. Qui dicunt: uana est spes nostra nimis; interiuimus. Et scient quod ego sum Dominus, cum educam eos de sepulcris et uiuificabo populum meum, et ponam illos in  terra ipsorum, et faciam hec, dicit Dominus .

Unde Saluator Sadduceis resurrectionem non credentibus ait: Quomodo legistis, Deus Abraham et Deus Isaac et Deus Iacob? Non est utique Deus mortuorum, sed uiuorum . Apostolus autem sub elementorum comparatione, meritorum quoque distantiam predicauit, dicens: Alia claritas solis, et alia claritas lune, et alia claritas stellarum; stella enim a stella differt in claritate: sic erit et resurrectio mortuorum . Ioannes uero etiam eos quos mare fluctibus tegit, astruit reformandos, dicens: Et mare reddet mortuos suos . Tunc illud Dauid canentis implebitur: Deus manifeste ueniet, et non silebit: ignis in conspectu eius ardebit, et in circuitu  eius tempestas ualida . Unde in Epistola sua Petrus: Quales nos, inquit, oportet esse, fratres, in die illa, cum celi magno impetu transcurrent, et elementa ardore soluentur ? Tunc illud sancti Apostoli uocibus deprometur: Ubi est, mors, aculeus tuus? absorpta est mors in uictoria tua . Et qui nunc lacrymosis seminibus iustitie uias implent, pretiose mortis manipulos referentes, sublimium coronarum honore fulgebunt. De quibus scriptum est: Exsultabunt sancti in gloria, letabuntur in cubilibus suis . Et iterum: Exsultabunt ut uituli [a 1Kb] ex uinculis soluti . Et sicut scintille inter arundines discurrent. . Hi statuta celestis throni sede Domini inuitabuntur affatibus: uenite, benedicti Patris  mei; accipite regnum quod uobis paratum est ante constitutionem mundi . Illa impios sententia persequente: Tacui, numquid semper tacebo ? Id est, iam non subditus ut crucifigi a negantibus possim, sed paterna quam cernitis maiestate subnixus, qui ex infirmitate carnis mortuus fueram, uiuo ex uirtute Dei, solioque eterni iudicis presidens, non alia quam in Euangeliis predixeram inimicos meos definitione condemno: Ite, maledicti, in ignem eternum, quem preparauit Pater meus diabolo et angelis eius ; ubi est fletus et stridor dentium .

Hec sunt que moneri nostra uoce te liceat: hec mentis et corporis labore fugienda sunt, et illa que electis parantur adeunda, quorum magnitudinem  formamque non queras: erit enim: Quod nec oculus uidit, nec auris audiuit, nec in cor hominis ascendit . Sed si inestimabiles quarumdam regionum amenitates, odoresque uix creditos aut audimus, aut cernimus; si quibusdam gentibus auro turbidi fluunt amnes, et gemma pro lapide est; si passim cinnamum et amomum nascitur uulgo; si denique mollia redolentibus thura, et pretiosa balsamis ligna rorantur; si nobis etiam sub corruptibili ere lilia picta sic candent, nec sui imitationem quolibet habitu aut odore permittunt: quid eternarum diuitiarum habiture sint gratie, quid splendor celestium  dignitatum, eloqui sermo sensusque non preualet: hoc tantum indubitanter accipias, nil illic necessarium, nil defuturum, sed omnium omnibus Deus letitiarum inestimabilium nouitate generabit, quod dignum presentie sue possessione iudicetur.

Nunc, inquam, mea qua potui instructione munitum indesinenter admoneo, ne aratrum culture Dei ponens omissa respicias, aut ad propositum contendens brauium, cursum propositi feruentis retardes. Nisi peractus agon sit, palma non sequitur: nec nisi certamine consummato insignis glorie prestatur triumphus. Unde in Salomone: Laus in exitu canitur. Et in Euangelio: Qui perseuerauerit usque in finem, hic saluus erit . [a 1Kb] Fiat ergo fides tua felix, ac semper informatoris tui ad Deum memento, nec nimis seculi aut malorum imminentium  terrore mouearis. Adiutor in omnibus Deus est, illoque uirtutem spiritus ministrante inundatio tempestatum in leues defluet spumas; modo ut prima prestantis conscientie arma non desint; ac si necessitas denuntiate tribulationis aduenerit, hostem confessio firma sustineat: dabit credenti in merore patientiam, qui se prebiturum et uerba promisit; opemque martyrii benignus impertiet, qui ut honorem nominis sui etiam morte tueremur, admonuit dicens: Qui perdiderit animam suam propter me, in uitam eternam saluam faciet eam . Et iterum: Qui reliquerit uxorem, filios, parentes, et omnia que habet propter nomen meum, in seculo centuplum accipiet in futuro autem centuplum insuper et uitam eternam .  Ad hoc tamen tentari paulisper cognitos sinens, ut eodem perfuncti examinis labore sibi placeant, et illic iustitia sic muneretur afflictos, cum iudicare ceperit persequentes.



CAPUT X. Oratio ad Deum

APOLL.---Consummatus in interrogationibus ordo est, et uota in responsionibus plena, deuotioris fidei ignem decursis Scripturarum testimoniis excitarunt:  habes promptum institutionis tue fructum, et nisi infirmitas carnis [b 1Kb] officiat, paratam spiritus uoluntatem: ille tantum efficiendi substantiam prestet, qui magna cupere se donante permisit. Quid enim quandoque in puluerem redigendo precipua corpori cura? Quid molles sine exercitio meritorum proderunt somni? Quid quesitus magno labore uel pretio [c 1Kb] seculi honor, et ciborum blandities peritura post fauces? Nulla est illic acceptio personarum, nec sequentur exstinctos onera facultatum: nudi introiuimus in hunc mundum, nudi necesse est exeamus; ac sicut Dauid ait: Dormient uiri diuitiarum, et nil inuenient in manibus suis . Et secundum Salomonem a multis talia sunt dicenda: Quid nobis profuit superbia? aut quid [d 1Kb] diuitiarum iactantia contulit nobis? Transierunt omnia illa tamquam umbra  . Deuinctam tu potius cultibus tuis mentem creaturarum omnium formator institue, et qui solus renum scrutator et cordis es, perfice quod in uotis est, ut cum eleuaueris confringere terram, cum sicut liber plicabitur celum, terribilique incendio cuncta soluentur, sit primum fidei integritas supplicanti, nec conscientiam desperatio ulla confundat: tum sub conspectu maiestatis tue assistentium angelorum innumeram multitudinem post magnos patriarcharum honores et cetus splendentium prophetarum, post sublimes apostolorum thronos et beatorum martyrum exercitus coronatos, felices perinde confessorum cateruas, atque impollutorum agmina sacerdotum subsequens famulum turba suscipiat,  uiteque istius, si que sunt macule, labor uere perfectionis emundet: si uero indulgere pauperi perennium munerum largitor annueris, ut probatio catholice confessionis et morte proueniat, [e 1Kb] uel quod lubrice conuersationis actus infirmior fortasse non preualet, deuotio sanguinis pura sanctificet: erit ut in eternum munere tuo gaudens uere me in laudibus tuis cantasse reminiscar: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .





ALTERCATIO INTER THEOPHILUM CHRISTIANUM ET SIMONEM IUDAEUM, EuAGRIO AUCTORE.



 Fuit igitur altercatio legis inter quemdam Simonem Iudeum et Theophilum Christianum. Iudeus  igitur sic ait: Crucicola signifer, Christiane legis te profiteris esse auctorem . Habes et  me patientem auditorem, si modo interrogationibus meis, non lenociniis sermonum aut argumentis, sed legis presentia comprobes ueritatem. Quod si tu me hodie uiceris, facito Christianum; aut ego cum te superauero, faciam [a 1Kb] Nazareum Iudeum.

THEOPHILUS.---Non glorietur giberosus ut rectus.

SIMON.---Quem colis?

TH.---Sane si dicimus, et audenter probamus.

SIM.---Sacri uenerandique Deuteronomii uox resultans dicit: uidete quod ego sum, et non est alius preter me Deus . Et Esaias dicit: Ego primus et ego nouissimus, et preter me non est Deus .

TH.---Sacratissima Christi uox est, quam si tu uolueris cognoscere, oportet te primum credere, et  tunc demum poteris intelligere. Esaias enim redarguit te dicens: Nisi credideritis, non intelligetis . Indubitanter igitur Deum omnipotentem inuisibilem nouimus, et scimus, et colimus: deinceps Christum Deum et Dei Filium profitemur. Quod autem dicit: Ego primus et ego nouissimus, duos aduentus Christi significat.

SIM.---Quid illud quod ait: Preter me non est Deus?

TH.---Christus Deus et Dei Filius de se dixit, quia preuidebat Antichristum uenturum. De quo Zacarias propheta dicit: Ecce suscitabo pastorem in terra, et quod deficiet non uisitabit, et dispersos non requiret, et contribulatum non saluabit, et integrum non consummabit, et carnes electorum comedet, [b 1Kb] eorum  euertet. Gladius super brachium ipsius est, et super oculum dextrum ipsius arefiens arefiet, et oculus ipsius ob cecabitur dexter : proinde Christus dicit: Ego primus et ego nouissimus.

SIM.---Ergo tu duos facis?

TH.---Deus unus est, ex quo Christus, et in quo Deus: sicut [c 1Kb] Abrahe ad ilicem Mambre tres uidit, quibus occurrens, unum salutauit dicens: Domine, si inueni gratiam ante te, accipe aquam, et lauentur pedes uestri, et refrigera te sub arborem istam ; quod scilicet Abraham uidebat presentiam diuinitatis, quod arbor crucis Christi tegmen credentibus refrigerii prestaret, de quo propheta in psalmo: Deus stetit in synagoga deorum, in medio  autem deos diiudicat . Utique de Christo dicit, qui in synagoga deorum docuit, et uirtutes fecit: proinde in psalmo quadragesimo quarto dicit: Thronus tuus, Deus, in secula seculorum: uirga equitatis, uirga regni tui: dilexisti iustitiam et odisti iniquitatem, propterea benedixit te Deus tuus oleo letitie pre participibus tuis . Quis Deus propter quem Deum dixit, Iudee? Utique Deus Pater Christum Dei Filium, pro quo et de quo receptissimus prophetarum Ieremias dicit: Hic Deus, et non est alius, nec estimabitur absque illo: qui inuenit  omnem prudentiam, et dedit Iacob puero suo, et Isrel dilecto suo. Post hec in terris uisus est, et cum hominibus conuersatus est . Item in psalmo quadragesimo quinto dicit: uacate et uidete, quoniam ego sum Deus: exaltabor in gentibus, et exaltabor in terra . Et in psalmo sexagesimo septimo: Cantate Domino, psallite nomini eius, iter facite ei qui ascendit super occasum: Dominus nomen illi . Longum est, ut exempla persequar plura: his paucis ueritas comprobatur.

SIM.---Recte quidem ad colentes testimonia unito spiritu fatentes, ori tuo consentientes; sed illud uolo edisseras, sicubi in loco Deus per semetipsum Christum Deum constituit: tunc demum Christum Deum et Dei Filium cogitabo.

 TH.---Incredule Iudee, iam et de prophetis disputas? accipe tamen interrogationibus tuis responsum. Deus ad Moysem loquitur dicens: Ecce dedi te deum Pharaonis, et frater tuus Aaron erit propheta tuus . Preuide nunc Moysem, typum Christi, fuisse gentium incredibilium deum. Quanto magis Christus credentium est Deus! Sicut enim Moyses populum de Aegypto, durissima Pharaonis seruitute; sic et Christus credentes de diaboli potestate liberauit.

SIM.---Si ergo Christus Deus est et Dei Filius, quomodo ergo in Genesi scriptum est: In principio fecit Deus celum et terram ? Potuerat dixisse: In principio fecit Pater et Dei Filius celum et terram.

 TH.---Erras, Iudee, nec umquam inuenies ueritatem, nisi ueritatis intelligas originem. Nam si uelis credere, poteris et in principio eius inuenire quis est Christus Dei Filius: sic enim ait: [d 1Kb] Fecit Deus celum et terram, hoc est in Christi arbitrio, et ad uoluntatem eius, et ad cuius imaginem hominem dignatus est facere; dicit enim: Faciamus hominem ad imaginem et similitudinem Dei: masculum et feminam fecit eos .

SIM.---Potuit hoc et ad angel os dixisse.

TH.---Erras, Iudee. Cui umquam Angelorum dixit Deus: Filius meus es tu: ego hodie genui te ? Et rursus in psalmo dicit: Principem ponam illum excelsum pre regibus terre . Angelis autem iubet, Christum adorent. Et iterum  in Canticum Deuteronomii dicit: Letamini, gentes, cum eo, et adorent eum omnes angeli Dei .

SIM.---Proba mihi Christum esse principem.

TH.---Iam dixi. Accipe nunc aliam probationem, si potueris uel sic credere. Nam cum iehsu filius Naue staret trans Iordanem, uirum uidit stantem; et gladius utraque parte acutus in manu eius. Dixit illi iehsu: Noster es, an aduersariorum? Ego princeps militie maiestatis Domini .

 SIM.---Et hoc uolo mihi edisseras, quomodo est Filius Christus; nam et omnes sancti filii Dei dicti sunt: proinde sicut mihi probasti principem illum esse, proba nunc Dei Filium illum ex Deo natum. Longe enim remota est Diuinitas a coitibus humanis, nec miscetur amplexui.

TH.---Loqueris quasi Iudeus. Nam, Christus Deus, Deus Filius, primogenitus, uerbo editus, ore prolatus. Sicut enim Deus cum hominem in principio e limo terre fecerat, flatum suum in eumdem spirauerat, et factus est homo in animam uiuam; et ita uerbum suum, hoc est Christum ex utero cordis sui genuit; sicut in Basilion libro secundo dicit: Et fuit uerbum Domini ad Nathan prophetam dicens: uade et dic seruo meo Dauid: non tu edificabis mihi  domum ad habitandum; sed cum impleti fuerint dies tui, suscitabo semen tuum post te: hic edificabit domum nomini meo, et erigam thronum eius usque in secula: et ego ero illi in patrem, et ipse erit mihi in filium, et fidem consequetur et domus eius . Et in psalmo II dicit: Quare fremuerunt gentes, et populi meditati sunt inania ? Item in psalmo quadragesimo quarto: Eructauit cor meum uerbum bonum: dico ego opera mea regi . Isaias dicit: Consummatas quidem et abbreuiatas res audiui; quoniam uerbum breuiatum facit Deus in omni terra . Hic est uerbum qui uerbera nostra sanauit, de quo in psalmo centesimo quinto dicit: Misit uerbum suum, et sanauit eos . Item in alio psalmo testimonium  perhibet propheta dicens quod celum de quo supra diximus, Christo, et in Christo qui est uerbum Dei, fecerit: uerbo Domini celi firmati sunt, et Spiritu oris eius omnis uirtus eorum . Hic est uerbum qui uelociter mundum percurrit, et animas errantium per legem nouam ad Deum conuertit: de quo in psalmo centesimo quadragesimo sexto: Qui emittit uerbum suum terre, uelociter currit sermo eius . Et Isaias dicit: Ecce uerbum Domini factum est illis in maledictum, et noluerunt illud. [a 1Kb] Nam prophetam nostrum Ioannem prophetico ore clamantem: In principio erat uerbum, et Deus erat uerbum, et uerbum erat apud Deum. Hoc erat in principio apud Deum. Omnia per ipsum facta sunt, et sine ipso factum est nichil .  Et rursus Filius pari genere testimonium reddit Patri et natiuitatis sue exordia testatur, dicens per Salomonem: Ego ex ore Altissimi prodiui primogenitus ante omnem creaturam. Ego in celis feci ut oriretur lumen indeficiens. Ego in altissimis habitaui, et thronus meus in columna nubis . uides ergo exeuntibus patribus tuis de Aegypto, quia Christus erat qui in columna nubis precedebat eos. Item illic in Prouerbiis eiusdem: Dominus condidit me in initio uiarum suarum, in principio in opera sua: antequam terram faceret, et ante omnes colles genuit me. Cum patraret [leg. pararet, ]  celos, aderam cum illo; et cum secerneret sedem suam, quando fortia faciebat fundamenta terre, eram simul cum illo disponens. Ego eram cui adgaudebat, quotidie autem letabar in faciem eius, cum letaretur orbi perfecto .

SIM.---Potest hoc pro sapientia dixisse.

TH.---Erras, Iudee, et ueluti uelamen [Forte uelamine] ignorantie sensus tuus contectus est. Non immerito sanctissimus Moyses uelaminis tegmine faciem uelabat, quod uelamen corda uestra contexit. Accede proinde ad Dominum et Dei Filium, et auferetur de sensibus tuis tegmen ignorantie. Sapientie dictum existimas, ignorans quoniam Christus ipse est Dei uirtus et Dei sapientia . Adeo reges uestri qui per successionem regnabant, non  poterant sapientiam et uirtutem accipere, nisi per uocabulum nominis Christi. Huius rei auctorem Danielem dabo dicentem: Signabitur uisus et prophetia. Orietur iustitia sempiterna, et ungetur Sanctus sanctorum: et scies, et intelliges ab exitu sermonis in respondendo; et edificabo Hierusalem usque ad Christum christorum et Regem regum uestrorum: unctio Samarie deficiet cornu illud . Deinde reges uestri ungebantur, et omnes prophete siluerunt, quia de quo loquebantur uenit, sicut Isaias ait: Ego sum qui loquebar, et ueni ut euangelizarem uobis . Proinde, ut diximus, ipse est Christus christorum, Dominus dominorum. Auctorem Esaiam dabo dicentem: Sic dicit Dominus Christo meo Domino cui tenuit dextram, ut exaudiant eum  gentes: fortitudinem regum disrumpam, aperiam ante eum portas, et ciuitates non claudentur. Portas ereas aperiam, et uectes ferreos confringam, et dabo tibi thesauros absconditos ». Cui ergo tenuit dextram Pater, nisi Christo Filio, quem omnes gentes exaudierunt, sicut in Psalmo dicit: Tu mecum semper tenuisti manum dextram meam ? Aut que ciuitas illi clausa est? Et cui omnes porte eree patent? Aut numquid et de natiuitate eius audebit disputare? cum idem propheta: Factum uerbum Domini, inquit, ad Achaz: Pete tibi signum a Domino Deo tuo in profundum inferni, siue in excelsum supra. Et dixit Achaz: Non petam, et non tentabo Dominum. Et ait: Audite nunc, domus Dauid: Non pusillum uobis certamen erit cum hominibus; et  ideo uos prestabitis certamen cum hominibus, quoniam Dominus Deus dabit uobis signum: Ecce uirgo concipiet, et pariet Filium, et uocabitur nomen eius Emmanuel; quod interpretatur, Nobiscum Deus .

SIM.---Ego prophetis credo. Preterea Isaiam receptissimum accipio; sed aliam uirginem dixisse arbitror. Cum enim Salmanassar rex Assyriorum ducem suum misisset ad Hierusalem exprobrare Deum uiuum; tunc Isaias prophetauit aduersus Salmanassar regem dicens: Spreuit te, subsannauit te, uirgo filia Sion. Caput suum mouet aduersum te, filia Hierusalem . Quando et angelus de  castris Assyriorum centum octoginta millia percussit, in hoc fuit nobiscum Deus.

TH.---Erras, Iudee: nondum remoues incredulitatem. Si ergo filiam Hierusalem dicis; quem filium peperit? uel quis butyrum et mel manducauit? aut quis infans fuit qui priusquam cognosceret patrem aut matrem, spolia Samarie detraxit? aut quem filium de semine Dauid aluit? Isaias enim dixit: Ecce uirgo in utero accipiet, et pariet filium, et uocabitur nomen eius Emmanuel. Butyrum et mel comedet: priusquam cognoscat uocare patrem uel matrem, accipiet uirtutem Damasci, et spolia Samarie contra regem Assyriorum .

SIM.---Enarra mihi igitur ista quid se habeant, ut credere possim; quid mel aut butyrum intelligitur;  aut que spolia Samarie Christus acceperit.

TH.---Si remoueas incredulitatem, audies ueritatem, ne forte inpleatur in te illud quod scriptum est: Sicut aspides surde et obturantes aures suas, que non audiunt uocem incantantium . Audenter enim Isaias aduersus incredulitatem uestram clamat dicens: Erunt uobis uerba libri huius sicut libri signati; quem si dederis homini scienti litteras ad legendum, dicit: Non possum legere, signatum est enim. Aut si dederis non scienti litteras, et dicas lege, dicet, Non didici . Primum quia Christus secundum natiuitatem infantium omnium, butyrum et mel manducauit. Hoc credimus, et sic uitam nostram custodimus; et quia octauo die circumcisus est. Butyrum autem unctio Spiritus intelligitur;  mel autem dulcedo doctrine eius, quam nos assequimur. Spolia autem Samarie hoc genere detraxit; quod cum infans esset, munera a Magis accepit, aurum, thus et myrrham; et postea adultus cum doceret et omnem ueritatem demonstraret, relictis idolis, Samaria et Damascus bene crediderunt, relinquentes Assyrium, id est, diabolum.

SIM.---Bene quidem per omnia patefacis mysteria. Et quia Christum et Dei Filium ore Dei prolatum [a 1Kb] uerbo genitum, et ex uirgine natum probasti. Quomodo ergo ex semine Dauid in Bethleem ciuitatem natum asseueras?

TH.---Auctorem Isaiam dabo: Exiet uirga de radice Iesse, et flos de radice eius ascendet, et requiescet super eum Spiritus Domini . uirga enim  Maria uirgo fuit, que ex semine Dauid processit, ex qua Christus flos patriarcharum secundum carnem nascitur. Deus enim qui in Numeris signum fecit, ut asina loqueretur, multum maius signum facere uoluit, ut Christus ex uirgine nasceretur. Aut quid mihi et tibi esset certamen, nisi ut uirgo peperisset?

SIM.---Credo uirginem, ut dicis, potuisse de Spiritu concipere. Agitur, si uirgo potuit parere.

TH.---Incredule! Saxum Deus potuit rumpere, et aquam in sitientem [b 1Kb] producere; quanto magis Deus iubere potuit ut uirgo partum ederet! Adhuc  tibi dico aliud testimonium, si tamen credas Baruch, Neri filium, qui in Babylonem prophetauit.

SIM.---Ergo me infidelem iam existimas, ut Baruch discipulum Ieremie non recipiam, qui a Ieremia toties missus populum allocutus est, qui et prophetiam suam Baruch conscribere iussit. Et quia sciebat Ieremias illum populum effusum in captiuitatem, et prophetauit; sed de Christo nichil meminit.

TH.---Quomodo ergo prope finem libri sui de natiuitate eius, et de habitu uestis, et de passione et resurrectione eius prophetauit dicens: [c 1Kb] Hic unctus meus, electus meus, uulue incontaminate iaculatus, natus et passus dicitur. Et quoniam tunicam illius desuper contextam, ut hec omnia; Simon, si credideris, aut cum ueneris in plenitudine Euangeliorum  nostrorum, impleta cognosces. Quod autem in Bethleem natus est, audi Micheam prophetam dicentem: Et tu, Bethleem, domus illius Ephrata, exigua non eris, ut constituaris in millibus Iuda. Ex te enim mihi prodiet, ut sit princeps in Isrel, et possessio eius a principio, a diebus seculi .

SIM.---Multa quidem legimus; sed non ita intelligimus: proinde uolo per singula que interrogo, cognoscere comprobata testimonio ueritatis. Preterea quia Deus circumcisionem precepit, quam primum patriarche tradidit; quam circumcisionem Christum habuisse superius professus es: quomodo ergo mihi credere suades, qui circumcisionem prohibes?

TH.---Circumcidere carnem prohibemus, circumcisos  autem credere libenter habemus. Abraham enim qui priusquam circumcisus esset, amicus Dei effectus est, et iustitiam adeptus est per fidem, non per circumcisionem . Sic enim dicit: Patrem multarum gentium constitui te ante Deum, quia credidisti . Proinde dicit: Credidit Abraham Deo, et reputatum est ei ad iustitiam. . Hoc enim priusquam circumcideretur audiuit, et postea circumcisionem accepit, ostendens duos populos ad fidem Christi uenturos, unum ex circumcisione, et unum ex preputio. Nam si Christus circumcisus non fuisset, quomodo mihi hodie crederes; aut prophetis, quod ex semine Dauid ueniret? Circumcisio enim signum est generis, non  salutis.

SIM.---Ergo quo modo filium Moysi, cum esset in preputio, angelus suffocabat, nisi Seffora mater eius accepto calculo circumcidisset? et cum sanguis immineret, orauit dicens: Stet sanguis circumcisionis pueri .

TH.---Contra te loqueris, Iudee; et superius tibi  quod Moyses [d 1Kb] typum fuit Christi: omnia quecumque fecit, in imaginem Christi precurrebat. Nam Seffora mulier que puerum circumcidit, synagoga intelligitur. Quod autem dicitur: Stet sanguis circumcisionis pueri; adeo Deus in Moysem sic dicit:  Aedifica mihi altare de lapidibus non circumcisis, et ferrum non iniicies in eis : quod scilicet adueniens Christus, Ecclesiam edificaturus erat de populo incircumciso.

SIM.---Proba mihi Christum neminem circumcidisse.

TH.---Crede, et ipse tibi probabis: cum ceperis plenitudinem Euangeliorum reuoluere, ibi inuenies Mattheum apostolum publicanum, et Zaccheum principem publicanorum, et multos inuenies [a 1Kb] incircumcisos, qui cum Iudeis crediderunt. Nam si seculi sacrificia, hostie taurorum et arietum et agnorum iussa immolabantur, et prohibita sublata sunt, et populus minor, id est noster, maiori prelatus, et Testamentum nouum ueteri prepositum;  ita et circumcisionem iam non carnis, sed cordis celebrare precepit. Dicit Deus ad Rebeccam in Genesi: Due gentes in utero tuo sunt, et duo populi de uentre tuo diuidentur, et populus populum superabit, et maior seruiet minori . Et in Deuteronomio dicit: Eritis gentes in caput, incredulus autem populus in cauda . Et Iacob benedicens Ephraim et Manasse, immutans manus, dextram minori superponens, immutationem creature demonstrabat. Pro Testamento autem nouissimo sic dicit Isaias: Ecce facio noua, que nunc orientur, et ponam in deserto flumina , hoc est in Ecclesia Euangelia. Et Ieremias dicit: Ecce dies ueniunt, dicit Dominus; et consummabo domum Isrel et domum Iuda, testamentum  nouum; non tale testamentum quod disposui patribus uestris, in die qua eduxi eos de terra Aegypti . Audi nunc de circumcisione legislator Moyses quid dicit: In nouissimis diebus circumcidet Dominus cor tuum et cor seminis ad Dominum Deum tuum ad mandatum . Et Ieremias ait: uiri Iuda, et qui habitatis Hierusalem, renouate uobis nouale, et nolite serere super spinas. Circumcidimini Deo uestro, et circumcidite preputia cordis uestri, ne exeat ira et exurat, et non sit qui exstinguat . Et ad Iesum Naue dicit Deus: Fac tibi gladios petrinos nimis acutos, et circumcide secundo filios Isrel . Numquid tunc [b 1Kb] ferrum deerat? Sed Deus ad Dominum nostrum Iesum Christum loquebatur, quod per apostolos suos spiritaliter  corda circumciderit; adeo [An a Deo?] apostolus noster Simon dictus, et postea Petrus nomen accepit.

SIM.---Manifesta sunt que mihi ostendisti: et circumcisio cordis que esse potest, et quod preputium de corde circumcidendum est?

 TH.---Omnis concupiscentia et libido corde concipitur: proinde circumcisio noui Testamenti talis est, quam Deus et Christus Filius eius ostendit. Circumcidamus libidinem, auaritiam, malitiam, cupiditatem, furta, fraudes, fornicationes; et omne quod tibi fieri non uis, alio non feceris. Hec est circumcisio Christianorum, quam et primi sanctorum habuerunt, scilicet Enoch, Ne, Iob et Melchisedech; qui non carnis, sed cordis circumcisionem habuerunt. Potuerat Deus Adam [c 1Kb] circumcisum formare.

SIM.---Exestuo uehementi cogitatione, Christum tam maledictam et ludibriosam sustinuisse passionem: si tamen uera sunt que dicitis, a patribus crucis [d 1Kb] patibulum eum esse suffixum. Scimus Aman  maledictum a patribus nostris pro merito suo esse suspensum, qui genus nostrum petierat in perditionem, in cuius morte peracta reuoluto  gratulamur, solemnia uotorum festa celebramus, quod a patribus traditum accepimus; et Abessalon qui ad cedem patricida fuit pependisse in arbore legimus. Christus autem si patibulum mortis huius sustinuit, et in cruce pependit; cur non hoc ipsum a patribus nostris accepimus, nec passum in Scripturis nostris inuenimus, ut sicut inimicum genti nostre gauderemus affectum? Erubescere poteris, Theophile, si hoc dictum minime comprobaueris. Nam scriptum est in Deuteronomio: Maledictus homo qui pendet in ligno .

TH.---Primum huius dicti accipe rationem. Recole  superius Deuteronomii lectionem, de quibus dictum est: Sic enim ait Moyses: Si quis peccauerit, in iudicium mortis puniatur exemplo: suspendetis eum in ligno; et omnis qui pendet in ligno, maledictus erit . Sed hoc de peccatore dicit, qui mortale peccatum fecit. Christus autem peccatum non fecit, sicut omnes prophete testantur; sed pati necesse habuit, ut Scriptura impleretur. Dicit enim Isaias: Qui peccatum non fecit, nec inuentus est dolus in ore eius; sed Dominus tradidit eum pro peccatis nostris . Nam alibi prophetam dixisse ostendimus: Ecce uerbum Domini factum est illis in maledictum, et noluerunt illud. Et iterum dicit: Inter maledicos reputatus est . Audi et Ieremiam in Lamentatione dicentem: Spiritus uultus  nostri, Christus Dominus comprehensus est in interitum gentis nostre; sub cuius umbra uiuimus inter gentes . Scimus autem sanctissimum Dauid plenum annis in pace quieuisse, nec aliquam passionem mortis aut crucis sustinuisse. Audi ergo in psalmo uicesimo primo dicentem Christum: Foderunt  manus meas et pedes meos, dinumerauerunt omnia ossa mea. Ipsi uero considerauerunt et uiderunt me: diuiserunt sibi uestimenta mea, et super uestem meam miserunt sortem. Tu autem, Domine, ne elongaueris auxilium tuum, ad defensionem meam conspice : et cetera que tribus sequentibus uersibus dicuntur. Item per Isaiam: Expandi manus meas ad plebem non credentem et contradicentem, qui ambulat uias non bonas, sed post peccata sua . Item apud Ieremiam: uenite, mittamus lignum in panem eius, et eradamus de terra uitam eius . Item in Deuteronomio: Eterit pendens uita tua ante oculos tuos, et timebis die ac nocte, et non credes uite tue . Item in psalmo centesimo quadragesimo: Eleuatio  manuum mearum, sacrificium uespertinum . Item apud Zacariam: Et intuebantur me, quem transfixerunt . Item in psalmo LXXXuII: Exclamaui ad te, Domine, tota die, expandi ad te manus meas . Item in Numeris: [a 1Kb] Quasi homo Deus suspenditur, neque sicut filius hominis minas patitur. Et in Canticis canticorum ex persona Ecclesie dicit: Frater meus candidus et rubicundus, lancea compunctus a militibus . [b 1Kb] Que candor quid aliud quam fidem populi demonstrat? Rubor enim passionem significat. In hoc enim primo aduentu suo ut omnem humilitatem et deformitatem usque ad mortem sustineret, audi denique in psalmo uigesimo primo quid dicat: Ego autem sum uermis et non homo, opprobrium hominum et abiectio  plebis. Omnes uidentes me deriserunt me, locuti sunt labiis et mouerunt caput. Item illic: Aruit tamquam testa uirtus mea, et lingua mea adhesit faucibus meis, et in puluerem mortis deduxisti. . Item illic: Placebo Domino super uitulum nouellum, cornua producentem et ungulas . Quid dicis, Iudee? numquid Dauid cornutus erat? Age nunc, intellige racemum illum in Numeris , quem in terra repromissionis duo uectantes reportabant: quod utique figura fuit Christi pendentis in ligno. Adueniens de terra repromissionis, id est de Maria, que ex genere terreno fuit. Subuectantes autem [c 1Kb] phalanguam, duorum populorum figuram ostendebant: unum priorem, scilicet uestrum terga uersum Christo dantem;  alium uero posteriorem, racemum respicientem, scilicet noster populus intelligitur.

SIM.---Quid de malagranata dicturus es, que ad Moysem allata sunt cum eodem racemo?

TH.---Rectissime malagranata racemum secuta sunt. Figura scilicet Ecclesie fuit, habens intra se populum rubore sanguinis Christi censitum.

SIM.---Quid de ficulneis dicturus es, uel quibus argumentis, tractatibus tuis probabis ficum peccatum  non esse, cum [d 1Kb] quando protoplastus Adam in transgressione sua folia [e 1Kb] ficus contexit pudenda, quod fuit prurigo et amaritudo peccati?

TH.---Supra cutem istam intelligis, Iudee: nam arborem ficus et [f 1Kb] foliarum tegmen ueteris hominis figuram intelligitur. Nam si uelles spiritalem hominem considerare, hoc est interiorem, pomum de ficulneis ad Moysem de terra repromissionis allatum inuenies spiritaliter, sicut Ezechie regi Iude post augmentum uite sue, massa fici in sanitatem carnis sue accepisse. Adiungens et dicens: Accipe tibi massam ficus terre et cataplasmare, et sanaberis : ut scilicet confractis impietatibus, libidinis sanitatem recipias. Reuertamur nunc ad humilitatem Christi et aduentus eius, de quo agebamus,  audies Isaiam dicentem: Domine, quis credidit auditui nostro, et brachium Domini cui reuelatum est? Annuntiauimus de eo, sicut infans: non species ei, neque decor; et uidimus eum, et non habebat speciem neque decorem: homo in plaga positus, et qui scit infirmitates sustinere; quia aduersata est facies eius, depretiata est, nec computata. Hic peccata nostra portauit, et pro nobis in doloribus est. Sicut ouis ad occisionem ductus est; et sicut agnus coram tondente se, sic non aperuit os suum: in humilitate iudicium eius sublatum est. Natiuitatem autem eius quis enarrabit? quia tolletur a terra uita eius: a malignis plebis mee adductus est in mortem; et dedi diuites pro morte eius, quia peccatum non fecit, nec dolus inuentus in ore eius: sed Dominus uoluit tradere  eum pro peccatis nostris, et inter iniquos reputatus est . Item illic de humilitate primi aduentus eius testatur dicens: Posui dorsum meum ad flagella, maxillas autem meas ad palmas, faciem meam non auerti a feditate sputorum: et fuit Dominus adiutor meus . Et Ieremias dicit: Ego sicut ouis ad uictimam ductus, et nesciebam . De quo quidem agno in imaginem Christi Moyses apud Aegyptum pascha celebrauit in liberationem populi: nec aliter poterat populus Dei de domo seruitutis et de pressura Pharaonis liberari, nisi agnus occideretur, et pascha celebraretur, et de sanguine eius limina domus signarentur, ut cum uenerit angelus uastator, uiso [g 1Kb] agno sanguinis in domibus saluarentur.  Quod sacramentum ante predictum aduentum Christi impletum est. Pro hoc enim in primo aduentu suo occisus est, ut nos liberaret de diaboli potestate et de idolorum cultura. Anniculus autem dictus est, quia posteaquam tinctus est in Iordane, [h 1Kb] annum predicauit, et sic passus est: et sanguine eius fronte signati censemur, ut in secundo aduentu, cum uenerit uastatio mundi istius, salui esse possimus. Huius rei auctorem Ezechielem prophetam  dabo, qui et ipse duos aduentus Christi significat dicens: Transi per mediam Hierusalem, et da signum in frontibus uirorum dolentium et gementium ab iniquitate que fit in terra . Et rursum secundum aduentum significat uastationem non signatorum dicens: Ite in ciuitatem, et nolite parcere seni, neque iuueni, et mulieribus, et paruulis, nolite parcere gladio. Super quos autem signum inueneritis, nec tetigeritis, et sanctis meis nolite parcere . Hoc signum Raab meretrix que in figura Ecclesie fuit, coccum et [a 1Kb] spartum in fenestra pependit, ut cum Iesum Naue ueniret Hierico debellare, uiso signo coccineo, Raab et qui in domo eius essent, saluarentur. Ita et in aduentu Christi, cum uenire ceperit Christus Filius Dei secundum  seculum istum ex igne cremare, Ecclesie et qui in ea fronte signati fuerint, saluabuntur. Sic et Osee  qui typum Christi tenuit, iubet accipere uxorem fornicariam, hoc est Ecclesiam, quam de fornicatione idolorum Christus accepit, quia initium fornicationis est idolorum seruitus.

SIM.---Ergo Ecclesia fornicaria est?

TH.---Quid enim interpretatur fornicaria, nisi omnibus uenientibus ad se questum fidei nulli denegare? Repudiata enim Synagoga, assumpsit sibi Christus Ecclesiam. Audi enim Ieremiam dicentem: Dimisi matrem uestram, et dedi illi libellum repudii, quod dedi matri uestre, quia dimisi eam . Et alius propheta dicit: Iudicamini ad matrem uestram, quia non sum uir .  Hic est etiam Dei uirtus Christus, de quo Salomon in persona Iudeorum prophetauit dicens: Circumueniamus iustum, quoniam contrarius est operibus nostris. Improperat enim nobis peccata nostra, et discipline nostre. Filium Dei se nominat. uideamus si sermones illius ueri sint: morte turpissima condemnemus eum. Erit enim respectus ex sermonibus nostris, uel eius. Si enim est uerus Filius Dei, suscipiet eum de manu contrariorum. Hec cogitauerunt, et errauerunt: excecauit eos malitia eorum, et nescierunt sacramenta Dei . Et Moyses in Deuteronomio dicit: Innocentem et iustum non occides . Surrexisse autem illum a mortuis Scriptura testatur in psalmo dicens: Quoniam non derelinques animam meam in  inferno, nec dabis sanctum tuum uidere corruptionem. Notas mihi fecisti uias uite, adimplebis me letitia cum uultu tuo . Item in psalmo XXIX: Domine, eduxisti ab inferis animam meam . Item in psalmo dicit: Ego dormiui et somnum cepi, et exsurrexi quia Dominus suscipiet me. . Et Osee: uiuificabit nos post duos dies, et die tertia suscitabit nos . Et ad Moysem Dominus in Exodo: Descende, inquit, et testificare populo, et purifica illos, ut lauent uestimenta sua, et sint parati  in die tertia . Et Isaias: Nunc exsurgam, dicit Dominus, nunc clarificabor, nunc uidetis, nunc erubescitis: uana erit formido spei uestre: ignis uos consumet. Et de morte ipsius: Occidet sol meridie et obtenebrabitur dies lucis, et conuertam dies festos uestros in luctum . Et Ieremias dicit: Occidit, cum adhuc dies esset . Quod autem in celos ascendit, testatur Dauid in psalmo LXuI: Iter, inquit, facite ei qui ascendit super occasum, Dominus nomen illi . Item in XLuI: Ascendit Deus in iubilatione, Dominus in uoce tube . Item in XuIII: A summo celo egressio eius, nec est qui se abscondit a calore eius . Item in XXIu, ascendente Christo in celis: ianitoribus Angelis dictum est: Tollite portas, principes, uestras,  et eleuamini porte eternales, et introibit rex glorie . At illi qui nesciebant Christum uerbum in uirginem insinuatum, mirantes quod tali habitu, et [b 1Kb] tropheam uictricem reportans celum ascenderet, interrogant: Quis est iste rex glorie? Quibus responsum datur: Dominus uirtutum ipse est rex glorie. Item in CIX: Dixit Dominus Domino meo: sede a dextris meis, donec ponam inimicos tuos scabellum pedum tuorum . De claritate regni secundi aduentus eius apud Danielem: uidebam nocte in uisu, et ecce in nubibus celi quasi filius hominis ueniens, uenit usque ad ueterem dierum. Et data est ei potestas regia: et omnis claritas seruiet ei: et fides eius eterna, que non mouebitur, et regnum eius non corrumpetur . Dicite in nationibus: Dominus regnauit a ligno . Item apud Isaiam: Puer natus nobis, cuius imperium super humerum eius: et uocabitur nomen eius magni consilii Angelus . Et si uolucris omnem plenitudinem Euangeliorum cognoscere, inuenies apud Ioannem nostrum euntem ad passionem Christum crucem sibi in humeris portasse, pro quo hec Isaias dicit.

SIM.---Omnia quidem in Christo prefigurata manifesta probatione [c 1Kb] pre Scripturis meis mihi ostendisti: et uolueram quidem credere, si non me psalmi istius deliberatio reuocaret. Nam hic psalmus in Salomone dictus est: Deus iudicium tuum , quem dudum mihi proposuisti: adeo ut titulus eius te reuincat, cum dicat: Psalmus in  Salomone.

TH.---Inuisor ille qui protoplastum fefellit et populum uestrum decepit, per cuius inuidiam mors in orbem terre uenit; hic uidelicet sensus cordis tui preoccupauit, ut rem manifestam et in lucem positam errollus  non intelligas. Salomon enim in Iudea quadraginta annis regnauit a Dan usque Bersabee; et postea deliquit, sicut in Basilion libro tertio dicitur: Et fecit Salomon malum, et non ambulauit in uia Dauid patris sui; sed edificauit excelsum Chamos.  idola Moad, et regi eorum idola filiorum Ammon et Astaron, idola abominationis Sidoniorum; et excitauit Deus Satanam ipsi Salomoni Ader Idumeum . Christi autem regnum in omni porrectum est orbe terrarum. Ideo de eo propheta commemorat dicens: Permanebit cum sole et ante lunam in secula, et dominabitur a mari usque ad mare, et a flumine usque ad terminos orbis terre . Non de Salomone dicit, cuius regnum et annos superius tibi ostendi.

SIM.---Recedit, ut uideo, de sensu meo inimicus patrum meorum diabolus, qui mentem meam cecabat. Cepi enim lumen ueritatis agnoscere.

TH.---Crede ergo, illuminatus de uinculis exire [a 1Kb] tenebrarum. Sic enim Isaias de Christo dicit: Spiritus Domini super me, propterea unxit me. Misit me  bene nuntiare pauperibus, sanare contritos corde, educere de uinculis alligatos et de domo carceris, aperire oculos cecorum . Quid aliud intelligi potest, nisi seculi istius homines ignorantie cecitate detentos, et diaboli uinculis alligatos?

SIM.---Multa quidem et inaudita manifestasti mihi: sed adhuc anime mee inest scrupulum diffidentie, eo quod omnia [b 1Kb] relegisse colitis: sabbatum uero quem Deus custodiendum seruandumque mandauit, negligitis. Cibos preterea et uinum gentiliter sumitis: cum Deus specialiter preceperit que debeant ex animalibus et ex piscibus esse sumenda, et que exercenda uel exsecranda, nec mortua illorum tangenda. Nisi hoc per Scripturas probaueris, periclitor credere.

 TH.---Iam superius dixi quod diabolus inuideat tibi, quod scilicet filius sis patrum tuorum, qui tot beneficiis fulti, ex Aegypto liberati ad [c 1Kb] uicem metallini eris Rubri maris circumsteterunt: unde largis etiam dapibus apparati, celesti manna saturati, obliuione transgressi profanos deos quos colerent, ausi sunt postulare. Merito de uobis Ieremias dixit: Si mutabit Aethiops colorem, et pardus uarietatem; sic et uos . Edocta mala sabbata, scilicet imaginaria requies septimi diei tradita fuit, primum quod Iesu Naue ut Hierico debellaret, septem diebus uicissim muros circuibat, arma bellica arcam testamenti gestantes: septima autem die septies circuierunt. Manifesta ueritas est: aut sabbato ceperunt; aut in sabbato, cadentibus muris, Hierico  debellauerunt. Accedit quod humanum sabbatum Deus repellit dicente Isaia: Ieiunium et diem festum uestrum et sabbata odit anima mea. Fecistis mihi tedium: non dimittam peccata uestra . Illud autem sabbatum Deus desiderat, requiescere te ab operibus malis; ut millesimo anno, quod sabbatum sabbatorum est, mundus inueniaris ab operibus malis. Hec erunt sancta tenenda [d 1Kb] in qua  Deus delectetur. Cibus autem quod ambigis manducare debere, non carnes suillas, sed facta porcorum prohiberis admittere. Similiter aqua mixto luto uoluptas, sororem tuam tibi in concubitu copulas, sanguinem sanguini incitas, rapinis terram perscrutaris, festa tua publicas, in plateis oras. Ecce quomodo peccas, et non intelligis de te scriptum in psalmo: Saturati sunt filiis, et reliquerunt que superfuerunt paruulis suis . Hoc est peccatum uestrum et posteritatis uestre. De piscibus autem squamis cutem uestitis comeditis; cetera autem que confingitis uitare, retibus extracta, et in multitudine piscium permixta, penitus exsiccata in liquamine dulciter manducatis. uinum autem Christianorum ostende mihi per Scripturas ubi sit prohibitus bibere, et azymas tuas manducare uetamur.  Audies prophetam dicentem: ueloces pedes eorum ad effundendum sanguinem . Et rursus: Manus uestre sanguine plene sunt. Et in Deuteronomio: de uinea Sodomorum uinea eorum, et propago eorum ex Gomorrha. Uua eorum, uua fellis, et botrus amaritudinis. Ira draconum uinum eorum, ira aspidum insanabilis . Si his tot et tantis testimoniis, Simon, credere nolueris; saluti tue contradicis. Lege, Simon, Danielem, et inuenies Nabuchodonosor barbarum: Filium Dei ipse cognouit, quem tu tardas agnoscere. Nonne tres uiros in fornacem misimus? Ecce uideo quatuor uiros, et facies quarti similis Filii Dei . Quid dicis, Iudee? uide, ne in te impleatur inuectio Abacuc prophete dicentis: uidete, contemptores, et inspicite,  et desperate; quoniam ego opus operor in diebus uestris, quod non creditis, si quis narrauerit uobis .

SIM.---Lator salutis, Theophile, egrorum bone medice, neque ultra differre possum. Iube me catechizari, et signo fidei Christi consecrari. Arbitror enim quod per manuum tuarum impositionem me peccatorum meorum abolitionem [e 1Kb] : immo sicut Iacob benedixit, et per impositionem manus accepit, ut maior fieret ex minore; sic Ephraim et Manasse per impositionem dilatati sunt manuum.

Tunc Theophilus Simonem tinxit, et adeptus est fidem. Simon gratias agere Deo cepit dicens: Gratias ago tibi, iehsu, quem non uidi facie ad faciem, nunc autem credo in te spiritu et tota mente. Gratias  ago tibi, Iesu, quem non audiui, nunc autem audito inuoco, Iesu, cuius sensum ante non habui. Nunc autem cupio in te sensum meum esse, per quem cognoui Theophilum discipulum tuum. Domine Iesu Christe, si quidem dignus sum tua conuocatione, confirma me. Etenim errantibus uiam demonstras, et perditos reuocas, mortuos suscitas, infideles in fide tua configuras, et cecis oculos cordis  illuminas. Tu es ipse qui fuisti cum patribus nostris in deserto, tu es candelabrorum lumen; tu es altarium, et panis propositionum; tu es ara et uictima uoluntaria; tu es ipse uita mea, margarita, cristallum, iugum argenteum. Oro, Domine, ignorantiam  meam infelicitatis mee ne memineris: tu enim absconsa beneficia prestans es, qui mihi dignatus es omnia ostendere. Tibi sit honor, potestas, laus, gloria, hic et in cuncta secula seculorum. Amen.





EuAGRII MONACHI SENTENTIAE.





I. AD EOS QUI IN CeNOBIIS ET XENODOCHIIS HABITANT FRATRES.

 Heredes Dei, audite sermones Dei; coheredes autem Christi, percipite eloquia Christi, ut detis ea cordibus filiorum uestrorum; uerba autem sapientum doceatis eos. Pater bonus erudit filios suos: pater autem nequam disperdet eos. Fides initium caritatis: finis autem dilectionis scientia Dei. Timor Domini custodiet animam: continentia autem bona confortat illam. Sufferentia uiri generat spem: spes autem bona glorificabit eum. Qui seruituti subiicit carnes suas, impassibilis erit: qui autem nutrit eas, dolebit super illas. Spiritus fornicationis in corporibus intemperantium: spiritus autem pudicitie in animis abstinentium. Secessio cum caritate purificat cor: separatio autem cum odio conturbat illud Melior millesimus in caritate, quam  solus cum odio in abditis et speluncis. Qui alligat memoriam malitie in animam suam, similis est ei, qui abscondit ignem in paleis. Ne dederis escas multas corpori tuo, et non uidebis in somnis phantasias malas: sicut enim exstinguit flammam aqua, sic phantasmata turpia exstinguit esuries. uir iracundus terrebitur; mansuetus autem intrepidus erit. uentus ualidus fugat nubes, memoria autem malitie sensum a scientia. Qui orat pro inimicis, hic immemor est malitie: qui autem parcit lingue, non contristabit proximum suum. Si exacerbauerit te frater tuus, induc eum in domum tuam, et ad ipsum ne pigeat te introire: sed manduca cum eo panem tuum: hoc enim faciens, eripies animam tuam, et non erit tibi offendiculum in tempore orationis.  Sicut caritas gaudet paupertate, sic odium delectatur diuitiis. Non potietur diues scientia, et camelus non introibit in foramen acus: sed nichil horum impossibile est apud Dominum. Qui diligit pecuniam, non uidebit scientiam; et qui congregat illam, contenebrabitur. In tabernaculis humilium commorabitur Dominus: in domibus autem superborum multiplicabitur maledictum. Inhonorat Deum qui transgreditur legem eius: qui autem custodit eam, glorificat factorem suum. Si emularis Christum, beatus efficieris: morte autem eius morietur anima  tua, et non contrahes a carne tua malitiam: sed erit processus tuus sicut ortus stelle; et resurrectio tua, tamquam sol fulgebit. ue iniquo in die mortis, et iniustus peribit in tempore malo. Quemadmodum enim euolauit coruus e nido suo, sic immunda anima e corpore suo. Animas iustorum deducent Angeli: animas autem malorum suscipient demones. Quocumque ingressa fuerit malitia, ibi et ignorantia: corda autem iustorum implebuntur scientia. Immisericors monachus inops erit: enutriens autem pauperes hereditabit thesauros. Melior est paupertas cum scientia, quam diuitie cum ignorantia. Ornamentum capitis corona; ornamentum autem cordis scientia Dei. Posside scientiam, et non argentum; et sapientiam super diuitias multas. Iusti  hereditabunt Dominum: sancti autem nutrientur ab eo. Qui miseretur pauperibus, exterminat iram: et qui nutrit eos, implebitur bonis. In corde mansueto requiescit sapientia: sedes autem impassibilitatis anima bene operans. Fabricatores malorum percipient mercedem malam: fabricatoribus autem bonorum dabitur merces bona. Qui ponit laqueum comprehenditur in eo: et qui occultat illum, disperiet ab eo. Melior est secularis mansuetus, quam Monachus furiosus et iracundus. Scientiam disperdit iracundia; longanimis autem congregat eam. Sicut uentus auster uehemens est in pelagus, sic furor in corde uiri. Qui orat frequenter effugiet tentationes: negligentis autem cor conturbabunt cogitationes. Non te delectet uinum et te non illiciat caro. Ne  enutrias carnes corporis tui, et cogitationes turpes deficient a te. Ne dicas: hodie festus dies, et bibamus uinum; et crastino Pentecoste, et manducabo carnem: eo quod non est festiuitas apud monachos in terra ad replendum uentrem suum. Pascha Christi transitus a malitia est: Pentecoste autem eius, resurrectio anime. Pentecoste Domini, suscitatio caritatis: qui autem odit fratrem suum, cadit in ruina magna. Festiuitas Dei obliuio malorum: retinentem autem malitiam apprehendit luctus. Festiuitas Dei scientia uera: qui autem intendit false scientie,  morietur turpiter. Melius est ieiunium cum mundo corde, quam epulatio in immunditia anime. Qui disperdit cogitationes malas de corde suo, similis est ei, qui allidit paruulos ad petram. Monachus somniculosus incidit in mala: qui autem uigilat, sicut passer uolabit. Ne dederis te in uigiliis narrationibus superuacuis, et non abiicias sermones spiritales: quoniam Dominus inspicit cor tuum, et non te statuit innocentem ab omni malo. Somnus multus incrassat cor: uigilie autem bone acuunt mentem. Somnus multus superducit tentationes; qui autem uigilat effugit eas. Sicut ignis liquefacit ceram, sic uigilie bone cogitationes malas. Melior est uir dormiens, quam monachus uigilans in sermonibus uanis. Somnium angelorum letificat cor; somnium  autem demonum conturbat illud. Penitentia et humilitas erexerunt animam: eleemosyna autem et mansuetudo confirmauerunt eam. Memento semper patris tui, nec obliuiscaris iudicium eternum, et non erit delictum in anima tua. Si spiritus acedie ascenderit super te, ne relinquas domum tuam, et non declines in tempore tristitie: sicut enim quis confricat argentum, sic splendidum fiet cor tuum, si perseueraueris. Spiritus tedii abigit lacrymas: spiritus autem tristitie contribulat orationem. Cupiens diuitias sollicitus eris multum, et amplectens illas lugebis amarissime. Non remoretur scorpius in sinu tuo; sic nec cogitatio mala in corde tuo. Occidere genimina serpentum ne parcas, et non parturies cogitationes eorum. Sicut enim aurum et argentum  probat ignis, sic cor monachi tentatio. Aufer a te superbiam, et uanam gloriam, et iactantiam longe facito a te. Qui enim expetita priuatur gloria contristabitur: qui uero adeptus est, fiet superbus. Ne dederis superbiam cordi tuo, et ne dixeris in conspectu Domini, potens sum; ut non Dominus derelinquat animam tuam, et maligni demones humilient illam. Tunc enim de ere conturbabunt te inimici, noctes autem terribiles suscipient te. Conuersationem monachi custodit scientia: qui autem ab ea discedit, incidit in latrones. De petra spiritali manat fluuius; anima autem bene agens bibit ex eo. uas electionis anima munda: immunda autem replebitur amaritudine. Absque lacte non enutrietur infans: et sine impassibilitate non exaltabitur cor.  Charitatem antecedit impassibilitas: scientiam autem precedit dilectio. Scientie adiicietur sapientia: impassibilitatem uero generat prudentia. Timor Domini generat sapientiam: fides autem Christi donat timorem Dei. Sagitta candens incendit animam; uir autem operator boni exstinguit eam. Clamorem et blasphemiam auersatur scientia: sermones autem dolosos fugit sapientia. Suaue est mel, et dulcis fauus: scientia autem Dei dulcior ambobus. Audi, monache, sermones patris tui, et ne irritas facias eruditiones eius. Cum miserit te, obaudi ei, et quantum ad mentem comitere cum eo: hoc enim modo effugies cogitationes malas, et maligni demones non preualebunt aduersum te. Si crediderit tibi pecuniam,  non dispergas illam: et si superoperatus fueris, non detineas apud te. Malus dispensator contribulabit animas fratrum; et memor malitie non miserebitur eorum. Qui disperdit substantiam monasterii, fraudat Deum: et qui negligit eam, non erit impunitus. Iniquus dispensator, distribuit male; iustus autem ut dignum est dispensabit. Qui male loquitur de fratre suo exterminabitur: negligens autem egentem non uidebit lumen. Melior est secularis in infirmitate seruiens fratri, quam anachoretes qui non miseretur proximo suo. Insipiens monachus negligit instrumenta artis sue; sapiens autem curam habebit illorum. Ne dixeris, hodie maneo, et cras exibo: quia non in sapientia cogitasti de hoc ipso. Circuitor monachus meditabitur sermones falsos;  proprium autem ludificabitur patrem. Qui exornat uestimenta sua, et implet uentrem suum, hic pascit cogitationes turpes, et cum sanctis concilium non habebit. Si introiueris uicum, non proximaueris mulieribus; et non moratus fueris sermocinari cum eis; quemadmodum enim si quis glutiat hamum, sic abstrahetur anima tua. Longanimis monachus impassibilitate gaudebit: qui autem exacerbat fratres suos, odibilis erit. Mansuetum monachum diligit Dominus; turbulentum autem repellit a se. Piger monachus murmurabit: et somniculosus dolorem capitis fingit. Si contristatus fuerit frater tuus, consolare illum; et si dolet, condole illi: hoc enim faciens letificabis cor eius, et thesaurum magnum tibi cumulabis in celis. Monachus, qui dissimulat custodire  sermones patris, maledicet canis patris sui, et derogabit uite filiorum eius: Dominus autem annullabit eum. Qui occasionem querit, separabit se a fratribus; patrem autem suum incusabit. Ne dederis auditum tuum sermonibus qui sunt contra patrem tuum, et non suscites animam inhonorantis illum; ut non Dominus irascatur in operibus tuis, et deleat nomen tuum de libro uiuorum. Qui obedit patri monasterii, diligit semetipsum: qui autem contradicit ei, incidet in mala. Beatus monachus, qui custodit precepta Domini: et sanctus, qui seruat sermones patrum suorum. Piger monachus multa detrimenta patietur: si autem perstiterit in audacia, et habitum suum adiiciet perdere. Qui custodit linguam suam dirigit uias suas: et qui seruat cor suum implebitur  scientia. Monachus bilinguis turbat fratres; fidelis autem agit quiete. Qui confidit in sua continentia, hic cadet: qui autem humiliat seipsum, exaltabitur. Ne dederis te saturitati uentris, et non implearis somno nocturno: hoc enim modo efficieris mundus, et spiritus Domini superueniet in te. Psallentis uiri conquiescet indignatio: et qui longanimis est, interritus erit. Ex mansuetudine generatur scientia; ex ferocia autem inscitia. Sicut aqua dat incrementum plantationi, sic humiliatio iracundie exaltat cor. Qui inuestigat conuiuia, exstinguetur lumen eius; anima autem eius uidebit tenebras. Pondera in statera panem tuum, et bibe ad mensuram aquam tuam; et spiritus fornicationis fugiet abs te. Da senibus uinum,  et egrotantibus offer escas; eo quod contriuerunt carnes iuuentutis sue. Non supplantes fratrem tuum, et in ruina eius ne congratuleris: Dominus enim cognoscit cor tuum, et tradet te in die mortis. Monachus prudens impassibilis erit: imprudens autem exhauriet mala. Oculum nequam excecabit Dominus; simplicem autem eripiet a tenebris. Sicut lucifer in celo, sicut palma in paradiso; sic in anima mansueta sensus purus. uir sapiens scrutabitur sermones Dei, insipiens autem irridebit eos. Qui odit scientiam Dei, et reiicit considerationem, similis est ei qui lancea pungit cor suum. Melior est scientia Trinitatis super scientiam incorporalium, et consideratio eius super rationes omnium seculorum. Cani senum mansuetudo; uita autem illorum  scientia uera. Iuuenis mansuetus multa suffert: pusillanimem autem senem quis sustinebit? uidi iracundum senem elatum ultra tempus suum: spem tamen non habuit iunior, quam ille. Qui scandalizat seculares non erit impunitus: et qui exacerbat eos, inhonorabit nomen suum. Conturbantem Ecclesiam Domini exterminabit ignis: resistentem autem sacerdoti deglutiet terra. Qui amat pacem, manducabit fauum eius: et qui colligit eam, implebitur melle. Honora Dominum, et cognosces incorporalia; et serui illi, et ostendet tibi rationes seculorum. Citra scientiam non exaltabitur cor, et arbor non florebit sine humore. Carnes Christi actuum uirtutes: qui autem manducat eas, efficitur impassibilis. Sanguis Christi consideratio factorum; et qui bibit illum, illuminabitur  ab eo. Pectus Domini scientia Dei: qui autem recubuerit super illud, predicator erit diuinorum. Plenus scientia, et actor bonorum obuiauerunt sibi: medius autem inter utrumque stetit Dominus. Qui acquisiuit dilectionem, acquisiuit thesaurum; accepit autem a Domino gratiam magnam. Consilia demonum cognoscit sapientia: astutiam autem illorum inuestigauit prudentia. Non spernas decreta sancta, que posuerunt patres tui: fidem autem  baptismi tui non derelinquas, et non repellas signaculum spiritale: ut adsit Dominus anime tue, et protegat te in die malo. Sermones hereticorum nuntii mortis: qui autem suscipit illos, perdet animam suam. Nunc ergo, fili, audi me, et non accedas ad ostia uirorum iniquorum, neque ambules super laqueos eorum, ut non capiaris. Separa animam tuam a scientia falsa: etenim ego sepe locutus sum ad eos; tenebrosos autem sermones eorum inuestigaui, et uenenum aspidum inueni in eis. Non est prudentia, et non est sapientia in uiis eorum. Omnes qui suscipiunt eos peribunt, et qui diligunt eos implebuntur malis. uidi ego patres dogmatum illorum, et in desertis commisi cum illis. Inimici enim Domini obuiauerunt mihi, et demones in uerbis concertauerunt  aduersum me, et non uidi lumen uerum in sermonibus eorum. uir mendax excidet a Deo: seducens autem proximum, incidet in mala. Melior est paradisus Dei super hortum olusculorum, et fluuius Domini super fluuium magnum contenebrantem terram. Fidelior aqua celestis, super aquam Aegyptiorum sapientium, haurientium de terra. Sicut enim qui rotas ascendunt, deorsum descendunt; sic qui exaltant uerba sua humiliantur. Sapientia Domini exaltat cor; intellectus autem eius purificat illud. Rationes prouidentie obscure; et uix intelligibiles considerationes iudicii; uir autem bene agens cognoscit eas. Qui purificat se, conspiciet naturas in telligibiles: rationes autem incorporabilium cognoscet monachus mitis. Qui creaturam dicit  Trinitatem, blasphemat Deum: et qui spernit Christum eius, non cognoscit eum. Considerationes creaturarum dilatant cor: uerba autem prudentie et iudicii exaltant illud. Scientia incorporalium eleuat sensum, et sancte Trinitati applicabit eum. Mementote eius, qui dedit uobis in Domino prouerbia luculenta, et non obliuiscamini animam eius humilem in tempore orationis.



II. AD uIRGINES.


 Dilige Dominum et amabit te; et serui illi et illuminabit cor tuum. Honora matrem tuam sicut matrem Christi; et ne exasperes canitiem eius que peperit te. Dilige sorores tuas sicut filias matris tue, et non derelinquas uiam pacis. Exoriens sol uideat codicem in manibus tuis; et post secundam horam opus tuum. Ora sine intermissione; et memento Christi qui genuit te. Conuentus uirorum deuita; ut non fiat idolum in anima tua, et erit tibi offendiculum in tempore orationis. Christum habes dilectum: proiice abs te uiros omnes, et non uiues exprobrabilem uitam. Animositatem et iram longe facito a te; et memoria malitie non demoretur apud te. Ne  dicas: Hodie comedo, et crastino non comedam: quoniam non in sapientia facis hoc. Erit enim noxa corpori tuo, et dolor stomacho tuo. Edere carnem non bonum, et bibere uinum non optimum: offerre autem oportet te ista infirmantibus. uirgo turbulenta non saluabitur; et que in deliciis agit non uidebit sponsum suum. Ne dicas, contristauit me famula, retribuam ei; propterea quod non est seruitus in filiabus Dei. Non des auditum tuum uerbis uanis, et narrationes uetularum fuge circumeuntium. Ferias ebriosarum ne uideas, et in nuptias alieni non abieris: immunda enim apud Dominum omnis uirgo faciens hec. Aperi os tuum uerbo Dei; et cohibe a multiloquio linguam  tuam. Coram Deo humilia te ipsam; et exaltabit te dextera eius. Ne auertaris a paupere in tempore tribulationis; et non deficiet oleum lampade tue. Omnia fac propter Dominum; et noli querere ab hominibus gloriam: quoniam gloria hominis sicut flos feni; gloria autem Domini manet in eternum. uirginem mansuetam diligit Dominus; uirgo autem iracunda odibilis est. Obaudiens uirgo misericordiam subsequetur: contradicens autem, ualde insipiens. Murmurosam uirginem disperdit Dominus; gratam autem liberat a morte. Turpis risus, et exprobrabilis impudicitia: omnis autem insipiens talibus implicabitur. Que exornat uestes suas etiam pudicitia excidet. Non commoreris secularibus, ut non auertant tuum cor, et irrita faciant consilia iusta. Lacrymis  in nocte roga Dominum, et nemo sentiat orantem te, et inuenies gratiam. Concupiscentia deambulationum, et desiderium alienarum domuum auertit statum anime, et corrumpit promptam uoluntatem eius. Fidelis uirgo non formidabit; que autem infidelis est, fugiet etiam umbram suam. Inuidia consumit animam, et liuor deuorat eam. Que contemnit sororem infirmam, et a Christo longe erit. Ne dicas meum hoc, et tuum illud: in Christo enim Iesu omnia communia. Non inquiras uitam alterius, et ruine sororis tue non congaudeas. Subministra autem indigentibus uirginibus; et in nobilitate tua ne extollaris. Non proferas uerbum de ore tuo in ecclesia Domini; et ne extollas oculos tuos: etenim Dominus cognoscit tuum cor, et omnes cogitationes  tuas inspicit. Omnem malam concupiscentiam repelle a te; et non contristabunt te inimici tui. Psalle de corde tuo, et non moueas tantum linguam tuam. Fatua uirgo diliget argentum; prudens autem apponet et panem suum. Sicut impetus ignis difficile compescitur; sic anima uirginis uulnerata uix sanabilis. Ne dederis animam tuam cogitationibus malis, ut non polluant tuum cor, et mundam orationem longe faciant a te. Grauis tristitia, et intolerabilis acedia; lacryme ad Dominum ualidiores utrorumque. Fames et sitis marcescere facit concupiscentias malas: uigilia autem bona purificat sensum. Iram et animositatem auertit dilectio; memoriam autem malitie confundunt munera. Qui detrahit sorori sue occulte, deforis stabit a thalamo sponsi, et clamabit  ad ianuas eius, et non erit qui exaudiat eam. uirginis immisericordis exstinguetur lampada, et non uidebit  aduenientem sponsum suum. uitrum cadens a saxo comminuetur; et uirgo adiuncta uiro non erit innocens. Melior mulier mansueta uirgine animosa et iracunda. Que attrahit in risu sermones uiri, similis est circummittenti laqueum collo suo. Sicut margarita in fundibulo aureo; sic uirginitas cooperata reuerentia. Cantica demonum et tibie resoluunt animam, et disperdunt fortitudinem eius, quam custodi per omnia, ut non exprobrabilis fias. Non delecteris in risu, et uituperantibus non leteris: quoniam Dominus derelinquet eas. Non exprobrabis sororem tuam edentem, et in abstinentia tua non exalteris: non enim scis quid cogitauit Dominus, aut quis stabit in conspectu eius. Que miseretur liuentibus oculis suis, et tabescentibus carnibus suis, non  letabitur super impassibilitate anime. Grauis abstinentia, et uix dirigibilis castitas: sed nichil dulcius celesti sponso. Anime uirginum illuminabuntur: anime autem immundarum uidebunt tenebras. uidi uiros corrumpentes uirgines in doctrinis suis, et uanam facientes uirginitatem earum. Tu autem audi, filia, doctrinas Ecclesie Dei, et nemo alienus persuadeat tibi. Deus fundauit celum et terram, et prouidit omnibus, et letatur in eis; et non est angelus non capax malitie, et non est demon natura malus: utrumque enim liberi arbitrii fecit Deus. Sicut homo ex corpore corruptibili et anima subsistit rationabili; sic enim et Dominus noster natus est sine peccato, manducans manducauit, et crucifixus, crucifixus est: non erat uisio ficta in oculis hominum. Erit mortuorum  resurrectio, et mundus transibit iste: et nos spiritalia accipiemus corpora. Iusti hereditabunt lumen; impii autem inhabitabunt tenebras. uirginis oculi Deum uidebunt. aures autem uirginis audient uerba eius. uirginis os osculabitur sponsum suum: odoratus autem uirginum in odore unguentorum eius curret. Manus uirginis palpabunt Dominum; et castitas carnis acceptabilis illi erit. uirginis anima coronabitur, et cum sponso suo uiuet semper. uestimentum spiritale dabitur ei, et cum angelis in celis feriabitur. Inexstinguibilem accendit lampadem, et oleum non deficiet in uasis eius. Accipiet diuitias eternas, et hereditabit regnum Dei. Mei sermones, filia, dicti sunt ad te; uerba autem hec seruet cor tuum. Memento Christi custodientis te; nec obliuiscaris  adorandam et unius substantie Trinitatem.




uolume back matter






INDEX RERUM QUAE CONTINENTUR IN OPERIBUS S. CHROMATII, SIMUL AC IN PROLEGOMENIS ET COMMENTARIIS AD HAEC OPERA PERTINENTIBUS, a col. huius tomi 247 usque ad 436.
[1Kb]




A
    Abbas Alcuinus. uide Alcuinus.
    Adulterium. Quid de Uxoribus Adulteris dimittendis  scripserit S. Chromatius? XLII, 59. Quid super hoc Chromatii loco senserint Dupinius, Tillemontius, Sixtus Senensis? 126, 130.
    Aduersarius noster, quocum reconciliari debemus, iuxta  Euangelium, dum adhuc sumus in uia, quinam intelligi debeat? 50. Opiniones uarie a S. Chromatio afferuntur, ibid. et 51. Ipse uero Aduersarium hunc Spiritum sanctum cum aliis intelligit, 52.
    Aglietti Franciscus, laudatus, LIII, et LuII.
    Alaricus Gothorum Dux, anno 400, et iterum an. 407 aut 408, in Italiam irrupit, et Aquileiensem regionem concussit, L et LII. De prima Alarici irruptione uide Fontaninum quoque, 116, et De Rubeis, 144. De altera eumdem De Rubeis, 164.
    Alcuinus abbas, seu Flaccus Albinus. Hic textum S. Chromatii refert de Trinitatis Mysterio; nobisque adiutrices manus obtulit ad Textum ipsum emendandum, qui fede corruptus legitur tum in Biblioth. PP. Lugdun., tum in Nouissima Gallandii, X, LXXIX, 17, 18, 125. Primus ipse Chromatii Scripta appellauit libellum de octo Beatitudinibus, fortasse ex ms. codice quo utebatur, XXIII. Ab ipso quoque, omnium primo, appellatum Chromatium nouimus episcopum Romanum, immo Romane Ecclesie antistitem, 124 et seqq., et 144. Non ita tamen, ut ipse crediderit Chromatium reapse fuisse urbis Rome episcopum, et pontificem summum, 126. Immo, ut nec ipse huius tituli auctor fuerit, 165.
    Ambrosius S. Mediolanensis episcopus. De Legibus humanis, quo ad Castimoniam coniugalem, eadem docebat, que postea docuit Aquileie S. Chromatius, XLIu. Testimonium huius sancti doctoris de S. Chromatio, LXXu. uide etiam, 113. Preclara affertur huius sancti uiri de Iuramento doctrina, 130. Num a S. Ambrosio inauguratus fuerit episcopus S. Chromatius? 112 et seqq., 140, 161 et seqq.
    Anastasius S. Papa. In epistola ad Ioannem Hierosolymitanum nichil omnino habet de transmissa Origenis Damnatione ad Chromatium Aquileiensem, 115. Origenis causam a causa Rufini Aquileiensis distinxit S. Anastasius, 146 et seqq.
    Angariatio mille passuum ex Euangelio quid sit? et quis etiam spiritalis huius loci sensus? 65, 66.
    Anima humana. uarie SS. Patrum de anime humane origine sententie, 151.
    Anonymum tertium fratrem S. Chromatii, quem excogitauit Fontaninus, reiecit De Rubeis, XIu, 109, 110.
    Anonymus antiquus auctor bene meritum scribit S. Chromatium etiam de Ecclesiastica Liturgia, XLuII, LXXX.
    Anni Christi, nec quarto, nec quinto seculo signabantur; immo longe postea cepit usus, LIII, LIu.
    Apostoli sal terre, 31 et seqq. Apostoli lumen mundi, 36.
    Aquileiensis Ecclesia. Hec quarto seculo habebat Commentarios in Euangelia, opus Fortunatiani Aquileiensis episcopi, cuius meminit S. Hieronymus, XXu. In hac Ecclesia quoque S. Chromatii etate uigebat usus quotidiane, aut certe frequentissime Fidelium Communionis, XXXuII.
    Aquileiensis Ecclesia dicta aliquando Ecclesia Foroiuliensis, et Aquileienses episcopi dicti episcopi Foroiulienses, ob sedem stabilem quam habuerunt, octauo presertim ac nono seculo, in ciuitate Fori-Iulii, LI. In Aquileiensi Ecclesia de sacra Liturgia bene meritus perhibetur S. Chromatius, XLuII.
    Quo elogio Aquileiensis Ecclesie clericos S. Hieronymus ornauerit? uide huius operis nuncupationem, 110. Aquileiensis Ecclesia et Mediolanensis hoc proprium habebant, ut ipsi se inuicem utriusque episcopi ordinarent in Ecclesia illius qui esset ordinandus, 140.
    Aquileiensis urbs, et Aquileiensis ager, pluries tentati militaribus copiis, tum Romanorum, tum Barbarorum, ab anno 388 usque ad annum 408, L, LI, LII.
    Arcadius augustus. Huic Honorius augustus frater litteras dedit in causa S. Ioannis Chrysostomi, et epistolam quoque misit S. Chromatii Aquileiensis ad se scriptam pro eodem, LXXuIII. Ad Arcadium ipsum peculiares litteras pro Chrysostomo dedisse Chromatium eadem occasione, coniicit Fontaninus, 117.
    Arianos hereticos et Arianam heresim insectatus est S. Chromatius, tum Presbyter, tum episcopus, LXXI, 17, 95, 127.
    Asquinus Basilius, uie Gemine Aquileiensis Inscriptionem post Bertolum edidit cum trium linearum lacuna, LXI. In hac lacuna uero Hadriani principis nomen fuisse autumat, non Diocletiani, LXIII. Asquini opinioni subscripserunt Cortinouius ac Filiasius, ibid.
    Augustinus Aquileiensis episcopus, S. Chromatii successor, 120, 159.
    Augustinus S. Hipponensis episcopus. Hic docebat, quod hominis uita, quantalibet prepolleat fecunditate iustitie, sine peccatorum remissione non agitur, XXXu et seq. Pulchre diremit exortam sua etate questionem, de quotidiana, an potius intermissa, Fidelium Communione,  XXXuIII et seq. Multum doluit Hieronymum inter et Rufinum ruptam fuisse amicitiam, 152.
    Bachiarius monachus. Eius sententia de Iuramento, 130.
    Baptismus Christi et Ioannis; et utriusque differentia, 13. Quare Christus a Ioanne baptizari uoluit? 14. Baptismo Ioannes egebat, quia sine peccato esse non poterat, 15. Baptismi gratia mystice preostensa, cum populus Isrel per Iordanem inductus est in terram promissionis, 16. Quid significet, quod baptizato Domino celi aperti sunt? 19.
    Baronius cardinalis. Iudicium de epistola sub S. Chromatii et Heliodori nomine ad S. Hieronymum, De Natalitiis Sanctorum, etc.; deque altera sub S. Hieronymi nomine ad eosdem, 102 et seq. Baronii coniecturam de Ordinatione S. Chromatii a S. Ambrosio Aquileie peracta, infirmare nititur Fontaninus, 112 et seq. Hanc non inanem putat De Rubeis, 139 et seqq. Immo eamdem ualde probabilem asserit, 161 et seqq.
    Barthius Caspar. Quanti hic fecerit S. Chromatii Scripta? 129. uocem Mammone in Euangelio, nullum Chromatio melius exposuisse scribit, ibid.
    Barre Renatus Laurentius . Hic Rufini Operum editionem uulgauit, in qua Chromatius apparet a Rufino dictus Pontifex Maximus, XLuIII, XLIX. Quid uallarsius de hoc titulo Chromatio afficto existimet? ibid.
    Basileensis editio prima anni 1528 Scriptorum S. Chromatii plurimum ualuit ad emendandas editiones Bibliothece PP. Lugdunensis, et nouissime Andree Gallandii, X. Huius prime editionis titulus, una cum epistola nuncupatoria Ioannis Sichardi, LXXXIII.
    Basilius S. Magnus, Beselehel appellatus fuit a S. Gregorio Nazianzeno; et quo sensu? XLu.
    Beatitudines euangelice sunt gradus quidam firmissimi, per quos sancte anime possunt ascendere ad regnum celorum, 4. Beatitudinum Euangelicarum gradus celsior quis sit? 9. Sunt scala Iacobi, cuius cacumen de terra pertingebat ad celum, 10. Hanc comparationem Magdeburgenses notarunt; sed eos merito Fontaninus redarguit, 131.
    Bertolus Ioannes Dominicus, primus uulgauit Aquileiensem inscriptionem uie Gemine, cum trium linearum lacuna, que pridem apud Gruterum aliosque deerat, LXI. In hac lacuna Diocletiani scalptum fuisse nomen putauit, et contra Asquinum scripsit qui Hadriano potius locum dederat, LXIII. Bertoli opinio nichilominus deseritur a Cortinouio et Filiasio, qui pro Hadriano stant cum Asquino, ibid.
    Beselehel quis fuerit; et quo sensu Rufinus Aquileiensis Sanctum Chromatium dixerit Beselehelem sui temporis? XLu et seqq. et LXXuI.
    Blondellus Dauid a Fontanino refutatur, in eo quod scripsit, Chrysostomum de sua iniqua damnatione eque appellasse ad Romanum Pontificem, et ad uenerium Mediolanensem, et ad Chromatium Aquileiensem, 118 et seqq.
    Boni Maurus, rarissimam possidet primam editionem operis Gennadii de uiris illustribus, ubi Nicetas dicitur Romane ciuitatis episcopus, XLIX. uenetiis nuper detexit plumbeum numisma seu sigillum, Chromatii Aquileiensis episcopi nomen preferens, cum numerali nota CCCCXX; cuius hic figura exhibetur, et de quo disseritur, LIII et seqq. Ibidem quoque detexit plumbeas magno numero paginas, seu laminas scriptas, monumenta uetera exhibentes, ex uetusta quadam Corrariana societate litteraria, de qua Scriptorum hactenus nemo, LuI.
    C. Littera Latine lingue, ita efformata, ut duobus rectis angulis constet a tergo positis, antiquitatem quinti seculi non ostendit, immo sequiorem etatem prodit, Lu.
    Capitulo Metropolitano Utinensi nuncupatur hec editio Scriptorum seu Opusculorum sancti Chromatii episcopi Aquileiensis; et quare?
    Cassiodorius. Testimonium de S. Chromatio episcopo Aquileiensi, LXXuIII. Hoc Testimonium fortasse ansam dedit cuipiam nugatori, ut Hieronymiane epistole ibidem memorate, ac deinceps deperdite, alias a se confectas supponeret, ibid., 134, 135.
    Ceillierius Remygius, digna quidem S. Chromatii nomine illius Scripta fatetur; sed hec ipsius reapse esse, ualidius probari posse cuperet, XX. Nos contra nichil deesse asserimus ad plenam probationem, XXI. Ceillierius defenditur aduersus faisam ineptamque assertionem diarii Gallici, cui titulus Iournal des Sauants, XXII.
    Animaduertit Ceillierius Historiam Iudith a Chromatio citari, absque ulla dubitatione diuine auctoritatis libri illius, unde disciplina tunc uigens eruitur quotidiane, aut certe frequentissime, communionis, XXXuI. Textum alium, qui ad matrimonium pertinet, mentione facta legum humanarum, que super hac re tunc uigebant in Romano imperio, contra Euangelicam doctrinam, XLI et seqq.
    Chromatii nomen occurrit pluries apud Latinos et Grecos,  uti animaduertit Fontaninus; et tres ipse memorat Chromatios preter Aquileiensem nostrum, 110, 111.
    CHROMATIUS S. episcopus Aquileiensis. Cur eius Scripta, seu Opuscula, que supersunt, hac noua editione donentur? u et seq. Quanti meriti uir habitus fuerit S. Chromatius a primis sue etatis Ecclesie luminibus? uI et seq. De eodem erudite scripserunt, inter nostrates, Fontaninus presertim, atque De Rubeis, uII. Horum Lucubrationes integre exhibentur in hoc uolumine, 109, 139, 161. Distributio Scriptorum S. Chromatii iuxta nouum ordinem huius editionis, 1. Dicta a S. Chromatio in concilio Aquileiensi anni 381, dum adhuc esset presbyter sub S. ualeriano episcopo, XII, 95, 100. Scripta deperdita S. Chromatii, eorumque indiculus, XII, 97. Scripta S. Chromatio falso attributa, XII, 99 et seqq., 133 et seqq., 158. Editiones uarias Scriptorum S. Chromatii post primam Basileensem, et ante postremam Gallandii, indicat Fontaninus, 121 et seqq. Scriptorum Chromatii que supersunt, necnon deperditorum, ac spuriorum elenchum dedit, non tamen accuratum satis, idem Fontaninus, 137.
    S. Chromatius fratrem habuit, Eusebium nomine, nequaquam uero tertium alium a Fontanino Anonymum dictum, XIu, 109, 110. Aquileiensis Patria Chromatius fuit, XuIII. Hoc probat Fontaninus, 109. Nec prorsus aduersatur De Rubeis; licet Romatium potius uel Romatinum patria, a Portu Plinii Romatino, Chromatium suspicetur, 140. Ex Eusebiorum Aquileiensi familia facile fuit, uti coniiciebat Angelus Maria Cortinouius, XIX.
    Quo anno episcopatum inierit; et a quo fuerit initiatus S. Chromatius? 111 et seqq., 139 et seqq., 161 et seqq. Quantis et quam magnis amicitiis floruerit? 113 et seqq. Rufinum et Hieronymum, licet inter se dissidentes, semper coluit, immo conciliare tentauit, 115. Pontificis Maximi appellationem a Rufino nequaquam Chromatius habuit, ibid., XLuIII, XLIX. S. Ioannis Chrysostomi causam defendendam suscepit S. Chromatius, 117 et seqq., 156 et seqq. Sacrarum Litterarum studio maxime oblectabatur S. Chromatius, 141 et seq.
    Scripta S. Chromatii, que supersunt, ipsius reapse sunt, quidquid dubitanter scripserint Tillemontius atque Ceillierius, XIX et seqq. Hoc probauerat pridem Fontaninus, 126 et seqq. Et nos quoque confirmamus ex Ioanne Clerico, XXI. Quam preclare de his Chromatii scriptis in ueteribus eorumdem editionibus, 128. Quis horum scriptorum stylus? 133. De his, deque spuriis quid De Rubeis scribat? 157 et seq.
    S. Chromatii Scripta quid reapse sint, cur, et quo ordine, et qua occasione elucubrata? XXII et seqq. Preter primum tractatum seu sermonem, qui proprie est De octo Beatitudinibus, reliqua omnia sunt fragmenta duo, insignia tamen, Commentarii ipsius in Mattheum, et quidem in usum pie lectionis, ab eodem conscripti, XXu. Qua probabiliter occasione Commentarium suum scripsit S. Chromatius ab ipso Euangelii S. Matthei exordio usque ad finem, XXuI et seq. Quid doxologie frequenter a S. Chromatio usurpate? XXuII et seqq. Historias Iudith atque Estheris commemorat, seu ueras historias, nichilque dubitat de diuinitate horum librorum, prout apud catholicos sunt, XXX et seq. Libros quoque Sapientie atque Ecclesiastici pro diuinis habet, XXXII.
    Textus expenditur S. Chromatii de S. Ioanne Baptista, XXXIII et seqq. Textus similiter alius, qui agit de Quotidiana Fidelium Communione, XXXuI et seqq. Textus quoque qui ad matrimonium pertinet, ac leges humanas respicit, que tunc uigebant, contra Euangelii doctrinam, XLI et seqq.
    Sanctum Chromatium appellat Rufinus Beselehelem sui temporis XLu, LXXuI. Quo sensu hoc eum nomine appellauerit? XLu et seqq. Iuxta ueterem anonymum auctorem S. Chromatius benemeritus censendus est in Ecclesia Aquileiensi etiam de ecclesiastica liturgia, XLuII.
    Cur S. Chromatius, Aquileiensis episcopus, dictus fuerit episcopus Romanus, et etiam sancte Romane antistes Ecclesie? XLuII et seqq. Referuntur opiniones super hac re Fontanini atque De Rubeis, necnon Abbatis Frobenii, XLuII, XLuIII, LXXIX, LXXX. Opinio nostra asseritur et fulcitur, XLIX et seqq.
    Annus emortualis S. Chromatii, etsi non idem a Fontanino et De Rubeis asseratur, ultra tamen annum Christi 408 non protenditur, LII. Occasione huius anni fuse disseritur de plumbeo quodam sigillo seu numismate nuper inuento, Chromatii Aquil. episc. nomen preferente, et numeralem notam CCCCXX, cum episcopali pedo, LIII et seqq. Concluditur sigillum seu numisma illud opus esse anno millesimo posterius, nichilque facere contra quod Fontaninus ac De Rubeis de anno emortuali S. Chromatii scripserunt, LuII. uide Fontaninus et De Rubeis.
    Quam probabiliter S. Chromatius teneret uiam, ut ab  Aquileia ad Romatium seu Romatinum Portum diuerteret? LIX et seqq. uid. Rufinus, Chrysostomus, Baronius, Tillemontius, Ceillierius, etc.
    Chrysostomus Ioannes S. Testimonia de S. Chromatio episcopo Aquileiensi, LXXuII. Chromatium certiorem facit Chrysostomus de suis erumnis; et Chromatius ipsius causam suscipit defendendam, 117 et seqq., 156 et seqq. Gratias agit Chrysostomus Chromatio pro suscepto ipsius cause patrocinio, LXXuII, 118, 157.
    Ciuitas supra montem posita, quenam sit? 37.
    Clericus Ioannes, ueteres Auctorum, Scriptorumque Catalogos non tanti semper facit, ut spuria aut dubia haberi debeant scripta omnia, que ab iis non recensentur, XXI.
    Codex Rufinianus Ecclesiastice Eusebii Historie, qui in Collegiali capituli Ciuitatensis asseruatur, multe auctoritatis censeri debet, licet fortasse antiquior non sit seculo XII, 115.
    Communio quotidiana Fidelium. uide Quotidiana.
    Concordiensis episcopus, qui a longo iam tempore non Concordie sedet, sed in ciuitate Portus Gruarii, in communi loquendi scribendique modo, non Concordiensis, sed Portus Gruarii episcopus nuncupatur, LI, LII.
    Concupiscentia quoque rea  tenetur ad crimen, 54 et seqq.
    Confessio Sacramentalis, priscis Ecclesie seculis, non premittebatur quotidiane, que tunc uigebat, Fidelium communioni, nisi ab iis, qui se aliquo graui peccato obstrictos sentirent, XXXIX et seqq.
    Cortinouius Angelus Maria. Hic plura Monumenta Aquileiensia recens inuenta illustrauit ad familiam Eusebiorum spectantia; ad quam, iuxta ipsum, fortasse pertinebant sancti uiri Chromatius et Eusebius fratres, XIX. Inscriptionem uie Gemine Aquileiensis accuratiorem dedit in lacuna trium linearum, LXII. Et Hadriani principis inserto nomine ingeniose suppleuit, LXIII. uide Filiasius.
    Corrariana societas litteraria, olim uenetiis exstans, nuper tantum detecta, et de qua scriptorum, aut uenetorum, aut exterorum, hactenus nemo, LuI, LuII.
    Crucis signum in sigillis ueterum episcoporum, LuIII.
    Cyprianus S. Exomologesin conscientie memorat apud sacerdotes Dei, etiam pro cogitationibus minus rectis, XL.
    De Rubeis Bernardus Maria: Hic in suis Monumentis Ecclesie Aquileiensis, etc., de S. Chromatio multa erudite disseruit; cuius etiam Lucubratio integra hic exhibetur, XIu, 139. Etiam in suis Dissertationibus uarie eruditionis quedam attigit de S. Chromatio contra Fontaninum: atque hec ipsa dantur in fine, XIu, 161. Citantur nummi patriarcharum Aquileiensium, quos ipse ere inciso eruditis notos fecit, atque illustrauit, Lu. Fallitur tamen uir egregius, dum Palladium Helenopolitanum testari asserit scriptas a Ioanne Chrysostomo litteras etiam Chromatio Aquileiensi de erumnis suis: ipse namque Chrysostomus hoc in fine Epistole testatus est, 156 et LXXuII. Aliter hodie fortasse scriberet de Fortunatiano episcopo Aquileiensi ante S. ualerianum, 161. uide Fontaninus.
    DEUS, quamuis omnium Dominus, quorum tamen precipue Dominus esse dignetur? 92.
    Diabolus, quorum dominus intelligatur? 92.
    Diarium Gallicum. uide Iournal des Sauants.
    Dicta a S. Chromatio  in concilio Aquileiensi anni 381, 95.
    Dilectionem fraternam quanti faciat Dominus? 48, 49, 50.
    Diocletianus augustus. Huius principis nomen putauit Bertolus exstitisse olim in lacuna trium linearum inscriptionis Aquileiensis uie Gemine, LXIII.
    Diuitum pericula, et Thesaurorum fallacia, 87, 88. Quomodo etiam diuites Thesaurum celestem consequi possint? 89.
    Doctrine celestis mirum principium! non a terrore incipit, sed a beatitudine, 4.
    Doxologie a S. Chromatio usurpate, et qua de causa? XXuII et seqq. Earum diuersitas; et qua probabiliter de causa? XXIX. Doxologiarum usus in Epistolis apostoli Pauli, necnon et Petri, XXuII. In Epistola quoque 1 S. Clementis pape ad Corinthios, ibid. Animaduersio cl. Morcelli de uario Doxologiarum usu apud ueteres Patres, XXIX et seqq.
    Ecclesia est ciuitas supra Montem posita, 37, 38.
    Eleemosynam facientes, tuba canere non debent; et quare? 70, 71.
    Episcopus est Ecclesie oculus ex Euangelio; quem abiiciendum ex doctrina Dominica ait Chromatius a corpore Ecclesie, si per prauam fidem et turpem conuersationem Ecclesie scandalum fuerit, 57. Iterum episcopus est oculus corporis Ecclesie, si catholicus et fidelis doctor exstiterit; secus, si per heresim obcecatus, etc., 91.
    Estius asserit S. Ioannem Baptistam non fuisse sine uenialibus peccatis, et ideo Christo dixisse: Ego a te debeo baptizari, XXXuI.
     Eusebii Cesariensis Chronicon in uetustioribus mss. caret Areolis illis, ubi anni Domini ab ipsius Natiuitate signati nunc in editionibus apparent, LIu. Eusebii Historiam Ecclesiasticam Latinam fecit Rufinus iussu Chromatii, eamque eidem nuncupauit, LXXu, 115 et seq. 143.
    Eusebius sancti Chromatii frater, diaconus prius Aquileiensis fuit, postea episcopatus honore cumulatus, Xu. Facile esse potuit Bononiensis sedis episcopus; idemque propterea, qui concilio Aquileiensi interfuit anno 381, et inter sanctos episcopos Bononiensis Ecclesie numeratur, Xu, XuI. Explanatur difficultas, que oritur ex epochis sancto Eusebio Bononiensi signatis apud clarissimum Lambertinum, XuII, XuIII.
    Eusebianam quamdam familiam Aquileiensem, et illustrem quidem, nobis notam fecerunt, non multis abhinc annis, monumenta aliquot, eaque preclara, que ex Aquileie ruderibus eruta fuerunt, XuIII. Ea cl. Angelus Maria Cortinouius libellis editis illustrauit; neque egre omnino coniecit ad hanc familiam pertinuisse ambos hos fratres, Eusebium atque Chromatium, XIX.
    Exomologesin conscientie memorat S. Cyprianus, quam faciebant Fideles apud sacerdotes Dei, etiam pro cogitationibus minus rectis, XL.
    Filiasius Iacobus, Cortinouio adheret in Hadriani principis nomine inscriptioni uie Gemine inserendo; quin notam tamen habuerit emendationem ab eo factam in lacuna trium linearum, LXIII.
    Flaccus Albinus. uide Alcuinus.
    Florius Franciscus comes, metropolitane Utinensis prepositus. Hic Lectiones proprias pro officio S. Chromatii lucubrauit, uIII. Eas uideas, LXXXI. Procliuitatem quamdam patefecit in Bachiario suo Rome edito agnoscendi in sancto Eusebio Bononiensi Eusebium Chromatii Aquileiensis fratrem; deinde procliuitatem illam extendit, ut rem probare, coniecture tamen nomine, in promptu haberet, XuI.
    Florius Philippus comes, precedentis F. F. laudatus, XuI.
    Fontaninus Iustus archiepisc. Ancyranus. Hic in sua Historia litteraria Aquileiensi egregie de S. Chromatio scripsit; cuius etiam Lucubratio hic exhibetur, XIII, 109. Gallandius quoque Lucubrationem hanc ualde commendat, LXXXuIII.
    Tertium tamen Chromatii fratrem, quem Anonymum dicit, frustra asseruit, XIu, 109, 110. Errat quoque Fontaninus, dum anno 400 adhuc asserit in uiuis fuisse Eusebium episcopum, Chromatii fratrem, 110. Necnon dum ait anno 371 Chromatium fuisse adhuc Diaconum, ibid. Errat similiter, dum Origeniane damnationis ad Chromatium transmisse mentionem fieri asserit in Epistola S. Anastasii pape ad Ioannem Hierosolymitanum, 115. Gratis asserit S. Chromatium nominatum fuisse a Rufino Aquileiensi pontificem maximum, et hoc honoris causa, 115 et seq. Huius tamen erroris causa fuit, quia uallarsianam Rufini editionem, que longe post ipsius obitum prodiit, et in qua Barreane prioris error corrigitur, ille uidere non potuit, 116. uide Barre. Anno 1713 Lucubrationem suam de Chromatio scribebat Fontaninus, anno uero 1736 obiit; ideoque pleraque illi nota non fuerunt, que postea ab eruditis enucleata sunt, ibid.
    De Chromatii anno emortuali disserit Fontaninus, de successore ipsius, deque cultu, quem in Ecclesia obtinuit, 119 et seqq. De episcopi etiam Romani titulo S. Chromatio attributo, 122 et seqq. Hallucinatur uir doctus, dum Chromatii textum de Trinitatis mysterio a se ex Alcuini ms. relatum, legi asserit totidem uerbis in Bibliotheca PP. Lugdunensi, 125.
    Blondellas a Fontanino refutatur, 118 et seqq. Magdeburgenses Centuriatores similiter, 110. Et ab eorum calumniis Chromatius uindicatur, 130 et seqq. uide Chromatius, et De Rubeis.
    Fortunatianus episcopus Aquileiensis Commentarium scripsit in Euangelia; de quo S. Hieronymus, XXu. Hic, etsi male audiat Ariani dogmatis causa, nouissime tamen habuit defensores, qui pro ipsius recta fide decertarunt, XXuI. Aliter propterea de eodem hodie fortasse scriberet etiam De Rubeis, 161.
    Frobenius abbas, nouissimus editor operum Alcuini, opinionem suam promit, cur S. Chromatius dictus fuerit episcopus Romanus, XLuIII, LXXIX, LXXX.
    Galenus medicus, asserit Traianum principem Italie uias pene omnes instaurasse, LXIu. Quid si Traianum scribens, Traianum-Hadrianum indicare uoluerit? LXu.
    Gallandius Andreas. De S. Chromatio episcopo Aquileiensi: ex Prolegomenis ipsius ad tomum uIII Bibliothece ueterum Patrum, etc., LXXXu. Hic Fontaninum laudat, ueluti eum, qui Chromatianam spartam omnibus melius adornauit, LXXXuII.
    Garnerius Ioannes. Hic S. pape Anastasii epistolam ad Ioannem Hierosolymitanum interpolauit; licet hoc fecerit  supplementi gratia, et absque ulla decipiendi uoluntate, 115, 146, 148.
    Gentiles a S. Chromatio nominantur, uelut adhuc suo tempore exstantes, et persecutioni faciende promptos, si hec excitaretur, 51. Idem memorat Fontaninus, 127.
    Gregorius S. Nazianzenus, Beselehelem appellauit sanctum Basilium Magnum, XLu.
    Grynei Ioannis editio Scriptorum S. Chromatii inter Monumenta SS. Patrum Orthodoxographa Basilee 1569 plurimum ualuit ad emendandas editiones Bibliothece PP. Lugdunensis, et nouissime Andree Gallandii, X. Egregie sentit Gryneus de S. Chromatii Scriptis, 128.
    Hadrianus Augustus. Huius principis nomen, potius quam Diocletiani, exstitisse olim in Inscriptione Aquileiensi uie Gemine, merito putant contra Bertolum Asquinus, Cortinouius, Filasius, LXIII et seqq. Eiusdem principis nomen exstitisse autumamus etiam in altera Aquileiensi Inscriptione uie Annie, recens detecta, LXII. Inuicti elogium, in utrisque Inscriptionibus apparens, Hadriano primum in Lapidibus dari cepit, uti Bertolus animaduertit, LXu. Hadrianeum Aquileie hic princeps condidit; quod demum Christianorum Sacris, post Ecclesie pacem, addictum fuit, LXIu. Cur deletum Hadriani nomen in utrisque his Inscriptionibus? LXu et seqq.
    Henricus Quartus imperator. Huius principis nummi, nuper uenetiis inuenti, in Arca Diui Marci Euangeliste, exhibent litteram C duobus angulis rectis a tergo sitis efformatane, Lu.
    Heroldus Ioannes, egregie de Chromatii Scriptis sentit in suis Orthodoxographis, etc., 128.
    Hieronymus S. Testimonia plura huius sancti doctoris in unum collecta de S. Chromatio episcopo Aquileiensi, LXXI et seq. Epistole tres, sub S. Hieronymi nomine, ad Chromatium et Heliodorum, 100, 101, 106. Chromatii rogatu, Hieronymus uarios Bibliorum libros in Latinum sermonem conuertit, 113 et seqq., 141 et seqq. Hieronymi silentium de Chromatii Scriptis in libro de uiris illustribus nichil facit pro Scriptis ipsis Chromatio abiudicandis, 128. Dissidium Hieronymum inter et Rufinum pro Origenis dogmatibus, 142 et seqq. Hieronymi uerba de Rufini damnatione mitiore sensu exponenda sunt, 149. uide Chromatius, Rufinus.
    Hodie uox in pane quotidiano, quem petimus, quid significet? 79.
    Honorius Augustus. Testimonium de S. Chromatio episcopo Aquileiensi, LXXuIII, 117, 156 et seqq. uide Arcadius.
    Hypocrisis, et Hypocrite, maxime in orationibus fundendis, in Euangelio damnantur, 72.
    Inimicorum dilectio ex Euangelio inculcatur, 68, 69.
    Inscriptiones due Aquileienses, de uiis ad Aquileiam pertinentibus. Annia et Gemina, LX et LXII. Uni eidemque principi uidentur posite, ob uias ambas ab eodem restitutas, LXII. Hic autem Hadrianus fuisse perhibetur, LXIII.
    Inuidia bono facto semper est comes, 8.
    Iota et Apex de Lege, quid mystice significare etiam possint? 44.
    Ieiunium, non propter humanam gloriam  sed propter futuram spem, 83. Opus ieiunii uultus hilaritate uelemus, 85. Exempla afferuntur huius ieiunii, ibid.
    Ioannes Baptista S. Hic, iuxta Chromatium, baptizatus a Christo fuit; et baptismo egebat, quia sine peccato esse non poterat, XXXIII. Hec res fusius pertractatur, ibid. et seqq.
    Iob, se in omnibus uirum Euangelicum prebuit, et mandatum Domini, antequam audiret, impleuit, 55.
    Iournal des Sauants, mense Martio anni 1745. Notatur huius diarii indiligentia in recensenda opinione Remygii Ceillieri de Scriptis S. Chromatii, XXI et seq. uide Treuoltienses.
    Iuramentum. Iurare nos prorsus non conuenit, aiebat S. Chromatius; et qua de causa? 60. Quare Deus noster sepe iurauerit? 61. Per elementa iurare nos prohibet Dominus; et quare? ibid. et 62. Chromatii sententiam de Iuramento expendit Sixtus Senensis, 130. Preclara de Iuramento doctrina S. Ambrosii, ibid.
    Iustitia, quomodo expetenda a nobis, ut uere beati esse possimus? 25, 26. Iustitie desiderio in tantum sitire debemus, ut propter eam et penas corporis, et ipsam mortem contemnere debeamus, 30.
    Iustitia Scribarum et Phariseorum quenam fuerit? 45. Iustitiam nostram coram hominibus non facere, quid sit? 69, 70.
    Labus Ioannes, publici iuris primus fecit inscriptionem Aquileiensem, nuper Aquileie inuentam, que nobis nunc primum notitiam prebet cuiusdam uie Aquileiensis, Annia dicte, LIX.
    Lambertinus Prosper . Hic meminit S. Eusebii episcopi Bononiensis, nulla tamen mentione  facta Aquileiensis huius sancti uiri originis, XuII. Epochas ipse signat episcopatus Eusebii Bononiensis; et difficultas que ex his epochis oritur contra Eusebium Chromatii fratrem, aut ualde minuitur, aut tollitur, XuII, XuIII.
    Lauare faciem, iuxta Euangelium, quid sit? 86.
    Lectiones Proprie pro secundo Nocturno, ad Officium S. Chromatii Aquilei. episcopi, LXXXI. uide Florius Franciscus.
    Legem soluere et Prophetas non uenit Dominus, sed adimplere; et quomodo? 43, 46.
    Leges humanas Diuinis preferre, delinquere est, XLII. Nemo sibi blandiatur de legibus humanis, que contra Dei legem sunt, XLIu.
    Lipsius Martinus, quam preclare de Chromatii Scriptis in suo Micropresbytico? 128.
    Lirutus Ioannes Iosephus, ere incisos dedit nummos, atque illustrauit, qui in Foroiuliensi prouincia cursum habuerunt, Lu. Nummum, inter alios, uenetum exhibet, qui habet litteram C duobus angulis rectis, a tergo sitis efformatam, ibid.
    Litterarum forme, que apparent in Chromatiano sigillo, seu numismate, indicant illud conditum fuisse post annum Christi millesimum, LIu.
    Lucerna, ad quid accenditur? et qui Lucerne nomine in Euangelio intelligantur? 38, 39. Quinam sint qui lucernam cece mentis uelamine obscurant? 39, 40. Huius lucerne Euangelice typi ueteres exponuntur, 40. Quid sit lucernam in manibus portare? 41. Lucerne nomine etiam Dominum intelligere possumus, qui prius humilis tamquam Lucerna apparuit, et postea in ipso Crucis Candelabro tamquam Sol resplenduit, 41, 42. Lucerna corporis nostri quid sit? 89, 90.
    Luctus salutaris, qui intelligendus sit? 6. Quinam lugentes sint beati? 23.
    Lumen mundi discipulos suos Dominus nuncupat; et qua de causa? 37.
    Lupius Antonius Maria, fragmentum Latini lapidis exhibet, ubi littera C apparet, constans duobus angulis rectis a tergo sitis, Lu.
    Mabillonius Ioannes, de episcoporum antiquis sigillis citatur, deque Crucis signo, quod proprio nomini anteponebant cum subscriberent actis seu chartis, LuIII.
    Magdeburgenses Centuriatores a Fontanino refutantur, in eo, quod de Chromatii etate scribunt, 110. uindicatur quoque Chromatius ab eorum calumniis, 130 et seqq.
    Malus, a quo liberari in fine Orationis Dominice postulamus, quis sit? 81, 82.
    Mammona quid sit, que interdum etiam religiosas mentes captiuat? 92, 93. uide Barthius.
    Mandata Dei, que iudicio hominum Seculi minima putantur et parua, apud Deum non sunt parua, sed necessaria, 44.
    Maninus Leonardus Comes, Patricius uenetus, laudatus, LuI.
    Manus nomine ex Euangelio, iuxta Chromatium, presbyter significatur; quem Dominus a corpore Ecclesie abscindi iubet, si prauam fidem teneat, aut non recte uiuat, 57.
    Manus dextera et sinistra in Scripturis quid sint? 71.
    Marchinius Ioannes Franciscus. Quid asserat de libro Estheris, atque de libro Ecclesiastici? XXXI et XXXII.
    Matrimonium. Doctrina S. Chromatii de Matrimonii uinculo ex Euangelica lege, contra ac tunc permitterent leges humane a Paganis condite, XLI et seqq. et 59. Documenta super hac re primorum Ecclesie magistrorum ad Fidelium informationem, XLIII. Que S. Chromatius Aquileienses docebat super humanis Gentilium legibus Matrimonia respicientibus, eadem paulo pridem Mediolanensibus predicauerat S. Ambrosius, XLIu.
    Mendacium. Mentiri, etiam sine Iuramento, licitum non est, 60. Omne mendacium ad auctorem Diabolum reuocatur, 62.
    Mercatus frequentia dat S. Chromatio occasionem habendi Sermonis ad populum, 3. Sub mercatus figura, merces proponuntur spirituales, ibid. et 10. Ex hoc Mercatu a Chromatio nominato, quid inferat Fontaninus? 127. uocem Mercatus idem Fontaninus Latinam defendit contra Florentinium, 134.
    Misericordia Dei non promeretur, nisi a misericordibus, 27.
    Misericors in ipsos etiam inimicos, maiorem sibi cumulum misericordie in aduentu Domini preparabit, 7.
    Mitis homo esse non poterit, nisi prius pauper spiritu factus fuerit, 5. Quinam uere mites dicendi sunt, ideoque beati? 24.
    Montem Dominus conscendit Benedictiones Discipulis daturus; et quare? 19 et 20.
    Morcellus Stephanus Antonius. Animaduersio de uario Doxologiarum usu apud ueteres Patres, XXIX et XXX.
    Munditia cordis, et conscientie puritas, nullam nubem ad intuendum Dominum patietur, 7. Quinam uere censendi  sint mundo corde, quos Dominus beatos dicit? 27. Ipsi Deum uidebunt; et quando, et quomodo? Ibid. et 28.
    Neumanus Franciscus; de Grecis litteris omicron et omega figura quadrata efformatis in Nummis uetustissimis, LuI.
    Nicetas S. episcopus Aquileiensis, dictus fuit Romane ciuitatis episcopus in quodam Gennadii codice ms., necnon in prima editione rarissima Operis Gennadiani, XLIX. Fontaninus super hac difficultate Baronio minime suffragatur: sed morte preuentus, rem enucleare non potuit, 122.
    Numisma, seu Sigillum plumbeum Chromatianum, recens inuentum. uide Sigillum.
    O. Littera Latine lingue, figura quadrata exhibetur in plumbeo sigillo, seu numismate Chromatiano, LIII. Hec figura quadrata excludit ab hac littera antiquitatem eui Chromatiani, et prodit potius etatem anno millesimo posteriorem, LuI et seq.
    Oculos eruere, et Manus abscindere, ex Euangelio quid sit? 56. Oculi nomine filii et proximi ueniunt; qui, si scandalum generauerint, abiiciantur a nobis, 56. Oculi nomine episcopus etiam significatus agnoscitur a Chromatio; quem episcopum abiiciendum docet a corpore Ecclesie, si per prauam fidem et turpem conuersationem, Ecclesie scandalum fuerit, 57. Iterum Oculus corporis Ecclesie episcopus est, si catholicus et fidelis doctor existat; secus, si per heresim obcecatus, etc., 91.
    Oratio quomodo a nobis facienda? 72, 73. Clamore uocis non est opus in oratione, sed clamore fidei, et religiose mentis deuotione, 73. uaria deuote orationis exempla, ibid. Multiloquentia uerborum in oratione opus non est, 74.
    Oratio Dominicalis a Chromatio per partes explanatur, 74 et seqq. In hac breuitate orationis uniuersa continentur, que fidei ac saluti nostre sunt necessaria, 82. Hec Dominica Oratio uidetur esse illud uerbum breuiatum, quod prenuntiauerat Isaias, ibid.
    Origenes. Huius  errores a S. Chromatio denuntiati suis populis fuerunt, 115, 145. Fallitur Fontaninus, dum Origeniane damnationis ad Chromatium transmisse mentionem fieri asserit in epistola S. Anastasii pape ad Ioannem Hierosolymitanum, ibid. Origenis errores nichilominus ab Anastasio papa damnati; et Origenis libri interdicti fidelibus fuerunt, 146 et seqq. Origenes ipse hereticus populis denuntiatus, ibid. Origenis causam distinxit S. Anastasius papa a causa Rufini Aquileiensis, ibid. et seqq. uide Rufinus, Hieronymus.
    Paciaudius Paulus Maria. Scriptores recenset, tum catholicos, tum externos, qui de S. Ioanne Baptista, deque rebus ad eumdem pertinentibus, egerunt, XXXuI.
    Pacifici quinam sint, et que potior et sublimior pacificatio? 8. Pacifici sunt, qui pacem Ecclesie sub catholice fidei unitate custodiunt, 28. Omni studio pacem Ecclesie seruare nos conuenit, 29.
    Palladius Helenopolitanus. Testimonium de S. Chromatio episcopo Aquileiensi, LXXuIII. Nequaquam Palladius, sed Chrysostomus ipse est, qui scriptas asserit a se litteras etiam Chromatio Aquileiensi, de exsilio, et erumnis suis, 156.
    Panis noster quotidianus, quem petimus in Oratione Dominica, quid sit? 78.
    Pape appellatio S. Chromatio attributa a S. Hieronymo, LXXI, LXXII, LXXIII. Hec honoris compellatio, passim obuia tunc temporis episcopis erat, XLuIII. Hec fortasse in causa fuit, cur facilius S. Chromatius ab ineruditis amanuensibus posterioris eui Romanus episcopus, ac etiam pontifex maximus scriberetur, ibid. et LXXX, 165.
    Patrem habere nos Deum, et licenter dicere Patrem Deum ac Dominum nostrum, quante gratie munus sit? 75.
    Paulinus S. Nolanus, Aduersarium illum, quocum ex Euangelio reconciliari debemus, dum adhuc sumus in uia, Spiritum Sanctum intelligendum esse putat, 132.
    Pauperes spiritu, quinam sint? 5. Pauperes spiritu ipsi incipiunt iam esse mites, 6. Non omnes pauperes sunt beati, 21. Beate paupertatis exemplum nobis primi in se Apostoli prebuerunt. Ibid. Paupertatis doctrinam, de qua Chromatius, egregie defendit Fontaninus contra Magdeburgensium calumnias, 130 et seqq.
    Pax Ecclesie. uide Pacifici.
    Peccatorum dimissio a Deo non obtinetur, nisi nos ipsi in nos peccantibus dimittamus, 79, 80, 82.
    Pedum episcopale, quod uisitur in parte postica sigilli seu numismatis Chromatiani, indicat etatem illius operis Chromatio posteriorem; maxime uero pedi illius forma, LIX.
    Persecutionis tempore propter nomen Christi, omnia debemus cum gaudio accipere, et tolerare, 30. Ad persecutionis tempora animos parat Christianorum Chromatius, 64, 65.
    Pontificis Maximi titulo nequaquam Rufinus Chromatium nominauit, honoris causa, uti existimat Fontaninus, 115, 116. Ita appellatus conspicitur in editione operum Rufini, quam adornauit Renatus Laurentius De la Barre, quaque  Fontaninus fortasse utebatur; sed errore Antiquariorum, ut uallarsius scribit, XLuIII, XLIX. Minime uero ita appellatur Chromatius in insigni codice Rufiniano Collegiate Ecclesie Ciuitatensis, qui multe auctoritatis censeri debet, 115.
    Pontificis Maximi titulus anno Christi 400, aut circiter, quo Rufinus ad Chromatium uersionem suam nuncupabat Eusebiane Historie, nondum in Christianum usum traductus fuerat; neque ad indicandum Supremum Ecclesie Hierarcham, Romanum pontificem, 115, 116. Tertulliani textus unicus, qui, pro hoc titulo iam pridem Romano episcopo attributo, affertur a uiris clarissimis, ad rem non facit, 116.
    Presbyter, Manus nomine, in Euangelio significatur. uide Manus.
    Quotidiana Fidelium communio priscis Ecclesie seculis. De hac, XXXuII. Hec uigebat in Aquileiensi quoque Ecclesia S. Chromatii tempore, ibid. et 79. Questionem exortam, eo circiter tempore, et fortasse inter Afros, de quotidiana, an potius intermissa Fidelium communione, pulchre diremit S. Augustinus, XXXuIII. Quotidiane communioni non premittebatur confessio sacramentalis, nisi ab iis, qui se aliquo graui peccato obstrictos sentirent, XXXIX et seqq.
    Raca in Euangelio quid sit? et cur uetet Dominus dici fratri Raca? 47.
    Radagaisius Gotthorum dux, anno 404 aut 405, Italiam ingressus, Aquileiensem agrum tentauit, L.
    Regni Dei aduentus, quem in Oratione Dominica postulamus, quomodo intelligi debeat? 77.
    Repudii libellus apud Iudeos quare permissus? et cur sublata a Domino ac Saluatore nostro illa licentia? 58.
    Residentie, uti aiunt, episcopalis loca, S. Chromatii tempore, nondum ita fixa sancitaque erant, prout sequentibus seculis, L.
    Romani episcopi appellationem habuit S. Chromatius; et qua de causa, iuxta opiniones Fontanini, De Rubeis, et Abbatis Frobenii? XLuII, XLuIII. Opinio nostra super hac re exponitur, et fulcitur, XLIX et seqq.
    Romatius, seu Romatinus Portus a Plinio memoratus, ubi aliquando S. Chromatium diuersatum fuisse autumamus, XLIX, L et 140, 163. In hoc Romatio, seu Romatino Portu S. Chromatius diem fortasse clausit extremum, LII.
    Rubeis. uide De Rubeis.
    Rufini duo, ab Aquileiensi diuersi occurrunt in epistolis S. Hieronymi, 150. Num alter ex his libellum palinodie scripserit, qui Rufino Aquileiensi tributus fuit? 150.
    Rufinus presbyter Aquileiensis, tempore S. Chromatii, eumdem sui temporis Beselehelem dixit; et quo sensu? XLu et seqq. et LXXuI. Testimonia eiusdem Rufini de S. Chromatio afferuntur, LXXu et seq. Rufinum Aquileie baptizauit S. Chromatius, dum presbyter esset, anno 371 aut 372, 110. Rufinum Chromatius semper coluit; immo cum Hieronymo conciliare tentauit post exorta inter utrosque dissidia, 115, 153. Rufinum, ex monacho iam presbyterum factum, Aquileiensi clero aggregauit Chromatius, 153. Quanta cum laude de Rufino Aquileiensi scripserit Palladius Helenopolitanus? ibid. Preter Chromatium, alii quoque sanctissimi uiri amicitias cum Rufino Aquileiensi colebant, 154 et seqq.
    Rufini codex membranaceus Ecclesiastice Eusebii Historie Latine facte, seculi circiter XII, exstat in Tabulario Collegiate insignis Ecclesie Ciuitatensis: de hoc codice coniectura, 115. Chromatium nequaquam Rufinus appellauit pontificem maximum, ibid. et XLuIII, XLIX. Rufini Prologus ad Chromatium in Eusebii Historiam a se Latinam factam, LXXu, 115 et seqq., 143. Dissidium Rufinum inter et S. Hieronymum pro Origenis dogmatibus, 142 et seq. Rufini causam a causa Origenis distinxit S. Anastasius papa in Epistola ad Ioannem Hierosolymitanum super hac re, et Rufinum ipse nequaquam absolute damnauit, 146 et seqq. Num Rufini Aquileiensis sit libellus palinodie, quem uulgauit Norisius, etc., 149 et seqq. De Chromatii morte nimium doluit Rufinus; et Aquileie amplius commorari nolebat: incertus tamen erat quo pergeret, 159 et seqq. uide Hieronymus. uide Chromatius.
    Secularium rerum contemptum nobis Dominus inculcat in Euangelio, 65.
    Sal terre quid sit, inquiritur; et quomodo Apostoli sal terre dicti? 31, 32. uirtus salis exponitur; et quid Gratia celestis per salem figurata operetur in nobis? 32. Huius salis figure ueteres exponuntur, 33, 34. Infatuari salem, quid sit? 35. Iude Iscariotis exemplum proponitur; qui cum sal et ipse fuisset, infatuatus postea, de domestico fidei, inimicus factus est ueritatis, ibid. Quid sit infatuatum salem conculcari ab hominibus? 36.
    Sanctificatio nominis Dei, quam in Oratione Dominica postulamus, quid sit? 76.
    Scripta deperdita S. Chromatii Aquileiens. episcopi, 97.
     Scripta S. Chromatio Aquileiensi episcopo falso attributa, 99.
    Serry Iacobus Hyacinthus. De S. Ioannis Baptiste sanctificatione in utero matris multa erudite disserit, XXXu.
    Sichardas Ioannes. Epistola nuncupatoria Scriptorum S. Chromatii Sigismundo Ilsungo, LXXXIII. Quam preclare in ea de S. Chromatii Scriptis? LXXXIu et 128.
    Sigillum, seu numisma plumbeum Chromatianum recens inuentum, cuius etiam typus exhibetur, ad S. Chromatii Aquileiensis etatem nullatenus pertinet, LIII et seq. Quinimmo post annum Christi millesimum conditum fuit, LIu et seqq. Qua probabiliter de causa tunc conditum putamus? LuIII. De ueterum episcoporum sigillis, uide Mabillonius.
    Sixtus Senensis. Monitum de falsis epistolis sub Chromatii et Heliodori nomine ad Hieronymum, et sub Hieronymi nomine ad Chromatium et Heliodorum, 99. Hic nonnulla quoque Chromatii loca cum ueterum Patrum sententiis conferens, luculenter explanat, 129 et seqq.
    SPIRITUS SANCTI mentio, quando, et cur in Doxologiis a Patribus inuecta? XXX. Spiritum S. putat Chromatius intelligendum esse aduersarium illum, quocum reconciliari ex Euangelio debemus dum adhuc sumus in uia, 52. Hanc Chromatii sententiam Magdeburgenses arguunt; sed prorsus maligne, ut Fontaninus ostendit, addito etiam exemplo S. Paulini Nolani, 132.
    Stua Ioannes Petrus a. Hic post Fontaninum, Fortunatianum episcopum Aquileiensem peculiari dissertatione ab Arianismi labe liberauit, XXuI.
    Tentatio, in quam nos non induci postulamus in Oratione Dominica, quid sit? 80. Tentationum utilium exempla, 81.
    Terre possessio mitibus promissa, non in presenti uita, sed in futura locum habebit; et quomodo? 25. Calumniantur hanc Chromatii doctrinam Magdeburgenses; sed omnino inepte, ut Fontaninus animaduertit, 132.
    Testimonia ueterum selecta de sancto Chromatio Aquileiensi, LXXI et seqq.
    Theodosius Magnus Augustus tyrannum Maximum Aquileie obsedit, captumque morte mulctauit anno 388. Tyrannum quoque Eugenium anno 394, in Aquileiensi agro prelio superauit, ac morti addixit, L. Theodosius Aquileie aliquamdiu subsistens tyranni Maximi Acta abrogauit, 112.
    Thesauros nostros uult nos Dominus in celo recondere; et quomodo? 88. Non potest cor in celis habere, qui thesaurizare sibi magis in terra maluerit, 89.
    Tillemontius cuperet solidiora adesse monumenta, que S. Chromatio Aquileiensi Scripta assererent sub illius nomine edita, XX. Huic Fontaninus satisfecit, 126 et seqq. Nos quoque nonnichil addimus super hac re, XXI.
    Tiraboschius Hieronymus. Quid de tempore, quo, apud Italos saltem, cepit usus signandi chartas annis Christi? LIu.
    Titulus prime editionis Scriptorum S. Chromatii episcopi Aquileiensis, una cum epistola nuncupatoria Ioannis Sichardi, LXXXIII.
    Tractatus titulum, quem Gallandius posuit Scriptis S. Chromatii, nos quoque retinuimus, etsi ab eius ordine recesserimus, IX.
    Traianus Augustus. Hic pene omnes Italie uias instaurauit, teste Galeno medico, cuius uerba afferuntur, LXIu. Ipsi tamen posite non fuerunt inscriptiones Aquileienses due deleti nominis, uias Anniam et Geminam indicantes; quia hanc iniuriam Princeps Optimus non merebatur, ibid.
    Treuoltienses diarii litterarii conditores, mense Nouemb. anni 1744 Ceillieri articulum de Chromatio Aquileiensi genuine referunt, contra ac fecerint anno sequenti auctores diarii alterius des Sauants nuncupati, XXII.
    Tribulationem fratrum, quasi propriam, computare debemus; et ideo petentibus, uel mutuo postulantibus, communicare, 66, 67.
    TRINITATIS mysterium. Celebris textus S. Chromatii de hoc mysterio, qui deprauatissimus exstat tum in Biblioth. PP. Lugdunensi, tum in nouissima Gallandii, sue integritati restitutus exhibetur, X, XI et 17, 18.
    Turre , laudatur, 115.
    Ungere caput, iuxta Euangelium, quid sit? 85.
    uainesius, e Maurinorum Familia, animaduertit litteram C duobus angulis rectis a tergo sitis efformatam, obtinuisse in inscriptionibus XI seculi, Lu. Litteram quoque Latinam O figura quadrata, in inscriptionibus usurpatam, pertinere ait ad medium euum, LuII.
    ualerianus S. episcopus Aquileiensis. Huic successit in episcopatu S. Chromatius; et quo anno? 111 et seqq., 139 et seqq., 161 et seqq.
    uallarsius Dominicus, editor et illustrator Operum S. Hieronymi, animaduertit Annos Domini citatos in Eusebii Chronico a Diuo Hieronymo Latine reddito, additionis esse ualde posterioris, LIu. Explicat quoque, unde prodierit Pontificis Maximi titulus Chromatio datus in Prefatione  Rufini ad eumdem, etc., ex editione Rufiniana Renati Laurentii De la Barre, XLuIII et 115 et seqq.
    uerbis non solum operandum est, sed etiam factis, 44, 45. uerba inutilia et otiosa quare uetentur? 47, 48.
    uia Annia Aquileiensis. Exhibetur inscriptio recens Aquileie detecta, que uiam Anniam Aquileiensem prodit, hactenus ignotam omnibus Aquileiensium Antiquitatum scriptoribus, LIX, LX. Hec inscriptio genuina est, nichilque in ea uitiatum irrepsit, LX. Locus inquiritur prope Aquileiam, ubi probabiliter hec Annia uia Aquileiensis fuerit, LXuIII. Hac fortasse uia prope aquas sita utebatur S. Chromatius ut ab Aquileia ad Portum Romatinum pergeret, et ut a Portu Romatino Aquileiam rediret, ibid.
    uia Annia Romana. De hac nichil in Scriptoribus antiquis, et parum admodum in inscriptionibus, LXuI et seq. Ex iis tamen uiis erat, que porrigebantur per Italie regiones, que inter Romam et Eridanum sunt, LXuII.
    uia Appia. Cuiusdam Appie uie Aquileiensis in Chartis ueteribus indicate meminit Bertolus: sed hec potius uia Annia est, de qua Inscriptio Lapidis recens detecti, LXuII.  uia Gemina Aquileiensis. Huius uie inscriptionem referunt Bertolus, Asquinus, Filiasius cum lacuna trium linearum, signata per continuam punctorum seriem. At Cortinouius, post accuratam lapidis inspectionem, lacunam ipsam emendauit, spatiolis uacuis interiectis; et Hadriani principis nomen ingeniose inseruit, LXI, LXIII.
    uindicte retributio a Domino prohibetur, et quare? 63, 64.
    uoluntas Dei, quam in Oratione Dominica fieri postulamus, quenam sit? 77, 78.
    Zaccaria Franciscus Antonius. Hic post Fontaninum, Fortunatianum episcopum Aquileiensem purgauit defenditque ab Ariani dogmatis labe, et ab imputatione fracte constantie Liberii pape, XXuI.
    Zucculi Leopoldus et Sanctes fratres, laudati, et testes citati pro recens detecto Aquileiensi lapide, uiam Anniam Aquileiensem indicante, LX.
    Zurla Placidus. Eius epistola de nupero inuento Mauri Boni plumbearum laminarum litteratarum, ex Corrariana litteratorum uetusta societate ueneta, scriptoribus omnibus hactenus ignota, LuI et seq.







INDEX RERUM ET uERBORUM QUAE IN OPERIBUS S. GAUDENTII CONTINENTUR, A col. huius tomi 791 usque ad 1006.
[1Kb]

    Adulari diuitibus, Christiane libertati deforme, 306. e in g permutata, 230 not.
    Aetas ad episcopatum requisita, 332 not.
    Aeterna uita non acquiritur per notitiam secretorum, sed per efficientiam operum bonorum, 350.
    Affligo, Aggrauo, Acquiesco, 251 not.
    Agni paschales utrum in templo, an in domo mactati, 233 not. et 239 not.
    Ale Fidei, 323.
    Ambrosius, 218. Communis pater uocatur, 334. uenerabilis antistes, 367 et ibid. not.
    Ambrosius, Augustinus, Hieronymus, hereticorum oppressores, 417.
    Anaunenses martyres, 339 not.
    Anaunie uallis ubi, ibid.
    Andreas primum Ioannis discipulus, deinde Saluatoris, 337. Passus apud Patras Achaie urbem, 339.
    Angeli conscientias intueri non possunt, 225.
    Anicii, Grece inuicti, 330 et ibid. not.
    Aniciorum progenies, 327 et ibid. not.
    Anime excisio ex Isrele quid sit, 264 not.
    Anni initium unde sumendum, 232 not.
    Ansoaldus Brixie episcopus, 400.
    Apes an sine coitu nascantur, 363 et ibid. not.
    Apostoli dictum deuirginibus quomodo intelligendum, 270.
    Apostoli ex officio uocabulum sortii, 228. Unde dicti, ibid. not. Filii excussorum, 228 et ibid. not.
    Apostoli Petrus, et Paulus, an passi Nerone Rome agente, 368 not.
    Apostolici sacerdotes, 259, 335.
    Apostolici uiri, 336.
    Appendices Dominice Resurrectionis, 361 not.
    Aprilis secundus mensis, 232.
    Architriclinus ex sacerdotali ordine delectus, 289. Eius officium, ibid. et not.
    Arius simulat confessionem catholice fidei, 361 et ibid. not. Turpiter moritur, ibid.
    Armenie frigora immania, 341, 342 et ibid. not.
    Arripere opera pietatis, 320 et ibid. not.
    Ascodrogite, seu Ascite, 279 not.
    Auctor Commentariorum in Iob notatus, 223 not.
    Auctor Operis de moderatione ingeniorum laudatus, 222 not., 248 not.
    Auctor Prenotionum Mystagogicarum, 271 not.
    Auctor Questionum Hieronymianarum castigatus, 314 not.
    Auctores Actorum Lipsiensium castigati, 309 not.
    Azyma cum amaritudine manducanda, 277 et not.
    Azyma subcinericia, 265 et ibid. not.
    Babylon, idem ac confusio, 221.
    Bacchinius  laudatus, 332 not.
    Baculi correptionum, 259.
    Baculus, 258 et ibid. not.
    Balbutire spiritum male legebatur in editis, 254 not.
    Balnee, non balnea, 343 not.
    Baluzius , 221 not., 226 not., 239 not., 283 not. Laudatus, 231 not., 253 not., 271 not.
    Baptismi opus non in nominibus, sed in nomine celebratur,  326.
    Baptismum pro Baptismus, 249 et ibid. not.
    Baptismus per mersionem adhuc retinebatur euo Adel manni, 309 not.
    Barbari tempore Gaudentii Italie imminebant, 317 et ibid. not.
    Barbarorum importunitas, 336.
    Barthius , 220 not., 355 not., 357 not. Emendatus, 230 not., 366 not. Laudatus, 338 not.
    Basilica Concilii Sanctorum olim Brixie, 336 not.
    Basilii neptes Cesaree in monasterio degentes, 340. Quadraginta Martyrum reliquias ab auunculo acceptas, Gaudentio tribuunt, ibid.
    Basilius SS. Quadraginta Martyrum laudator, 341.
    Batus, genus mensure liquidorum, 347 not.
    Benedictini editores Hieronymi, laudati, ac defensi, 314 not.
    Beniuolus, 217. Caput honoratorum, ibid. Eius pietas, ac religio, ibid. Philastrii doctrinis imbutus, 218. Magister memorie, ibid. A Iustina frustra tentatus ut contra Catholicas Ecclesias dictaret, 219. Eligit magis priuatus uiuere, quam mortuus militare, ibid. Grauiter egrotat, ibid. Exigit a Gaudentio ut Paschales Sermones scribat, ibid. Cogit eum ut alios Sermones emendet, 220.
    Bertramus , 264 not.
    Birkeimeri lapsus, 220 not.
    Blanchinus , 336 not.
    Bochartus , 350 not., 364 not.
    Bona , 238 not. Laudatus, 271 not.
    Borromeus  laudatus, 367 not.
    Brissonius , 311 not.
    Brixianarum mulierum luxus reprehenditur, 320 et ib. not.
    Brodium, 244 et ibid. not.
    Budeus a Iungermanno correctus, 285 not.
    Buxtorfius , 232 not., 263 not., 267 not., 303 not.
    Cesarea, maxima Cappadocie ciuitas, 340.
    Cesariensis Ecclesia, 345.
    Calami tam perspicui, quam occulti, quid, 220 not.
    Calciamenta, 239 et ibid. not.
    Calende, idus, et none, ita a Gentilibus uocate, 232.
    Caliga, et caligula, 258 not.
    Camelus per foramen acus, Hebreorum adagium, 350 not.
    Cana quid significet, 274. Ubi sita, 275.
    Canus , 248 not.
    Cantores in conuiuiis Christianorum adhibiti, 272 not. Reprehenduntur, 272 et ibid. not.
    Carceratus, 348 not.
    Casaubonus, 295 not., 304 not. Castigatus, 289 not.
    Cellarius , 251 not., 258 not.
    Certamen nostrum contra uitia carnis est, 316.
    Chiliastarum genus duplex, 245 not.
    Christiana religio ab ethnicis passim traducta, 227 not.
    Christianum esse omnia supergreditur, 341 et ibid. not.
    Christus eodem die resurgit quo mundum creauerat ex nichilo, 232. Sexta feria, qua hominem fecerat, pro eodem passus, 233. Acceptus decima die mensis primi, quartadecima  immolatur, 246 et ibid. not. Eius predicatio unius anni tempore impleta, 249 et ibid. not. Postquam resurrexit, non intrauit synagogam Iudeorum, 252. uariis nominibus a populo Iudeorum appellatus, 302. In crucem eleuatus, quomodo ad se omnia traxerit, 315. Deus in ueteri Testamento prenuntiatur, in nouo autem demonstratur, 312. Quare Iudam leniter tractauerit, 314, 315. uermi comparatus, 363.
    Chrysopolitanus , 346 not.
    Ciborum licentia utendum est, non abutendum, 331.
    Cinelliani Plutei laudati, 289 not.
    Clarius  Brixianus, 222 not., 349 not., 365 not.
    Codex Euang. ms. monasterii S. Iulie Brixie, 222 not.
    Ceno uitiorum obliti, 327 et ibid. not.
    Cogitationum improbarum macule, 224.
    Colubrini gestus, 272 et ibid. not.
    Concilia Sanctorum, 336 et ibid. not.
    Concilium Sanctorum, olim Brixie Basilica, 345.
    Coniugalis opprobrii intestini dolores, 225.
    Conuiuia Christianorum qualia esse debeant, 254 et ib. not.
    Cotelerius , 297 not.
    Crucialia uulnera, 360 not.
    Cruciarum Domini, 360 not.
    Cuneus , 303 not.
    Cuperus , 283 not.
    Dauid ter unctus, 306 not. Eius psalmus idiographus extra Ordinem, 306 not.
    Dausquius , 251 not.
    Dedicatio, uel immolatio idolis, 311 et ibid. not.
    Defecti pro deficientes, 269 et ibid. not.
    Dei facta rebelli spiritu discutienda non sunt, 325. Fidem seruat qui mandati eius iura non uiolat, 329. Prescientia non fallitur, 218. Prouidentia mundus gubernatur, 227 et ibid. not. Quies operosa est, 296. Requies quomodo intelligenda, 294. Sagitte interdum mortem inferunt, interdum beatitudinem prestant, 229.
    Dei Filius quomodo Patre minor, 363.
    Deum imperantem nemo sine pena sacrilegii discutit, aut contemuit, 328.
    Deus non malitiose, sed prouidenter facit diuites, 222. Quare iustos castiget, 226 Natura unus est, positione plures, 239. Facilius necessitati, quam presumptioni ignoscit, 265.
    Deus, uox sepenumero in mss. sublata, eiusque loco repositum Dominus, 300 not.
    Dextere partis opera, 353.
    Diabolus quomodo dicatur Mundi princeps, 310. Post aduentum Christi duplicato contra homines furore succenditur, 352.
    Dies in Script. numerantur secundum Lune cursum, 232.
    Dies superstitionum quinam, 235 et ibid. not.
    Disciplina Arcani, 238 not.
    Diuinitas uino, humanitas aque comparata, 360 et ib. not.
    Doctrina ueritatis quenam bona conferat, 228.
    Dominicus, primus dies, 232. In Scripturis dicitur prima sabbati, 233.
    Dominus naturarum creator, de pane efficit proprium corpus, et de uino sanguinem suum, 240.
    Domus Christiani qualis esse debeat, 272.
    Domus que nichil a theatris discrepant, infelices, 272.
    Domus proxime Flamineis, 396 et ibid. not.
    Doxologia Patribus usitata, 250 not
    Dupinius Gaudentii reprehensor, 312 not. Gaudentium laudat, ibid. et not. Gaudentii sensum non assequitur, 316 not.
    Duplex substantia in Christo, 357.
    Ecclesia hiemalis Brixie, 389.
    Ecclesia Lune comparata, 245. Crescit, et minuitur, ibid.
    Ecclesia S. Ioannis deforis Brixiam, 336 not. An eadem cum basilica Concilii Sanctorum, ibid.
    Ecclesie disciplina quenam olim in dispensatione patrimonii Ecclesiastici, 318 not.
    Edissero, ac dissero, 234 not.
    Eleemosyne largiter, frequenter, gratulanter faciende, 223.
    Eleemosyna ignem peccatorum exstinguit, 316.
    Eleemosynas raro largientes reprehenduntur, 319.
    Elmenhorstius , 228 not., 254 not.
    Elementa tam celestia, quam terrena, humano generi seruiunt, 296.
    Elementorum renouatio post huius seculi finem, 245.
    Episcopi, summi sacerdotes uocati, 332 et ibid. not. Apostolici uiri, 373 not. Die Ordinationis sue concionem habere soliti, 332 not. Olim in alienis urbibus ad concionandum inuitati, 367 not.
    Episcopi Orientales communionem Gaudentio denegant, nisi redire Brixiam promittat, 333.
    Episcopi presentes in concione laudati, 336 et ibid. not.
     Episcopi, uel presbyteri concionantis sermonem altera nonnumquam episcopi astantis concio excipere olim solebat, 336 et ibid. not.
    Episcoporum exempla qui ut se ab episcopatu subtrahent, etatem opponebant, 334 not.
    Error quorumdam Christianorum circa Spiritum sanctum, 288.
    Et cetera, 307 et ibid. not.
    Euangelici textus hyperbole, 302 not.
    Exaratus uermibus, 225 et ibid. not.
    Exodus idem ac egressio, 234
    Exterminatio fermenti, 263 not.
    Exterminator non percussit Aegyptios, sed Deus, 262. Eorum amicus, et princeps erat, ibid. Percutere uult Hebreos, Deo percutiente Aegyptios, 262 et ibid. not.
    f in s permutata, 286 not.
    Fabricius , 353 not.
    Fabricius , 297 not., 306 not., 301 not.
    Fauillas Martyrum honorare, 345 et ibid. not.
    Fenerare Deo, 321 et ibid. not.
    Ferrarius , 217 not. et in not. item 220, 237, 238, 251, 332, 334, 367.
    Ferrarius , 244 not., 394 not.
    Ferri acies, et ignis ustio, modo ad interitum, modo sanandi gratia adhibentur, 228.
    Festiuitas nuptiarum, 269 et ibid. not.
    Feu-ardentius , 297 not., 331 not. Castigatus, 234 not., 249 not.
    Filii excussorum, Apostoli, 228 et ibid. not.
    Flaminia, domus Flaminis, 396 not.
    Flaminius  laudatus, 306 not.
    Flamonium, 396 not.
    g pro c positum initio dictionis, 258 not.
    Galeardus , 266 not. Laudatus, 203, 204.
    Gallica, et Gallicula, 258 not.
    Gaudentius petente Beniuolo Paschales Sermones scribit, 219. Eodem cogente alios emendat, 220. De Notariis queritur qui Sermones suos colligebant, 220. Bis in uigiliis populum allocutus, 251 et ibid. not. Critice artis non imperitus, 314 not. Eius Tractatus nonnulli deperditi, 322 not. Eius Sermo coram Ambrosio habitus, 332 not. Ut se ab episcopatu subtrahat, etatem opponit, 333. Per urbes Cappadocie Ierusalem pergit, 340. A Basilii neptibus, Quadraginta Martyrum reliquias accipit, 340. Eius sermo habitus Mediolani, 367 not. Quandonam conscriptus, 373 not.
    Geruasius et Protasius martyres, 339. Ambrosio se reuelare dignantur, ibid.
    Gleba pro cadauer, 392 et ibid. not.
    Godwinus , 264 not., 267 not., 303 not.
    Grecorum supputatio de tempore diluuii, 298 not.
    Gregorii Turonensis narratio, Gaudentii loco an confirmetur, 339 not.
    Gregorius  reprehensus, 306 not.
    Gronouius , 321 not.
    Grotius , 301 not.
    Hauritorium uerbi, 334.
    Heinsius  eiusque editio Liuii emendata, 353 not.
    Hieronymus a Gaudentio Merula perperam castigatus, 317 not.
    Hierosolyme locus sacrificiis electus, 233 et ibid. not.
    Hierosolymitana peregrinatio olim frequens, 340 not.
    Hominibus singulis sex quedam insunt, 286.
    Honorati quinam, 218 et ibid. not.
    Hornius  castigatus, 340 not.
    Hus regio ubi sita, 223 not.
    Hydrie nonnulle lapidee Nuptiarum Cane ubinam asseruate, 285 not.
    Hyperbole textus Euangelici, 302 not.
    Idola adhuc colebantur tempore Gaudentii, 319 et ib. not.
    Idolatria, fere semper in codd. mss., raro Idololatria, 221 not., 255 not.
    Idololatria unde initium sumpserit, 253 et ibid. not. Eius partes quenam, ibid.
    Idolothyte uictime, 283.
    Idolothytis uesci Christianos, nefas, 283, 303 not. Grauius est quam carnes prohibitas comedere, 329.
    Ignatii locus, 321 not.
    Immolatio, uel dedicatio idolis, 311 et ibid. not.
    Impiorum prosperitas, 222.
    Incipit, et Explicit, 231 not.
    Incorporatio, 241 et ibid. not.
    Indiuisa Trinitatis natura, 324 et ibid. not.
    Inflati gurgitis moles, 278.
    Interior, et exterior homo, si unum sapiant, fratres, 370 et ibid. not.
    Isaie locus utrum historice, an mystice accipiendus, 295 not.
     Italica lingua quandonam orta, 244 not.
    Iesu Naue, 256 not.
    Ieiunare abauens reprehenditur, 317.
    Ioannes Baptista ultimus, sed maximus prophetarum, 336. An passus in Sebastena urbe, 339 et ibid. not.
    Iob rex Arabie, 223 et ibid. not. Seruatur ei coniux non ad solatium, sed ad ultimam tentationem, 225.
    Iudei post aduentum ueritatis, adhuc umbram sequuntur, 238. Quare pro sacrificio Pasche ab agnis, et hedis sumere iussi, 251. Porcis comparati, 288. Eorum purificatio, ibid. not.
    Iudaica traditio de Mundi duratione, 297 not.
    Iudicium duplici ratione intelligi potest, 308.
    Iungermanus , 285 not.
    Iastina ualentiniani uxor, Ariana, 218. Sui temporis Iezabel, ibid. Ambrosium persequitur, ibid. et not. In exsilio moritur, 219 et ibid. not.
    Iustorum tribulatio, 222. Triplicem habet rationem, Correctionis, Purgationis, Probationis, 224.
    K pro c sepe usurpata, 370 not.
    Kalendarium Iudaicum, 263 not.
    Labores passionis Christi omnibus salutares, 364.
    Lamy  eiusque tractatus de ueteri Iudeorum Paschate Gallice editus, 339 not.
    Lex triplex: Naturalis, Mandati, et Littere, 298.
    Libanus Grece thus significat, 276. Mons apud Phenices, ibid.
    Liberalitas diuini amoris, 276 not.
    Libertas arbitrii, 248.
    Lightfootus , 309 not.
    Lindenbrogius , 231 not.
    Lipsiensia Acta castigata, 309 not.
    Lipsius , 228 not., 232 not., 244 not.
    Lucas Euangelista beatos Apostolos pari merito subsequitur, 338.
    Euangelii librum, et Actus Apostolorum conscripsit, ibid. Passus apud Patras Achaie urbem, 339.
    Mabillonius , 258 not., 271 not.
    Macedoniani, seu Pneumatomachi, 287 not.
    Machabei, generis nomen, 326.
    Macrius , 258 not., 285 not. Castigatus, 331 not.
    Maffeius  laudatus, 369 not. Eius Dissertatio Italica de Origine ueronensium, ibid.
    Magister memorie, 219 et ibid. not.
    Magi uniuersarum Gentium legati, 357 et ibid. not.
    Maiellus  laudatus, 336 not.
    Maimonides , 267 not.
    Mammona Syro sermone pecunie, 348.
    Mandati lex quenam, 298 not., 329 not.
    Manicheis displicet non res nuptialis, sed lex, 270.
    Marcion, et Manicheus, Scripturas omnes ueteris Testamenti respaunt, 264.
    Martianeus , 346 not., 361 not.
    Mare Rubrum a Grecis Erythreum uocatur, 294.
    Maria uirgo de gente Moabitarum ex matre originem trahit, 277. Sexus causa mulier nuncupatur, 280. Eius ante partum, et in partu incorrupta integritas, 281. Eadem post diuinum partum, 313. Incorruptibilem pariens, et mater, et uirgo est, 313.
    Martius primus mensis, 232. A Marte dictus, 232 et ib. not.
    Martyrion Grece, Latine Ecclesia, 340 et ibid. not.
    Martyrium ad uicem baptismi, 344.
    Martyrum sanguis olim gypso collectus, 339 et ibid. not. Cineres furto erepti, uel pretio comparati, 345 et ibid. not.
    Mel offerre, Iudeis lege interdictum, 364.
    Menagius  laudatus, 244 not., 307 not.
    Mensis nouorum quare sic dictus, 236 not.
    Mensium, ac dierum nomina a Gentilibus posita, 232 et ibid. not.
    Meriti proprii sibi est causa unusquisque, 315.
    Merula  immerito Hieron. castigat, 317 not.
    Metreta, mensura Attica congiorum decem, 285 not.
    Meursius , 300 not., 356 not.
    Mittens, ac missus in Trinitate cur dicatur, 326.
    Montfauconius , 285 not.
    Morata , 306 not.
    Moyses, Architriclinus a Gaudentio appellatur, 289.
    Moysi pro Moysis secundo casu, 259 not.
    Mss. Codd. plerumque in fine corrupti, 359 not.
    Mundus quomodo Creatorem ac Iudicem suum iudicet, 309.
    Mundus ueris tempore conditus, 232 et ibid. not. Post sex millia annorum durationem in septimo millenario consummandus, 297 et ibid. not.
    Muratorius  laudatus, 340 not.
    Grece, Latine unguentum, 313 not., 315 not.
    Myrothecium, 314 not.
    Myrum fidei, 369 et ibid. not.
     Nazarius Martyr, 339. Ambrosio se reuelare dignatur, ib.
    Neronis crudelitas Petrum, et Paulum interfecit, 368.
    Nigronus  eiusque Tractatus de caliga ueterum laudatus, 258 not.
    Nierembergius , 321 not.
    Nihil nostrum in hoc seculo, 348.
    Niniue iniquitas euersa per penitentiam, 248 et ibid. not.
    Nobilitas uera non subsistit ex diuitiis, sed cognoscitur in moribus, 327.
    Norisius , 226 not., 251 not.
    Notarii latenter appositi, 220 et ibid. not.
    Nouenarius numerus diuidi eque non potest, nisi in tribus ter, 398. Eius significatio, ibid.
    Nox uigil., 231 et ibid. not. Splendidissima, 255 et ib. not.
    Nuptie a Deo institute, ac benedicte, 268.
    Obedientie laudes, 333.
    Obseruatio omnium, 253.
    Oenopte apud Grecos quinam, 289 not.
    , 219. Ab Arianis ualde impugnatur, ibid. not.
    Omnigene, 280 not.
    Opera sabbato uetita quenam, 304 et ibid. not.
    Orbitates charorum, 225.
    Panis quomodo rationabiliter sit figura corp. Christi, 244.
    Pantagatus  Brixianus laudatus, 347 not. Eius codex ms. Sermonum S. Gaudentii citatur passim.
    Paracletus dicendum, an Paraclitus, 322 not.
    Parentalia, 253 et ibid not.
    Parentes filiis suis perpetuam continentiam imperare non possunt, 271. uetus hac de re Ecclesie disciplina quenam, ibid. not.
    Pasche festiuitas cur uerno tempore celebrata, 231.
    Pasche Iudaici obseruantia spiritualibus typis referta, 251.
    Pasche nomen ab Hebrea lingua, non a Greca deriuatum, 231 not. Olim phaska, ibid.
    Pascha nonnumquam secundo mense celebratum, 232 et ibid. not. Celebrandi tempus, 233.
    Paschales dies, 217. Octo olim solemnes, ibid. not. In iis conciones quotidie ad populum habite, ibid. Dies sancti appellati, 218 not.
    Paschales sermones habiti ex suggesto, ac postea in epistolarum figuram conformati, 218 not.
    Pascua feminino genere, 300 not.
    Paulus Gaudentii frater, 356 et ibid. not.
    Pauperes templorum toribus astare debent, 317 not. Pretextu eleemosyne petende per Ecclesiam uagari prohibiti, ibid. Pauperibus largiri et sibi, et suis utile est, 320. Peccamen pro peccatum, 295 et ibid. not.
    Peccaminum pannis indutus Christus Dominus, 295.
    Peccatores celi quinam, 299.
    Pecunie imperare oportet, non seruire, 349.
    Peireskius , 285 not.
    Periculum anime in lege sabbati exceptum, 304 not.
    Perizonius  eiusque dissertatio de morte Iude, 315 not.
    Petrus apostolus uerso ad terram capite crucifixus, 368 et ibid. not.
    Petrus Brixie episcopus, Ramperti precessor, 399. Medice artis peritus, ibid.
    Philastrii patria ignota, 371 not.
    Philastrius, 218. Brixiane Ecclesie fundator, 334. Patriarcharum filius, socius, et emulator, 371. Imitator Pauli apostoli, 372. Arianorum oppugnator, ibid. Ab iisdem uerberibus afficitur, ibid. et in not. Eius liber de Heresibus, ibid. not. Quando obierit, 390 not.
    Philosophi Gentilium confusa esse apud Christianos omnia iudicant, 227 et ib. not. Christianis infensi, ib. not.
    Pictores utrum reprehendendi, quia bouem, et asinum, cunis Domini astantes pingunt, 295 not.
    Pignerius , 311 not.
    Pompa eloquentie, 220 not.
    Ponceleonius  eiusque edit. Physiologi, 354 not.
    Popma  eiusque I. de Oper. seruorum, 189 not.
    Precantationes, 253 et ibid. not.
    Preceptum non coquendi in sabbato, proprie pertinuit ad tempus manne, 303 not.
    Prior, idem ac dignior, 366 not.
    Problema, 228 et ibid. not.
    quinam, 309.
    Psalmus idiographus Dauidi tributus, 306 et ibid. not.
    Quadragiata Martyres, 340. Eorum reliquie a Basilii neptibus Gaudantio tradite, ibid. Populis credentibus proponuntur colende, 341. A Basilio laudati, ibid. Eorumdem passio enarratur, ibid.
    Quintianus , 322 not.
    Reinesius  Barthii reprehensor, 309 not. Eius Epist. ad Daumium, ib. Inscriptio Solis ab eo allata, 330 not.
    Ricciolius  castigatus, 232 not.
     Rigaltius  Tertullianum emendat, 283 et 360 not.
    Rubeus  reprehenditur, 336 not.
    Ruinartus , 342 not. Laudatus, 341 not.
    Rutgersius , 244 not.
    Sabbati dies, Saturni dies appellatus, 233 et ibid. not.
    Sabbati lex male a Iudeis obseruata, 299.
    Sabbato operabantur iusti in Lege ueteri, 304 et ibid. not.
    Sabbatum, septimus dies, 232.
    Sacramenta Baptismi, et Eucaristie, Catechumenis occultata, 237 not.
    Sacramentum, et Mysterium, idem, 255 not.
    Sacramentum Dominici corporis, et sanguinis, quomodo manducandum, 242.
    Sacrificare munus, 254.
    Sanctorum nemo medicina Christi non indiguit, 366.
    Sanguinis, et suffocati prohibitio una et eadem, 330 et ibid. not. Eorum nomine quid uetitum, 331 et ibid. not.
    Sauaro , 269 not., 341 not., 343 not. Castigatus, 332 not.
    Saxius  laudatus, 387 not.
    Scaliger , 267 not. Castigatus, 232 not.
    Scaliger , 251 not., 322 not., 364 not.
    Schedula, Scheda, et Schedium, 220 et ibid. not.
    Schminckius  eiusque editio Eginharti laudata, 253 not.
    Scrinia principum quenam, 219 not. Precipua quatuor, ib.
    Scripturarum exponendarum regula, 365 not.
    Senece liber de Prouidentia laudatur a Lactantio, 227 not.
    Sepulcrorum mensis uina apposita, 253.
    Sermo Christi tota claritate distinctus est, 363.
    Sigonius , 232 not., 236 not.
    Solis Inscriptio ex Reinesio, 330 not.
    Spiritualis, et Spiritalis, 227 et ibid. not.
    Spiritualiter, et Spiritaliter, 339 et ibid. not.
    Squalor teralis custodie, 221.
    Stoa. uide Quintianus.
    Strategia, prefectura, seu rei militaris imperium, 309 not.
    Strategi quinam, ibid.
    Stuckius , 285 not.
    Stupri assiduitas non cohibet luxuriam, sed accendit, 319.
    Suballigature, 253 et ibid not.
     Suille carnes quare Iudeis prohibite, 327. Cur non etiam Christianis interdicte, ibid.
    Tentacula persecutionum, 225.
    Tentationum estus, 230 et ibid. not.
    Thiersius , 322 not.
    Thome curiositas ambiguitatis future scrupulo satisfecit, 338.
    Thomas, Gaudentii sententia, incredulus non fuit, sed Christi uidendi ualde cupidus, 337. Passus apud Indos, 339.
    Thomasius  laudatus, 306 not.
    Thomassinus , 258 not., 318 not.
    Tillemontius , 295 not., 346 not. Laudatus, et emendatus, 340 not.
    Tractatus, et Tractare quid, 231 not.
    Tractatus Gaudentii de diuersis capitulis Euangelii, ante Paschales conscripti, 299 not. Alii a Notariis excepti, a Gaudentio emendati, 301 not.
    Tres natiuitates humano generi concesse, 367.
    Tricliniarche officium, 289 not.
    Trinitatis natura indiuisa, 324 et ibid. not. Mittens, ac missus in ea cur dicatur, 325. In Trinitate est aliud idem, 326.
    Tunc temporis, 328 not.
    Turbella, 356 et ibid. not.
    Urbs Ierichuntis sabbato capta, 304 not.
    Usserius , 321 not.
    ualesius , 218 not., 219 not.
    ualla , 346 not.
    uerbum Dei calciatum, 257 et ibid. not.
    uersiculi nolentibus aliquando facti apud Gaudentium, et Eucherium, 355 not.
    uerus Dei cultor quinam, 226.
    uillici parabola ualde difficilis, 346.
    uillicus iniquitatis, Diabolus, 351.
    uirginitas coniugio melior, 270.
    uossius , 271 not.
    uossius , 249 not., 251 not., 258 not.
    uulpius  Bergomas laudatus, 295 not.
    Weitzius  eiusque ed. Prudentii laudata, 353 not. y in n permutata, 241 not., 369 not.
    Zenonis ueron. episcopi Sermonum ed. ueneta, 367 not.
    Zona pellicea circa lumbos quid significet, 242.







ORDO RERUM QUAE IN HOC TOMO CONTINENTUR.



S. PHeBADIUS
    PROLEGOMENA. 9
    LIBER CONTRA ARIANOS. 13
    CAPUT PRIMUM.---Disputationis occasio et argumentum. Ib.
    CAP. II.---Arianorum fallacie. 14
    CAP. III.---uenenum melle litum. 15
    CAP. Iu.---Deus unus aut nullus. Ceci heretici. Ibid.
    CAP. u.---Arianorum blasphemie. Epistola Potamii. 16
    CAP. uI.---Nicena synodus. ueritas incorrupta. 17
    CAP. uII.---Substantie uox explicatur. Ibid.
    CAP. uIII.---Hereticorum obiectiones soluuntur. 18
    CAP. IX.---Ignota Christi natiuitas. Christus ex Deo, in Deo, cum Deo. 19
    CAP. X.---uerbis, non sensu, heretici nobis conueniunt. Ibid.
    CAP. XI.---Per Spiritum Dei secreta cognoscimus. 20
    CAP. XII.---Mali doctores quid sentiant, quomodo pugnent. 21
    CAP. XIII.---Christus, speculum Dei maiestatis, plenam Patris imaginem reddit. Sabellii heretici. 22
    CAP. XIu.---Ex sacris litteris doctrina Catholica confirmata.
    23
    CAP. Xu.---Ambigue loquuntur heretici. In Patre Deo Filius Deus. Ibid.
    CAP. XuI.---Filius non potest cepisse post Deum. Pater non est sine Filio. 24
    CAP. XuII.---Heretici quidquid de Patre negant, de Filio confitentur. Quomodo uisibilis Dei Filius. 23
    CAP. XuIII.---Filius Dei unitatis uinculum seruans cum Patre, in terris hominem gestabat, neque a celis aberat. 26
    CAP. XIX.---Ariomanite aliud ore, aliud corde sentiunt. 27
    CAP. XX.---Alius a Patre Filius distinctione, non diuisione personarum. 28
    CAP. XXI.---Locus Rom. XI, 36, expositus. Ibid.
    CAP. XXII.---Quid Patropassiani? Quid Ariani? Fidei regula. 29
    CAP. XXIII.---De Hosio Cordubensi auctoris iudicium. 30
    TRACTATUS DE FIDE ORTHODOXA. 31
    PROLOGUS.---Confessio fidei. 31
    Proeminum. Ibid.
     CAPUT PRIMUM.---Nihil periculosius hereticis quibus multa nobiscum paria sunt. 33
    CAP. II.---De Arianorum hereseos confutatione maxime per Scripture testimonia. 34
    CAP. III.---Soluuntur precipua Arianorum argumenta. 37
    CAP. Iu.---Quo argumento Ariani Deum non esse substantiam probare contendunt. 39
    CAP. u.---Dici non potest in sacris Scripturis non inueniri. Ratio huius nominis. 41
    CAP. uI.---De natura Dei et uariis uerbi nominibus. 42
    CAP. uII.---Precauetur error qui ex eo nasci posset quod duplex sit Patris et Filii persona. 43
    CAP. uIII.---Hereseos Ariane mysterium detegitur. 45
    LIBELLUS FIDEI. 49




S. ANASTASIUS I PAPA.
    Prolegomena. 51
    uITA S. ANASTASII. Ibid.
    NOTITIA EPISTT. NON EXSTANTIUM. 58
    Monitum in epistolam sequentem. 65
    EPISTOLA PRIMA.---Ioanni Hierosolymitano consulenti an Rufinus ob uersos e Greco in Latinum Origenis libros damnandus esset, respondet Anastasius. 68
    EPIST. II.---Simpliciano denuntiat Anastasius, a se quoque Origeniane heresi inflictum esse anathema. 73
    EPISTOLAE DUAE S. ANASTASIO PERPERAM ATTRIBUTAE. 75
    EPISTOLA PRIMA.---Ad omnes Germanie ac Burgundie episcopos. Ibid.
    EPIST. II.---Ad Nerianum consolandum. 78




FAUSTUS MANICHAEUS.
    LIBER CONTRA FIDEM CATHOLICAM. 79




SULPICIUS SEuERUS.
    Prolegomena. Ibid.
    ueterum testimonia de Sulpicio Seuero. 81
    CHRONICORUM LIBRI DUO. 95
    Prologus. Ibid.
    LIBER PRIMUS. Ibid.
    LIBER SECUNDUS. 127
    DE uITA B. MARTINI LIBER UNUS. 159
    Auctoris ad Desiderium epistola. 159
    INCIPIT LIBER. Ibid.
     EPISTOLAE TRES. 175
    EPISTOLA PRIMA.---Ad Eusebium presbyterum, contra emulos uirtutum B. Martini. Ibid.
    EPIST. II.---Ad Aurelium diaconum, de obitu et apparitione S. Martini. 178
    EPIST. III.---Ad Bassalam, socrum suam: Quomodo B. Martinus ex hac uita ad immortalem transierit. 181
    DIALOGI. 183
    DIALOGUS PRIMUS. Ibid.
    DIALOGUS II. 201
    DIALOGUS III. 211
    APPENDIX AD SULPICIUM SEuERUM. 223
    EPISTOLA PRIMA.---Ad Claudiam, sororem suam, de ultimo iudicio. Ibid.
    EPIST. II.---Ad eamdem, de uirginitate. 227
    EPIST. III.---Ad S. Paulinum episcopum: Seuerus cocum mittit ad preparandos monachorum cibos aptum. 242
    EPIST. Iu. Ibid.
    EPIST. u.---Ad Saluium: Conqueritur Sulpicius, rusticos exagitari, iuraque et possessiones aliorum usurpari. 243
    EPIST. uI. 244
    EPIST. uII.---Cirtensis plebis ad S. Augustinum, sub falso Sulpicii Seueri nomine uulgata. Laudantur sapientia et mansuetudo Augustini in exhortationibus. Ibid.
    EPIST. uIII .---Ad Cirtenses, de eorum ad catholicam fidem, abiuratis Donatiani partibus, conuersione. 246




SECUNDINUS MANICHAEUS.
    EPISTOLA AD AUGUSTINUM. Opp. Aug. t. uIII col. 571.




S. CHROMATIUS.
    Prefalio editoris. 248
    De S. Chromatio ueterum testimonia. 309
    Lectiones proprie. 317
    Titulus prime editionis scriptorum S. Chromatii una cum epistola nuncupatoria Ioannis Sichardi. 317
    De S. Chromatio Gallandii prolegomena. 319
    S. CHROMATII SERMO DE OCTO BEATITUDIN. 323
    TRACT. XuII IN EuANGELIUM S. MATTHAEI 327
    TRACTATUS PRIMUS.---In caput III Euangelii S. Matthei. 327 ---TRACT. II.---In caput III. 330.---TRACT. III.---In caput u. 331. ---TRACT. Iu.---In caput uI. 337.---TRACT. u.---In caput u. 340. ---TRACT. uI.---In caput u. 343.---TRACT. uII.---In caput u. 345. ---TRACT. uIII.---In caput u. 347.---TRACT. IX.---In caput u. 348. ---TRACT. X.---In caput u. 350.---TRACT. XI.--- In caput u. 353.---TRACT. XII.---In cap. u et uI. 355---TRACT. XIII.---In caput uI. 357.---TRACT. XIu.---In caput uI. 359. ---TRACT. Xu.---In caput uI. 363.---TRACT. XuI.---In caput uI. 365. ---TRACT. XuII.---In caput uI. 366.
    DICTA S. CHROMATII. 367




APPENDIX AD S. CHROMATIUM.
    Scripta deperdita. 369
    SCRIPTA APOCRYPHA. Ibid.
    EPISTOLA PRIMA.---De duobus apocryphis libris De Ortu Marie uirginis et De Infantia Saluatoris, inscriptis. Ibid.
    EPIST. II.---Pseudo-Hieronymi ad Chromatium et Heliodorum.
    371
    EPIST. III.---Pseudo-Hieronymi ad eosdem. 372
    Monitum de sequentibus epistolis. Ibid.
    EPIST. Iu.---Ad Hieronymum, de opere Martyrologii colligendo. 373
    EPIST. u.---Responsio Hieronymi. 374
    EXCERPTUM EX HISTORIA LITTERARIA AQUILEIENSI IUSTI FONTANINI. 375
    Ex libri III cap. III. Ibid.
    Ex libri III cap. Iu. 389
    FRAGMENTUM EX MONUMENTIS ECCLESIAE AQUILEIENSIS BERNARDI DE RUBEIS EXCERPTUM. 407
    CAP. X.---Mortem obit ualerianus, eligitur Chromatius: an ordinatus a Diuo Ambrosio? Eius patria inquiritur. Interpretationem prophetie Balaam obtinet ab Ambrosio; eique et Heliodoro Altinensi nuncupat Hieronymus plurium S. Scripture librorum Latinam uersionem et commentarios. Rufinus ex Orientali peregrinatione Romam uenit, ubi libros Origenis de Principiis Latine uertit. Dissidium incipit cum Hieronymo; petitque Rufinus Aquileiam. Ipsum Chromatius ad Latinam Eusebiane Historie uersionem inducit. Prima Alarici, Gothorum regis, in Italiam irruptio. 407
    CAP. XI.---De Origenis damnatione; ipseque Rufinus in crimen uocatus, apologiam scribit. Origeniana dogmata damnant Theophilus Alexandrie, Anastasius Rome, uenerius Mediolani, Chromatius Aquileie. Origenis causam distinguit pontifex a causa Rufini, quem diuino reseruat iudicio. Hieronymi dicta exponuntur. Ab eodem Rufino abiudicatur libellus palinodie sub eius nomine uulgatus. 413
    CAP. XII.---Ruptam dolet pacem inter Rufinum et Hieronymum Augustinus Hieronymum ad silentium hortatur  Chromatius. Rufino in Aquileiensium presbyterorum album ascripto fauet. Cum eodem Rufino colit amicitiam Paulinus Nolanus. Chromatio, Gaudentio Brixiano, aliisque nuncupat opera sua Rufinus. Ioannis Chrysostomi, sede Constantinopolitana deturbati, causam in Occidente strenuo tutatur
    CAP. XIII.---Mortem obit Chromatius, cuius opera recensentur. Sedem Aquileiensem Augustinus conscendit. Aquileia discedit Rufinus. 426
    FRAGMENTUM EX DISSERTATIONIBUS uARIAE ERUDITIONIS BERNARDI DE RUBEIS EXCERPTUM. 429
    CAPITIS XuIII num. 5 et 6. Ibid.




S. uICTRICIUS ROTHOMAGENSIS.
    Prolegomena. 437
    Prefatio Ioannis Lebeuf. Ibid.
    LIBER DE LAUDE SANCTORUM. 443




PAMMACHIUS ET OCEANUS
    ALIQUOT EPISTOLAE memorantur. 457




S. INNOCENTIUS I PAPA.
    Prolegomena. Ibid.
    EPISTOLAE ET DECRETA. 463
    EPISTOLA PRIMA.---Anysio Innocentius eam in Illyrici Ecclesias potestatem confirmat, quam Anastasius eiusque successores ipsi concesserant. 463
    EPIST. II.---uarie de disciplina prescriptiones. 468
    EPIST. III.---De dissentione corruptaque disciplina Ecclesiarum Hispanie. 485
    EPIST. Iu.---Ioannis, Constantinopolitani episcopi: Quam iniuste urbe et Ecclesia sua Theophili factione pulsus sit, et quanta mala siue tum, siue postea patrata fuerint. 494
    EPIST. u.---Innocentii I pape ad Theophilum Alexandrie episcopum: Se a Ioannis communione discedere non posse, nisi legitimo iudicio damnetur. Theophilus ad canonicam synodum prouocatur. Ibid.
    EPIST. uI.---uarie de disciplina et moribus prescriptiones. 495
    EPIST. uII.---Ad clerum et populum Constantinopolitanum: Eos ex ipsorummet sententia consolatus Innocentius, iniquam alterius episcopi in locum Ioannis uiuentis subrogationem deplorat. 501
    EPIST. uIII.---Exemplum sacre Honorii Augusti misse ad principem Orientis Arcadium. 507
    EPIST. IX.---Honorius Arcadium hortatur ut synodum Thessalonice cogat. 511
    EPIST. X.---Innocentii ad Aurelium Carthaginensem et Augustinum Hipponensem. Ibid.
    EPIST. XI.---Ioannis Chrys. ad Innocentium papam. 513
    EPIST. XII.---Ioannem Chrysostomum ad patientiam hortatur Innocentius. Ibid.
    EPIST. XIII.---Rufo uariarum prouinciarum curam committit Innocentius. 515
    EPIST. XIu.---Innocentii Aurelio, de ratione paschali. 517
    EPIST. Xu.---Innocentii pape exhortatio ad Iulianam nobilem. 518
    EPIST. XuI.---Innocentii Marciano, episcopo Naissitano: De suscipiendis clericis quos Bonosus, antequam damnaretur, ordinauerat. 519
    Monitum in epistolam sequentem. 521
    EPIST. XuII.---Innocentii ad Rufum, Eusebium, etc.: uarie de disciplina prescriptiones. 526
    EPIST. XuIII.---Innocentii Rufo, Gerontio, etc.: De Rubalio et Fauriano damnatis a prouincialibus episcopis. 537
    Monitum in epistolas sequentes. 539
    EPIST. XIX.---Innocentii ad Alexandrum, Antiochie episcopum: De pace. 540
    EPIST. XX.---Eiusdem ad eumdem, de eadem re. 543
    EPIST. XXI.---Innocentii ad Acacium, Beree episcopum: Qua conditione Acacio Innocentius communionem concedat. Ibid.
    EPIST. XXII.---Innocentii ad Maximianum episcopum, de Attico Constantinopolitano episcopo. 544
    EPIST. XXIII.---Innocentii Bonifacio presbytero, de pace Antiochene Ecclesie impertita. 546
    EPIST. XXIu.---Innocentii Alexandro episcopo: I. Quod prima sedes B. Petri apud Antiochiam esse memoretur; II. Quod non oporteat duos esse metropolitanos episcopos; III. Quod Arian. clerici non sint suscipiendi in offic. suis. 547
    EPIST. XXu.---Innocentii Decentio episcopo Eugubimo: I. De pacis osculo dando post confecta mysteria; II. De nominibus ante precem sacerdotis non recitandis; III. Quod non debeant baptizati nisi ab episcopo consignari; Iu. Quod rite omni sabbato ieiunetur, etc. 551
    Monitum in epistolas subsequentes. 561
    EPIST. XXuI.---Carthaginensis concilii ad Innocentium: Ut sententie sue qua Pelagii Celestiique impietates damnarunt apostolice sedis accedat auctoritas. 564
    EPIST. XXuII---Mileuitani concilii ad Innocentium: Ut inimicorum gratie Christi perniciosam heresim quamprimum cerceat. 568
     EPIST. XXuIII.---Episcoporum quinque ad Innocentium: Pelagiana heresis refellitur. 571
    EPIST. XXIX.---Innocentius episcopis Carthaginensis concilii rescribens eorum aduersus pelagianos hereticos doctrinam atque sententiam laudat et confirmat. 582
    EPIST. XXX.---Innocentii ad concilium Mileuitanum: Patres illius concilii laudat, tum quod hereticos pertinaces segregandos, et correctos censuerint recipiendos, tum quod de rebus anxiis sententiam petierint. Deinde Pelagianam heresim perstringit. 588
    EPIST. XXXI.---Rescribit Innocentius quinque episcopis, quid de eorum sententia, quid de Pelagii perfidia sentiret, se iam satis notum fecisse: heretici huius fautores, si Rome sint, latere; sed ubiuis degant, damnandos esse, eorumque saluti prospiciendum: Pelagii in Palestina purgationem sibi ualde esse suspectam; sed iudices eius nec culpare se nec approbare, etc., 593
    EPIST. XXXII.---Aurel Innoc. familiariter resalutat. 597
    EPIST. XXXIII.---Litteras Aurelio mittit Innocentius, Hieronymo reddendas. 600
    EPIST. XXXIu.---Innoc. Hier. ob ea que passus est consolatur, et quid pro tempore faciendum duxerit declarat. Ibid.
    EPIST. XXXu.---Innocentii ad Ioannem Hierosolymitamum: Ioannem prospicere debuisse ne tot ac tantis malis quibus afflicte sunt Paula et Eustochium, opprimerentur, ac nisi hec deinceps aut corrigantur aut retundantur, rationem inde redditurum. 601
    EPIST. XXXuI.---Innocentii Probo: Si maritus cuius uxor in captiuitatem fuerat abducta, alteram acceperit, reuertente prima, secunda mulier debet excludi. 602
    EPIST. XXXuII.---Innocentii ad Felicem episc.: De conditionibus requisitis ut quis ad clericatum promoueatur. 603
    EPIST. XXXuIII.---Innocentii Maximo et Seuero: Ut ii qui in presbyt. filios genuerunt, remoneri ab officio debeant. 605
    EPIST. XXXIX.---Innoc. Agapito, Macedonio et Mariano: Quod post penitentiam nullus ad clerum possit admitti. 606
    EPIST. XL.---Innocentii Florentino episcopo Tiburtinensi: In pareciam alienam inuadere, aut quidquam in ea, inconsulto episcopo, agere non licere. Ibid.
    EPIST. XLI.---Innoc Laurentio episc. Seniensi: Ut Laurentius heretic. Photini uenena sectantes curet expelli. 607
    EPIST. XLII.---Litterarum Pelagii ad Innocentium post mortem eius, sed cum eum defunctum nesciret, scriptarum fragmenta. 608
    Monitum in fragmentum sequens. 611
    EPIST. XLIII.---Fragmentum epistole quam ad Seuerianum episcopum scripsit Innocentius. Ibid.
    APPENDIX AD EPIST. S. INNOCENTII PAPAE. Ibid.
    NOTITIA epistolarum non exstantium que ad Innocentium attinent. Ibid.
    DECRETA EXEPIST. S. INNOCENTII I EXCERPTA. 623
    EPISTOLAE S. INNOCENTIO ATTRIBUTAE. 627
    Monitum in quatuor epistolas subsequentes. Ibid.
    EPISTOLA PRIMA.---Innocentii ad Arcadium imperatorem: Aduersus Arcadium, Eudoxium, Arsacium ac Theophilum sententia profertur. 629
    EPIST. II.---Arcadii Imperatoris ad Innocentium papam: Ut se et Eudoxiam ab excommunicatione liberet. 633
    EPIST. III.---Arcadii imperatoris ad Innocentium: Se insontem esse eorum que in legatos ipsius et in Ioan. admissa sunt; eorum auctores a se punitos. Adeoque relaxet sententiam que se cum coniuge a sacris mysteriis arcet. Ibid.
    EPIST. Iu.---Innocentii ad Arcadium imp.: Arcadium soluit, et sacrorum mysteriorum perceptionem ei permittit. 635
    Iacobi Sirmondi note posthume. Ibid.




S. ZOSIMUS PAPA.
    PROLEGOMENA. 637
    NOTITIAE BIOGRAPHICAE. Ibid.
    EPISTOLAE ET DECRETA. 639
    EPISTOLA PRIMA.---Zosimi ad episcopos Gallie: De Priuilegiis Ecclesie Arelatensis. 642
    Monitum in duas epistolas sequentes. 645
    EPIST. II.---Zosimi Aurelio et uniuersis episcopis per Africam constitutis: De causa Celestii. 649
    EPIST. III.---Eiusdem iisd.: De causa Pelag. et Celestii. 654
    EPIST. Iu.---Eiusdem iisdem: De Urso et Tuentio episcopis illicite ordinatis, ut nusquam in Ecclesie communione suscipiantur. 661
    EPIST. u.---Ut metropolitanus Arelatensis in prouincia uiennensi et in utraque Narbonensi ordinandorum episcoporum habeat potestatem. 665
    EPIST. uI.---Zosimi Hilario episcopo Narbonensis prime: Hilarium nullo niti iure ad ordinandos in prima Narbonensi episcopos, ac ne quid inde sibi usurpet. 666
    EPIST. uII.---Zosimi Patroclo episcopo Arelatensi: Metropolitani dignitas a Proculo usurpata Patroclo asseritur. 668
    EPIST. uIII.---Libellus Paulini diaconi aduersus Celestium, Zosimo episcopo datus. 669
     EPIST. IX.---Zosimi Hesichio episcopo Saloniteno: uarie de clericali disciplina prescriptiones. Ibid.
    EPIST. X.---Zosimi Patroclo: Aduersus Proculi ausus et illicitas ordinationes. 673
    EPIST. XI.---Patroclo commissum esse, ut Proculi loco alium episcopum accipiant. 674
    EPIST. XII.---Zosimus Aurelio ac ceteris qui in concilio Carthaginensi affuerunt: Zosimus, auctoritate sedis sue pluribus explicata, certiores Afros facit, se non omnem, ut ipsis uisum est, Celestii uerbis fidem commodasse, aut ea immutasse que de illo a decessore suo statuta sunt. 675
    EPIST. XIII.---Honorii constitutio ad Agricolam prefectum. 678
    EPIST. XIu.---Commonitorium Zosimi pape presbyteris et diaconibus suis Rauenne constitutis. Ibid.
    EPIST. Xu.---Commonit. Zosimi pape ad legatos suos. 680
    EPIST. XuI.---Zosimi episcopis per Bizacium constitutis: De spretis iudiciorum regulis. 682
    APPENDIX AD EPIST. S. ZOSIMI PAPAE. 685
    NOTITIA scriptorum non exstantium que ad S. Zosimum attinent. Ibid.
    DECRETA ex epist. S. Zosimi excerpta. 701
    EPISTOLA S. Zosimo pape attributa, cum censura. 704




PAULINUS MEDIOLANENSIS.
    Prolegomena. Ibid.
    uITA S. AMBROSII. 711
    LIBELLUS ADuERSUS CeLESTIUM. Ibid.
    LIBELLUS DE BENEDICT. PATRIARCHARUM. 715
    Prefatio. Ibid.
    CAPUT PRIMUM.---Benedictio Ruben. Ibid.---CAP. II.--- Benedictio Simeon et Leui. 718.---CAP. III.---Benedictio Iude. 720.---CAP. Iu.---Benedictio Zabulon. 723.---CAP. u. ---Benedictio Issachar. 724.---CAP. uI. ---Benedictio Dan. Ibid.---CAP. uII. Benedictio Gad. 726.---CAP. uIII.---Benedictio Aser. ibid.---CAP. IX.---Benedictio Nephtali. Ibid.--- CAP. X.---Benedictio Ioseph. 727.---CAP. XI.---Benedictio Beniamin. 731.




SEuERUS MAIORICENSIS.
    EPISTOLA de Iudeis. Ibid.




S. BONIFACIUS I PAPA.
    Prolegomena. 745
    EPISTOLAE ET DECRETA. 749
    Monitum in tres subsequentes epistolas. Ibid.
    EPISTOLA PRIMA.---Romanorum presbyterorum ad Honorium imperatorem: Bonifacii legitimam, Eulalii uero illegitimam esse ordinationem. 750
    EPIST. II.---Concilii Africani ad Bonifacium: De clericorum causis et appellationibus episcoporum. 752
    EPIST. III.---Bonifacii episcopis per Gallias et septem prouincias constitutis: De Maximo ualentine ciuitatis episcopo. diuersis criminibus accusato, ut in synodo prouincie causa illius discutiatur. 756
    Monitum in duas epistolas sequentes. 758
    EPIST. Iu.---Bonifacii Rufo: Ut Corinthii Perigenem, quem expetunt, episcopum accipiant. 760
    EPIST. u.---Eiusdem ad eumdem: Laudatur Rufi uigilantia; officium uicarii sedis apostolice explicatur. 761
    EPIST. uI.---Augustini, Hipponensis episcopi, ad Bonifacium papam; Laus Bonifacii, epistolis hereticorum respondendi necessitas. 763
    EPIST. uII.---Bonifacii Honorio Augusto: Ut constituatur a principe quatenus in urbe Roma per ambitum numquam pontifex ordinetur. 765
    EPIST. uIII.---Rescriptum Honorii Augusti ad Bonifacium papam. 767
    EPIST. IX.---Theodosii Philippo prefecto prouincie Illyrici: Ecclesie Constantinopolitane iura in Illyricum propagantur. 769
    EPIST. X.---Exemplar epist. Honorii imp. ad Theodosium August.: Ut superiorem constitutionem abroget. Ibid.
    EPIST. XI.---Rescriptum Theodosii ad Honorium: Se precepisse ut, remotis que sibi subrepta fuerant, illesa seruarentur Romani antistitis per Illyricum priuilegia. 770
    EPIST. XII.---Bonifacii I pape ad Hilarium, Narbonensem episcopum: Ut in unaquaque prouincia nemo, contempto metropolitano, episcopus ordinetur. 772
    EPIST. XIII.---Bonifacii ad Rufum: Rufum de concessa sibi uicarii B. Petri dignitate Bonifacius admonet, communicatque cum eo, et quid circa uaria que illis in partibus agitantur negotia ad Thessalos scripserit, et quid ipsi agendum res et. 774
    EPIST. XIu.---Bonifacii episcopis Thessalie: Concessa Rufo potestas, quam nonnulli contemnebant, asserta primum apostolice sedis auctoritate, confirmatur. 777
    EPIST. Xu.---Bonifacii episcopis Macedonie, Achaie, Thessalie, Epiri ueteris et noue, Preualinis et Dacie: Significat Bonifacius negotium Perigenis, quem Corinthiis  non inconsulto episcopum dederat, Illyrici episcopis discutere non licere. 779
    APPENDIX AD EPISTOLAS S. BONIFACII. 783
    NOTITIA scriptorum non exstantium que ad Bonifacium I papam attinent. Ibid.
    DECRETA ex epistolis S. Bonifacii excerpta. 789
    EPISTOLAE S. BONIFACIO ATTRIBUTAE. 791
    EPISTOLA PRIMA.---Bonifacii, Iusto Dorobernensi episcopo pallium transmittentis. Ibid.
    EPIST. II.---Bonifacii ad episcopum et presbyteros uicarios a papa Zosimo ad Africanam Synodum directos. 791
    Ioan. Dominici Mansi in superiorem epist. adnotatio. 792




S. GAUDENTIUS.
    Prolegomena Ibid.
    Prefatio Galeardi. 795
    S. Gaudentii ad Beniuolum prefatio. 827
    TRACTATUS uEL SERMONES. 843
    SERMO PRIMUS.---De Exodi lectione primus. Ibid.
    SERMO II.---De Exodi lectione secundus. 852
    SERMO III.---De Exodi lectione tertius. 861
    SERMO Iu.---De Exodi lectione quartus. 867
    SERMO u.---De Exodi lectione quintus. 871
    SERMO uI.---De Exodi lectione sextus. 877
    SERMO uII.---De Exodi lectione septimus. 882
    SERMO uIII.---De Euangelii lectione primus. 886
    SERMO IX.---De Euangelii lectione secundus. 898
    SERMO. X.---De Exodi lectione octauus. 912
    SERMO XI.---De Paralytico, 920
    SERMO XII.---De eo quod ait Dominus iehsu: Nunc Iudicium est huius mundi. 928
    SERMO XIII.---Contra auarit. Iude, et pro pauperibus. 953
    SERMO XIu.---De promissione aduentus Paracleti. 945
    SERMO Xu.---De Machabeis. 948
    SERMO XuI.---A notariis exceptus prima die ordinationis sancti Episcopi. 955
    SERMO XuII.---Die dedic. basilice concilii Sanctorum. 959
    SERMO XuIII.---Responsio S. Gaudentii ad Serminium, de uillico iniquitatis. 971
    SERMO XIX.---De his Domini uerbis: Quia pater maior me est. 981
    SERMO XX.---De Petro et Paulo. 993
    SERMO XXI.---Oratio B. Gaudentii, de uita et obitu S. Philastrii episcopi. 997
    Admonitio in sequentem rhythmum. 1001
    CARMEN SAPHICUM ad laudem S. Philastrii. 1003




S. AURELIUS CARTHAGINENSIS.
    Prolegomena. 1007
    EPISTOLA ad omnes episcopos per Byzacenam et Arzugitanam prouinciam constitutos. 1009




BACHIARIUS MONACHUS.
    Prolegomena. 1015
    BACHIARII FIDES. 1019
    LIBER DE REPARATIONE LAPSI. 1037




ZACCHAEUS CHRISTIANUS ET EuAGRIUS MONACHUS.
    Prolegomena. 1061
    CONSULTATIONUM ZACCHAEI CHRISTIANI ET APOLLONII PHILOSOPHI LIBRI TRES. 1071
    LIBER PRIMUS. Ibid.
    Prefatio. Ibid.
    CAPUT PRIMUM.---Si Christ. Deus et homo esse possit. 1073
    CAP. II.---Quomodo idem Christus sit Dei filius. 1074
    CAP. III.---Ne sine causa sit hec colluctatio. Ibid.
    CAP. Iu.---Si de Christo aliquid pete dicant. Ibid.
    CAP. u.---Non solum de dictis peticis, sed de presentibus miraculis. 1076
    CAP. uI.---Ut quid ad rationem dandam de demoniis dicatur. Ibid.
    CAP. uII.---Que necessitas Deo fuit descendendi ad terras. 1077
    CAP. uIII.---De causa Incarnationis. Ibid.
    CAP. IX.---Quare corruptib. hominem Deus suscepit. 1078
    CAP. X.---Quare Deus ex femina nascatur. Ibid.
    CAP. XI.---Quomodo fragilitatem humanam euasit ex uirgine natus. 1079
    CAP. XII.---Quomodo per etates diuersas Deus creuerit. Ibid.
    CAP. XIII.---De uirtutibus Christi. 1080
    CAP. XIu.---Si Christus alios suscitauit, quomodo morte non caruit. 1081
    CAP. Xu.---Qui sit diabolus, uel quod peccatum hominis. Ibid.
    CAP. XuI.---Si Deus impassibilis est, quare irascitur et uindicat. 1083
    CAP. XuII.---Quomodo post diluuium homines sint creati. Ibid.
    CAP. XuIII.---Unde origo Iudeorum. 1084
    CAP. XIX.---Quare post egressionem Aegypti in eremo ducti sunt, uel cur Lex data sit. 1087
     CAP. XX.---Si lex plus attulit hominibus quam natura. 1088
    CAP. XXI.---Quare salus hominum tam tarde aduenerit. 1089
    CAP.---XXII.---Si prefinita consummatio sit, an ordo exhibeat finem. 1090
    CAP. XXIII.---Si corpora reformentur in resurrect. 1091
    CAP. XXIu.---De neglectis et a bestiis deuoratis. 1092
    CAP. XXu.---Quomodo moles celi aut facta sit aut fine pretereat. 1093
    CAP. XXuI.---Si mundus reparetur in melius. 1094
    CAP. XXuII.---Cur frustra adorentur idola si in templis donant responsa. 1095
    CAP. XXuIII.---Si Deus solus debetur honorari, quare et homines honorantur, et imagines sculpuntur in uasis Dei. 1096
    CAP. XXIX.---Quare Christiani fatum non credunt. 1097
    CAP. XXX.---Si Diabolus in occultis nocet, quomodo potest in cursibus lune et siderum, cum sint in presenti, nocere. 1098
    CAP. XXXI.---Qui sint demones, et a quo diabolus. 1099
    CAP. XXXII.---Cur Deus, prescius futurorum, fecerit diabolum. 1101
    CAP. XXXIII.---Si peccauit diabolus cum sociis, quare non statim interfectus est. 1102
    CAP. XXXIu.---Quare Deus non angelum misit, qui aut hominem restitueret aut diabolum perderet. 1103
    CAP. XXXu.---Cur iniqui florent et recti premuntur. 1104
    CAP. XXXuI.---Si iustus est Deus, quare infantes malis afficiuntur. Ibid.
    CAP. XXXuII.---Que sit plenitudo legis. 1106
    CAP. XXXuIII.---Confessio fidei. 1107
    LIBER II. Ibid.
    Prefatio. Ibid.
    CAPUT PRIMUM---Si sit tertia in relig. honore persona. 1109
    CAP. II.---Si Spiritus sanctus Deus sit. 1110
    CAP. III.---Si Scripturis sanctis possit firmari hec elocutio. 1111
    CAP. Iu.---Quid Iudeis respondendum sit. 1112
    CAP. u.---Si et in aliis seducantur Iudei preter id quod Dei Filium non credunt. 1114
    CAP. uI.---Si Dominice passionis sacramenta prophetarum oraculis sunt predicta. 1116
    CAP. uII.---Cur antique legis portio sit recisa, uel que uolumina obseruantiam iustitie tradiderint. 1118
    CAP. uIII.---Que sit Iudeis in circumcis. iustitia. 1121
    CAP. IX.---Cur patriarchis licuit habere in coniugio plures. 1122
    CAP. X.---Que gentium offense; cur, Iudeis, quibus prius lex data est, abiectis, gentes quotidie amplectatur Deus edocet. 1124
    CAP. XI.---Que hereticorum genera uel errores. 1126
    CAP. XII.---Contra Manicheos, qui duos dicunt esse Dei filios. 1128
    CAP. XIII.---Contra Marcionitas et Photinianos. 1130
    CAP. XIu.---Contra Sabellianos. 1133
    CAP. Xu.---Contra Patripassianos. 1135
    CAP. XuI.---Contra Arianos. 1136
    CAP. XuII.---Contra Nouatianos. 1139
    CAP. XuIII.---Que Nouatianis respondenda sint. 1141
    CAP. XIX.---Que sit mysteriorum diuinorum integra plenitudo. 1144
    CAP. XX.---Confessio ad Deum. 1146
    LIBER TERTIUS. Ibid.
    Prefatio. Ibid.
    CAPUT PRIMUM.---Que opportuna sit uiuendi forma. 1147
    CAP. II.---Que sit sublimioris uite regula conseruanda. 1150
    CAP. III.---Que instituta monachorum, uel quare a multis odio habeantur. 1151
    CAP. Iu.---Si fideles monachi a Dei precepto hec gerant. 1154
    CAP. u.---Ex quibus Scripturis continentia uel uirginitas predicentur; uel si preceptum est ut coniugio pro Dei amore renuntietur. 1155
    CAP. uI.---Que consuetudo psallendi orandique sit, uel unde monachis hec precepta uenerunt. 1157
    CAP. uII.---Si Antichristus ueniet, aut quo mundus fine claudatur. 1159
    CAP. uIII.---Quando adueniet, uel que longinquitas regni eius. 1161
    CAP. IX.---Quibus Scripturis repromissa sit resurr. 1163
    CAP. X.---Oratio ad Deum. 1165
    ALTERCATIO INTER THEOPHILUM CHRISTIANUM ET SIMONEM IUDAEUM, EuAGRIO AUCTORE. Ibid.
    EuAGRII SENTENTIAE. 1181
    I.---Ad eos qui in cenobiis et xenodochiis habitant fratres. Ibid.
    II.---Ad uirgines. 1185
    Indices analytici. 1187


