
PATROLOGIAE TOMUS LIX.

S. GELASIUS I PAPA / S. AuITUS / S. FAUSTINUS / IOANNES DIACONUS / IULIANUS POMERIUS / DUO ANONYMI / AURELIUS PRUDENTIUS

PRIORUM TOMUS UNICUS.---PRUDENTII TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LIX.


S. GELASIUS I PAPA,



S. AuITUS



S. FAUSTINUS



IOANNES DIACONUS



IULIANUS POMERIUS



DUO ANONYMI



AURELIUS PRUDENTIUS



PRIORUM TOMUS UNICUS.---PRUDENTII TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1847. [Figure: [Manuscripts] 42Kb] [Figure: [Lucerna] 54Kb] [Figure: [Prototypon] 58Kb]


uolume title page
SANCTORUM

GELASII I PAPAE,



AuITI



FAUSTINI

NECNON

IOANNIS DIACONI



IULIANI POMERII

ET

DUORUM ANONYMORUM



OPERA OMNIA,

AD PRAESTANTISSIMAS MANSI, GALLANDII, EDMONDI MARTENE ATQUE BALUZII EDITIONES ACCURATISSIME DIGESTA. POST QUAE

PeTARUM QUINTI SAECULI

SERIEM APERIUNT

AURELII PRUDENTII



CARMINA

EXPRESSA IUXTA EDITIONEM AREuALI, NON PAUCIS uITIIS EXPURGATAM, SED IN EO PRAESERTIM GRAuITER EMENDATAM QUOD PLURIMA ADDENDA QUAE NON SINE MAXIMO LECTORIS INCOMMODO TREDECIM AMPLIUS PAGINIS AD CALCEM OPERUM CONTINEBANTUR, SUO QUAEQUE LOCO IN HAC NOuISSIMA RECENSIONE RESTITUTA SINT.

PRUDENTII TOMUS PRIOR, CAETERORUM TOMUS UNICUS.
PRIX: 7 FRANCS.

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1847.


ELENCHUS OPERUM QUAE IN HOC TOMO CONTINENTUR.


S. GELASIUS PAPA I.
Epistole et decreta. 	col. 13



S. AuITUS.
Epistole. 	191
Carmina. 	323



IOANNES DIACONUS.
Epistola ad Senarium. 	399



S. FAUSTINUS.
Homilia de Passione Domini. 	407



IULIANUS POMERIUS.
De uita contemplatiua libri tres. 	1081



DUO ANONYMI.
Libellus de Genealogiis Patriarcharum. 	523
De Computo paschali libri duo 	545



INCERTUS AUCTOR.
Ordo monasticus in ueteri Scotie monasterio de Kil-Ros olim obseruatus. 	563



AUREL. PRUDENTIUS
Liber Cathemerinn. 	775
Apotheosis. 	915
Hamartigenia. 	1007





Main uolume text





ANNO DOMINI CCCCXCII.
GELASIUS PAPA I.






PROLEGOMENON.


  Gelasius, natione Afer ex patre ualerio,  sedit annos 4 menses 8 dies 18. Fuit temporibus  Theodorici regis et  Zenonis Augusti.  Huius temporibus inuenti sunt Manichei in urbe Roma, quos in exsilio deportari precepit, quorum quoque  codices ante fores basilice Sancte Marie incendio concremauit.  Hic sub gesta synodica, cum fletu, et sub satisfactione libelli, purgatum Misenum episcopum reuocauit, quem et Ecclesie sue restituit, qui peccauerat in causa Acacii et Petri. Hic fuit  amator  cleri et pauperum, et clerum ampliauit. Hic liberauit a periculo famis ciuitatem Romanam. Hic fecit constitutum de omni Ecclesia.  Huius temporibus iterum uenit relatio de Grecia, eo quod multa mala et homicidia fierent a Petro et Acacio Constantinopolitano. Eodem tempore fugiens Ioannes Alexandrinus episcopus catholicus uenit Romam ad sedem apostolicam. Quem B. Gelasius suscepit cum gloria, cui etiam et secundam sedem prebuit. Ipsis temporibus fecit synodum, et misit per tractum Orientis, et iterum  damnauit in perpetuum Acacium et Petrum, si non  penitentes, sub satisfactione libelli, postularent penitentiam,  secundum humanitatem prime sedis Ecclesie. Hic dedicauit basilicam sancte Euphemie martyris in ciuitate Tiburtina,  milliario 20 ab Urbe. Dedicauit autem basilicas alias sanctorum Nicandri et Eleutherii et Andree,  uia Lauicana in fundum in uilla pertusa. Fecit autem et basilicam sancte Marie uia Laurentina in fundo Crispini, milliario ab Urbe 20.  Hic fecit quinque libros aduersus Nestorium et Eutychem,  qui hodie in bibliotheca et archiuo ecclesie continentur. Fecit et hymnos in modum beati Ambrosii episcopi. Item duos libros aduersus Arium. Fecit etiam et sacramentorum prefationes et orationes cauto sermone, et epistolas fidei elimato sermone  . Multum sub huius episcopatu clerus creuit. Hic fecit ordinationes duas  in urbe Roma per menses Februarium et Decembrem, presbyteros triginta duos, diaconos duos, episcopos per diuersa loca numero sexaginta septem. Qui etiam sepultus est in basilica Beati Petri apostoli, undecimo calendas Decembris. Et post obitum eius cessauit episcopatus dies  septem.





GELASII PAPAE I EPISTOLAE ET DECRETA. *



[a 2Kb] EPISTOLA PRIMA. GELASII PAPAE I AD EUPHEMIANUM.


Scribit neminem ad sedis apostolice communionem se posse admittere qui Acacii nomen non damnauerit. Quare eum hortatur ut quemadmodum Eutychetem reliquosque hereticos, sic quoque Acacium anathematizet.

Dilectissimo [b 1Kb] fratri [1 1Kb] Euphemiano Gelasius.

Quod plene cupimus, atque sincera fidei communionisque catholice redintegratione firmari, asserit tua dilectio, quod alteri solus non sufficiat auditus, nisi per litteras spectauerit significantiam prouocantem [c 1Kb] de his que circa nos dispensatio diuina perficit, ut sic in secundis uicem salutationis impenderem. Non arbitramur uel dilectionem tuam, uel aliquem sic hoc sperare potuisse, ut putaret nos, uel aliquempiam  potiorem, que sunt gesta referentes, debuisse responsa promereri; quia nimis iudicaretur arrogans, si de prima sede taliter existimasset. Quod si, ut magis opinamur, quasi sociis, quibus precesse Christi munere delegatum est, apostolicam sedem institutum sibi nouiter sacerdotem preeuntibus oportuisse dixisti litteris indicare. Fuit quondam ecclesiastica uetus hec regula apud patres nostros, quibus una catholica apostolicaque communio ab omni preuaricatorum libera pollutione constabat. Nunc autem cum societatem preferre malitis extraneam, quam ad beati Petri purum redire illibatumque consortium: Quomodo cantabimus canticum Domini in terra aliena ? Quomodo dispositionis apostolice antiqua federa prebeamus hominibus communionis  extranee? Quemadmodum uobis ordinationem renuntiatura est, cui uestro etiam testimonio [2 1Kb] hereticos damnatos preponitis? Dicet forsitan tua dilectio,  hereticos damnatos dici Acacium et Petrum. Cur al. Quod] si fas non est, presentibus saltem litteris colloquamur? Quia aliter appellamus dominice mense participes, aliter qui in eius nobiscum societate dissentiunt: quia ipse Dominus alio modo uerba faciebat, a sua predicatione discretis; alio discipulis regni celestis secreta pandebat. Consequenter quoque apostoli non ita a suo collegio separatis, quemadmodum fidei domesticis, consortibusque loquebantur. Sed ait dilectio tua, tantum circa me sese caritatis habuisse, ut non solum ad scribendum fueris contentus, sed affatus audire. Legisti sententiam: Fides ex auditu, auditus autem per uerbum Dei ; illud scilicet uerbum, quod confessioni beati apostoli Petri portas inferni nunquam preualituras esse promisit . Atque ideo rationabiliter  existimasti, quia fidelis Deus in uerbis suis, non nisi aliquid tale promisisset instituere, ueram sponsionis sue promissionem impleret. Ait denique tua dilectio, nos diuine prouidentie gratia, quod ille monstrauerit, sanctarum ecclesiarum non deserere caritatem, quia me in pontificali sede locauerit non indigentem, sicut ait, doceri; sed intendentem omnia necessaria ad ecclesiastici corporis unitatem. Ego quidem sum omnium hominum minimus, satis immeritus ad tante sedis officium, nisi quod superna gratia semper operatur magna de paruis. Quid enim de me sentiam cum hoc ipse de se magister gentium testetur, qui se ultimum et non dignum uocari apostolum profitetur ? uerumtamen, ut ad dilectionis tue uerba redeamus, si ueraciter assecutus  es hec diuinitus mihi fuisse collata, que et profecto quecunque sunt bona, dona sunt Dei: sequere ergo hortamenta non indigentis doceri, et secundum  supernam dispositionem uniuersa cunctaque inspicientis que ad Ecclesiarum pertinent unitatem, et aduersus diabolum conturbatorem uere pacis atque compagis, ut asseris fortiter resistentis. Si ergo de me ista pronuntias, aut sectanda tibi sunt que a Christo, ut perhibes, constituta sunt; aut palam te, quod absit, Christi dispositionibus obuiare depromis, aut ad ueniam [al. uenam] luxurie de me cognosceris ista iactare. Sed consequenter adnectis, condescendibilem me et optima dispositione reuocare posse concordiam. Proinde, quoniam isto uerbo frequenter utimini, quid sibi uelit, explorem. Optima enim illa est Ecclesie catholice atque apostolice dispositio, ad meliora proficiendo condescendere, non ad inferiora descendendo deficere. Cum autem dicis condescendere  nos debere uobiscum, interim iam uos aut descendere, aut descendisse monstratis. Unde, queso, uel quo ista descensio est? Utique ex superiori quodam loco ad inferiora queque deposito, a catholica [al. depositio. A catholica] apostolicaque communione ad hereticam damnatamque prolapsos uos uidetis, cognoscitis, non negatis: et non solum uos in infimis iacere delectat, sed etiam in superiore manentes sede uultis impelli. Condescendere nos uobiscum inuitatis ad ima de summis, nos coascendere uos nobiscum rogamus ad summa de imis. Nunc igitur sub conspectu illius excelse iustitie iudicet genus humanum, quis nostrum debeat alteri obedire. [1 1Kb] An dicis, ut cetera nunc omittam, descendit Dominus ipse de celo. Descendit plane, sed ut hominem ab errore  liberaret, non ut eius misceretur errori. Nonne ipse premonuit ut qui in tecto consisterent, non descenderent, nec de ea que in domo uidentur esse tollenda ? Nonne pro omnibus Apostolus  clamat unus, qui plus omnibus laborauit, cum de custodia ueritatis ageretur, quibus nec ad horam cessimus subiectionis gratia, ut ueritas Euangelii permaneret apud uos? uidetis celestem magistrum condescendere noxiis recusantem? Postremo faciamus aliquem corruisse, ad quem benignissime subleuandum paululum quispiam uelit inflecti. Ergo, ut erigatur iacens, miserantem conuenit inclinari, non ut cum eodem precipitetur in foueam. Igitur per litteras quas per Sinclitium diaconem destinastis, de his quos baptizauit, quos ordinauit Acacius, maiorum  traditione confectam et ueram, precipue religiose sollicitudini congruam prebemus sine difficultate medicinam. Quo nos uultis ultra descendere? Quid tacetis? Quid uerecundamini uerbis exprimere quod corde gestatis? Ipsa uos saltem uerecundia, quod nonnunquam fit, debuit commonere. An forsitan, ut hereticorum damnatorumque et his uel eorum successoribus communicantium nomina consentiamus admitti? Hoc non est condescendere ad subueniendum, sed euidenter in inferna demergi. Parcite, queso, et nobis et uobis. Quod si curam uestri adeo non habetis, date ueniam nobis. Dolere et flere possumus et  debemus: in hec abrupta deduci nec possumus, nec debemus, qui, prestante Deo nostro, sinceram puramque paterne traditionis fidem communionemque retinere, et ab omni preuaricatorum contagione discretam, etiam intentato periculo mortis, optamus, eligentes  quelibet illa perpeti, quam causas incidere damnationis eterne. Date, inquam, ueniam, si tamen cum uos propter amorem cuiuslibet hominis uel timorem hec libenter incurritis, nos propter amorem Dei et timorem gehenne talia refutamus. Nec uos credatis, dissimulando causas atque personas, cuiuslibet amicitiis posse subrepere? quia neque uos ita subtiles estis, qui non possitis intelligi: et nos, prestante Deo nostro, non reperitis incautos. Nonne missis huc sepe litteris indicastis,  cum ceteris hereticis uos Eutychen quoque respuere? Hoc si uerum est, aut eos qui communicauerunt Eutychetis successoribus pariter abdicate, aut aliorum quoque hereticorum successoribus communicantes, admittite. Sed Acacius, inquis, nichil contra fidem, sicut Eutyches, et successor eius, legitur ubicunque dixisse; quasi non sit deterius, et non ignorasse ueritatem et tamen communicasse ueritatis inimicis. Si enim, cum aliquis recte sapiens de fide catholica communicet illis hereticis, inter quos Eutychetem posuistis, uel successoribus eorum, non est fas eos inter catholicorum altaria nominare: ita ergone illius Eutychetis successoribus communicando, simili sorte tenetur obnoxius? De talibus quippe conuenienter dicitur: Descendant in infernum uiuentes  , qui dum illa uita qua iustus uiuit , uera atque catholica putantur uiuere, repente aut in prona prauitatis, aut in heretice communionis inferna uergunt. Ecce quales Christo dicitis esse preponendos, cum ille nec animas nostras sibimet precipiat anteponi. Imo et adhuc queritis quando fuerit damnatus Acacius, quasi reuera, etiamsi eum nullus ante damnasset, non debuerit orthodoxe et apostolice communionis, cuius preuaricator exstitit et desertor, participatione secludi; sicut etiam quilibet qui fuerit ante catholicus, cuicunque heresi communicans, merito iudicatur a nostra societate remouendus; aut in tali sorte defunctus, inter catholicorum nomina nullatenus computari. Miramur tamen quomodo ista profertis, hoc  est et synodum Chalcedonensem uos suscipere pro fide catholica profiteamini; et eos quos damnauit, sectantium communicatores, non particulariter generaliterque putetis fuisse damnatos. Ostendite ergo que synodus in unaquaque heresi cum erroribus successores eorum his communicantes simulque omnes non damnet et complices. Itaque ille uester Acacius, qui Eutychianis hereticis detestabili communione factus est particeps, ab eadem synodo sine dubitatione damnatus est, que et Eutychen Dioscorumque cum successoribus eorum hisque communicantes synodico tenore prostrauit.

 Sic sequaces quoque eorum, Timotheum Petrumque simili definitione deiecit. Proinde si ea que in synodo Chalcedonensi pro fide et communione catholica lege apostolica definita sunt, uere certeque sectamini, sicut uestra professione multiplici continetur; aut successores ab illa synodo damnatorum hisque communicantes abiicite; aut, si istos admittitis, ea que in illa synodo pro fide et communione catholica et apostolica sunt peracta, non solum falso uos retinere perpenditis, sed insuper labefactare conamini, et in Eutychianam heresim sine retractatione reciditis, meritoque a catholicis probamini esse uitandi: quia ut talem pestilentiam perpetuo possemus euadere, ea que contra ipsam ab ea congregatione sanctorum Patrum salubriter decreta leguntur,  nullatenus mutilanda, non solum sedis apostolice presules, sed etiam Orientalium regionum catholici censuere pontifices. An Petrum dicitis fuisse purgatum, cui communicauit Acacius? ueris assertionibus edocete, hoc ostendite, hoc probate, quibus ille modis, quibus ille regulis ab Eutychiana fuerit professione uel communione mundatus: ut cum id nichilominus euidenti rerum claruerit demonstratione conuictum, palam aperteque possitis aduertere, aut uos debere cedere ueritati, aut aduersus hanc manifesta dimicatione configere. Nec uobis blandiamini, quia fidem catholicam profitemini uos tenere, quia Eutychetis nomen ademistis, quia ea ueluti predicare uideamini, que orthodoxa predicauit antiquitas. Clamat enim nobis illa euangelica sententia: Aut  facite arborem bonam, et fructus eius bonos; aut facite arborem malam et fructus eius malos: a fructibus enim arbor cognoscitur : id est, si uoce, si fide, si professione catholica et apostolica fideliter ueraciterque gloriamini, huius et communionem recipite. Si uero hereticorum, scilicet damnatorum, uel his aut successoribus eorum communicantium, communio uobis placet, quid statis? quid circumspicitis? simul et eorum aperte manifesteque, remotis obstaculis, dogma defendite. Quid enim iuuat? imo et satis grauat, dictis polliceri quod factis negatur, ut non solum ipsa per se heresis Eutychiana, quam sit funesta Christiano sacramento, possitis agnoscere, sed quanta et quam grauia heresis ista in sui definitione contineat. Ecce ad que nos precipitia condescendere  prouocatis, atque ad que nos uite eterne pericula cupitis inclinare. Hoc descensu saluare est egrotantem, an cum languente consumi? Hec erit optima dispositio illius quam memoras reparande concordie, an illa potius, ut reiectis contagiis perfidorum, integra fide, sincera sui communione potiatur communio catholica atque apostolica, ne hereticorum tabe depulsa, intemeratam sue fidei confessionem nitatur astruere, atque inuicem sibimet congruentis orthodoxe professionis communionisque sit unitas? Hanc  meis quoque temporibus custodiri, qua ualeo  preces deposco, que per tot annos ab illis Patribus gloriosis, illibata intactaque seruata est. Hec enim est, sicut ipse dicis, quam Deus noster de omnibus bene futuram, et secundum suam ueritatem et regulam gubernandam, et prescius ante constituit, et singulis quibusque temporibus sua dispositione conuenienter aptauit. Hec est uoluntas Dei, cuius tu ingeris mentionem, quam ego quoque pro meo modulo, quem Dominus donare dignatur, cupio prorsus implere, ut non reus de huius talenti celestis diminutione reperiar: sed in hoc talento  incrementum Christi gratia postulo consequi, et nullum prorsus incidere detrimentum. Hinc est quod prioribus dilectionis tue litteris, sicut tua quoque pagina designauit, pro uestra sumpsi salute  tristitiam, ubi comperi quod erat uobis noxium, et quod uere paci contrarium reperi. Contristatur enim Apostolus  de errore deuiantium, et letitiam recipit de eisdem sua predicatione correctis. Si autem tua caritas, ut dixit, nescio quorum necessitate constringitur, quod  sacerdos pro ueritate promenda nec facere deberet omnino nec dicere; ignoscat nobis hominibus timidissimis, si coarctante nos terribili et diuini iudicii grandi necessitate constringimur, sicut qualescunque ministros Christi decet, [1 1Kb] nos animas nostras ponere pro ueritate saluandas, quam eas lucrari uelle ueritatis diminutione perdendas, ut non dicam, contra fidem libitis cuiuslibet abdicandas. Iste mihi sunt  certe fidei perpetue cum eo, quicunque  uoluerit, in Christi uisceribus amicitie. Hic non tam optamus preponi aliis, sicut predicas, quam cum fidelibus cunctis sanctum et Deo placitum habere consortium. Hec mihi  pax solida, inconuulsa, et perennis; hoc unum uinculum  salutare quo cuncta uniri possit Ecclesia. Hoc quibus est creditum  protectio diuina perficiat. Hec est, que Deus est, caritas , quam poscis de corde puro, et conscientia bona, et fide non ficta . Quomodo ergo de corde puro, si hereticorum fuerit participatione polluta? Quomodo conscientia bona, si malorum fuerit confusione permixta? Quomodo fide non ficta, si fuerit mixta cum perfidis? Que si prudentia tua   diligenter aduertat, perspicit apostolicam sedem non uitare pacem, sed hereticorum damnatorumque uitare uestigia [al. contagia]. Que etiam uos rationabiliter intuentes, creditis [2 1Kb] commonendum populum Constantinopolitanum, non permittere submoueri nomine perfidorum. Quisnam hoc in Ecclesia Dei, queso te, possit audire, cum utique pastorem sequi grex debeat ad pascua salutaria reuocantem, non per deuia gregem pastor errantem? Dic mihi, rogo te, grex pro te, an tu pro grege redditurus es rationem? Certe si uobis hoc placet, multo magis causa est nobis iustior, qui populum Romanum a fide illa  sua, laudabili maiorum traditione percepta, declinare non sinentem nos penitus libenter audiuimus, si uos Constantinopolitanam plebem, ab heretica communione discedere recusantem, non uultis offendere.

Sed nos dicitis debere dirigere qui eam ualeant mitigare. Quomodo me auditura est, quem uidetur habere suspectum, si presules suos despicit admonentes? Nonne ipsis apostolis est preceptum in aliquibus regionibus uerbi predicatione non uti, his quippe in quibus non fuerant audiendi? ueniemus, frater Euphemiane, sine dubitatione, ueniemus ad illud pauendum tribunal Christi , circumstantibus illis a quibus fides ipsa [2 1Kb] est. Non illic inficiationibus, non dilationibus, non [3 1Kb] inclusionibus est agendum;  sed manifestissime comprobandum utrum beati Petri gloriosa confessio cuiquam eorum quos regendos accepit, quidquam subtraxerit ad salutem; an eam auscultare nolens, etiam cum suo periculo rebellis [4 1Kb] exstiterit obstinata pernicies? Ibi certe dilucidabitur utrum ego  acerbus, asper, et nimis durus, difficilisque sim uobis, qui cum ratione uestram salutem parturio, qui clamo: Etiamsi austerum uidetur antidotum, accipite, queso, bibite, uiuite, nolo moriamini; an uos, qui a noxiis prohibiti, medicos ducitis exsecrandos, imo qui uultis uobiscum medicos egrotare, quam uos recipere [5 1Kb] sanitatem. Et alia manu: Dominus te incolumem custodiat.



[a 1Kb] EPISTOLA II. AD LAURENTIUM DE LIGNIDO EPISCOPUM.


Ad pontificatum assumptus de more Romane Ecclesie fidei formulam, quam omnes profiteri teneantur, prescribit.

In prolixitate epistole dilectionis tue magno nos gaudio replesti in ea parte in qua dictum est quod in Thessalonicensi Ecclesia, uel in aliis similiter recitata epistola predecessoris nostri de excessibus Acacii, cuncti eidem anathema dixerint, nec quisquam communioni preuaricatori sese miscuerit. Unde quia nos admones dilectione fraterna, ut uelut medicinam quamdam fidei episcopis per Illyricum, uel aliis ministrare debeamus, quanquam hoc copiosissime factum sit a beate recordationis predecessore nostro; et quia mos est Romane Ecclesie  sacerdoti nouiter constituto formam fidei sue ad sancta Ecclesias prerogare, hec eadem compendiosa nimis breuitate studui renouare, ut sub qua fide uiuendum sit, secundum statuta Patrum, in hanc nostram epistolam propter breuitatem sine fastidio lector agnoscat.

 Confitemur ergo Dominum nostrum Iesum Christum Filium Dei unigenitum ante omnia quidem secula, sine principio, ex Patre natum secundum deitatem; in nouissimis autem diebus de sanctissima uirgine Maria eumdem incarnatum et perfectum hominem ex anima rationali et corporis susceptione homousion Patri secundum deitatem, et homousion nobis secundum humanitatem. Duarum enim naturarum perfectarum unitas facta est ineffabiliter, propter quod unum Christum eumdem Filium Dei et hominis unigenitum a Patre, et primogenitum ex mortuis confitemur; scientes quod quidem ceternus sit suo Patri secundum diuinitatem, secundum quam opifex est omnium, et dignatus est post consensionem sanctissime uirginis, cum dixit ad angelum:  Ecce ancilla Domini, fiat mihi secundum uerbum tuum . Ineffabiliter sibi ex ipsa edificauit templum, et sibi uniuit, quod non ceternum de sua substantia e celo detulit corpus, sed ex massa nostre substantie, hoc est ex uirgine hoc accipiens, et sibi uniens, non Deus uerbum in carnem uersus est; neque ut phantasma apparens, sed inconuertibiliter et incommutabiliter suam conseruauit essentiam primitias nature nostre suscipiens, sibi uniuit. Nam principium Deus uerbum has nostre nature primitias multa sibi bonitate unire dignatus est, qui non permixtus, sed in utriusque substantia unus et ipse uisus, secundum quod scriptum est: Soluite templum istud, et in tribus diebus resuscitabo illud . Soluitur enim Christus iehsu, secundum meram substantiam  quam suscepit, et solutum suscitat proprium templum: hoc ipse secundum diuinam substantiam, secundum quam et omnium artifex est. Nunquam autem post resurrectionem unitionis nostre nature discessit a proprio templo, nec discedere potest propter ineffabilem suam benignitatem, sed est ipse Dominus iehsu Christus et passibilis, et impassibilis: passibilis secundum humanitatem, impassibilis secundum diuinitatem. Suscitauit igitur suum templum Deus uerbum, et in se nature nostre resurrectionem et renouationem operatus est, et hanc Dominus Christus noster Deus, postquam resurrexit a mortuis, discipulis suis ostendebat dicens: Palpate me, et uidete quoniam spiritus carnem et ossa non habet, quemadmodum me uidetis habere ; non dixit,  quemadmodum me dicitis esse, sed habere, ut et qui habet, et qui habetur considerans, non permixtionem, non conuersionem, non mutationem, sed unitatem factam respicias. Propterea, et fixuras clauorum, et fixionem lancee demonstrauit, et cum discipulis manducauit, ut per omnia resurrectionem  nostre nature in se renouatam doceret: et quia secundum beatam diuinitatis substantiam inconuertibilis, incommutabilis, impassibilis, immortalis, nullius indigens, perficiens omnes passiones, se permisit proprio inferri templo, quod uirtute propria suscitauit, et per propriam perfectionem templi sui renouationem nostre nature operatus est. Qui autem dicunt subtilem hominem Christum, aut passibilem Deum, aut in carne uersum, aut non [1 1Kb] cognitum habuisse corpus, aut de celo hoc detulisse, aut phantasma esse, aut mortalem dicentes, Deum uerbum indiguisse ut a Patre suscitaretur, aut sine anima corpus, aut sine sensu hominem suscepisse, aut duas substantias Christi, secundum permixtionem confusas, unam factam fuisse substantiam, et non  confitentes Dominum nostrum Iesum Christum duas esse naturas inconfusas, unam autem personam, secundum quod unus Christus, unus idem Filius, istos anathematizat catholica et apostolica Ecclesia. Hec ergo sunt, frater dilectissime, que pro antidoto nos debere mittere flagitasti, quod nullum amarum, neque dulce noxium uidendum refugite, nam et de nostro conuentu disposueramus quosdam dirigere, si ratio id temporis fieri permisisset: quod facere credimus opportune, cum illarum partium correctio ad nos, iuuante Domino, legatione plenissima, sicut confidimus fuerit nuntiata. Sperantes etiam de Dei nostri misericordia, ut huic predicationi nostre clementissimus et Christianissimus imperator unanimitatem suam auxiliumque coniungat, quatenus pro  fide qua pollet, in illis regionibus cerceat, quin suis questiunculis, et secundum elementa mundi, sicut uas electionis ante predixit, superflua uanaque concinant, nolentes contineri salutaribus disciplinis: sed uos, sicut ait idem apostolus, non ita didicistis, Christum , si tamen illum audistis, et in illo docti estis, sicut est ueritas in Iesum, quam utique ille apprehendere poterit qui orthodoxorum Patrum, sicut iam sepe dictum est, obseruauerit instituta. Deus te incolumem custodiat, frater carissime.





RESCRIPTUM EPISCOPORUM DARDANIAE AD GELASIUM PAPAM. 

Gratias agunt quod ipsos monuerit a quibus cauendum sit; et cupere ipsos ab apostolica sede uisitari scribunt.

 Domino sancto apostolo [al. apostolico] et beatissimo patri patrum Gelasio pape urbis Rome, humiles episcopi Dardanie.

Saluberrima apostolatus uestri precepta Tryphone uiro religioso filio nostro deferente, qua oportet deuotione suscepimus, et maximas Deo omnipotenti, et beatitudini uestre referimus gratias, quod nos pastorali admonitione et euangelica doctrina uisitare dignatus  es, domine sancte apostolice et beatissime pater patrum. Desiderii enim et uoti nostri est iussionibus uestris in omnibus obedire, et quemadmodum a patribus nostris accepimus, sedis apostolice, que uite et meritis uestris delata est, precepta intemerate seruare, atque religionem orthodoxam, cuius estis predicatores, fideli et inculpata deuotione, prout nostre rusticitatis sensus patitur, custodire. Eutychis enim uel Petri Acaciique et omnium sectatorum eius atque consortium, uelut quedam pestifera contagia, ante uestram quoque uitauimus iussionem, et multo magis nunc post admonitionem sedis apostolice, et ab eadem nos pollutione necesse est abstinere: et si qui alii eiusdem Eutychetis sectam, uel Petri et Acacii, aut secuti sunt aut sequentur, uel  eorumdem sese complicibus atque consortibus estimant immiscendos, et a nobis, qui sedi apostolice secundum diuina precepta et Patrum statuta inculpati seruire desideramus, omni ratione uitandi sunt. Et si qui forte praua intentione  a sede apostolica se crediderint segregandos, ab eorum nos alienos esse consortio profitemur; quoniam, ut dictum est, Patrum in omnibus custodientes precepta, et inuiolabilia sacrosanctorum canonum instituta sectantes, apostolice et singulari illi sedi uestre communi fide et deuotione parere contendimus. Et quoniam suggerendi fomitem nobis pro insita sibi benignitate beatitudo uestra concessit, aliqua memorato Tryphoni uiro religioso filio nostro, preceptorum uestrorum portitori, suggerenda  mandauimus. Et ut suggestionem eius, quantum arbitramur iustam et rationabilem pro supplicatione nostra libenti animo apostolatus uester dignetur admittere, iustis precibus exoramus  unum ex angelica sede uestra cum sepe dicto uiro religioso ad nos usque precipite destinare, ut sub eius presentia que fides orthodoxa, et uestre iussionis sinceritas postulat, ordinentur. Et subscriptio.

Ioannes episcopus sacrosancte Ecclesie Scopine metropolitane ciuitatis huic rescripto a nobis dato consentiens, ad omnia que superius continentur manu propria subscripsi.

Bonosus episcopus ut supra subscripsi.

Samuel episcopus ut supra subscripsi.

 uerianus episcopus per ualentinum archidiaconum ut supra subscripsi.

Faustinus episcopus ut supra subscripsi.

Ursinus episcopus ut supra subscripsi.



[a 1Kb] EPISTOLA III. AD EPISCOPOS DARDANIAE.

Nuntiat se pontificem electum; catholice fidei libellum  transmittit, hortaturque ut cum Eutychianistis non communicent, et muneri pastorali inuigilent.

Dilectissimis fratribus uniuersis episcopis per Dardaniam constitutis Gelasius episcopus.

Ubi primum respirare fas est a continuorum tempestate bellorum, que in illis prouinciis, uel in istis temporibus qualitas incessanter exercuit, cunctos per Dardaniam Domini sacerdotes fraterne sollicitudinis caritate duximus alloquendos: primum quia regimen apostolice sedis adepti, strepitu publico, sicut dictum est, retardante, commissum nobis sacre dispensationis officium, propriis, ut mos erat, litteris [1 1Kb] nequimus indicare, quo uestra fraternitas de communionis Domini nobiscum munere gratuletur. Deinde, ut post tantas acerbitates incommoditatesque mundanas, qualiter  inuicem ualeremus, mutuus sermo depromeret; postremo si qua de ecclesiasticis referenda sunt causis, que propter insidias perpetui hostis, pastorali sunt iugiter circumspicienda uigilantia, significationibus panderemus alternis. His igitur incitati per fratrem et cepiscopum nostrum Ursicinum presentia dirigere scripta curauimus, preeunte gratia salutationis, orantes ut magnanimiter auxilio Domini tolerando rerum transeuntium uastitatem, magis esse debeamus attenti, ne, quod absit, perpetue subeamus uite dispendium. Proindeque catholice ueritatis poscit utilitas precauenda, dilectio uestra paulisper aduertat. Apud Grecos, quibus multas hereses abundare non dubium est, iam ante annos fere quadraginta et quinque de Domini nostri et Saluatoris incarnatione  nata conquestio est: Eutyche quondam presbytero Constantinopolitano in blasphemias proruente, per quas diceret unam tantummodo, id est, solam Diuinitatis naturam, siue substantiam in Domino Iesu Christo credere nos debere, suscepte carnis ueritate prorsus abolita: quod utique improbum commentum Marcionistis, Manicheisque coniunctum, totum sine dubio salutis nostre solueret sacramentum; siquidem quantum et Scripture uenerabilis dicit auctoritas, et maiorum testatur doctrina nostrorum, redemptorem mundi Deum, totum simul Deum, totumque hominem ex Maria uirgine fuisse progenitum. Et huic mundo certum est exstitisse conspicuum, sic passum, atque resurrexisse constat a mortuis. Itaque quadraginta diebus fuisse cum discipulis conuersatum,  in celum ascendisse, plena luce sit clarum, eoque modo dictum, ad iudicium, angelo testante, uenturum, ut et Filius hominis, quem beatus Stephanus martyr a dextris uirtutis Dei uidit astantem, manifestus appareat, et quem compunxerunt persecutores eius, aspiciant: quod nimirum sine carnis humane non potest constare materia, cuius assumptio glorificata est deitate, non prorsus absumpta. Unde et beatus apostolus Ioannes dicit: Qui negat Christum in carne uenisse, hic est antichristus ; et gloriosus  apostolus Paulus qualem hodie credere debeamus Dominum nostrum Iesum Christum palam professus est, dicens: In quo habitat omnis plenitudo diuinitatis corporaliter , quod breui capitulo simul Arianam pestem, et hanc quam diximus Eutychianam celesti predicatione subuertit, quia et homo nichilominus est, ubi omnis plenaque Diuinitas habitare perhibetur, et corporaliter exprimendo, in ueritate persistere nostri corporis approbatur.

Super autem his frequenter ab apostolica sede, et per beate memorie sanctum Leonem, et per successores eius certum est, Grecos fuisse conuictos, sicut ipsorum chartis quas apud nos habemus, sine ambiguitate monstratur. Nunc uero quamuis ipsam pestilentiam non audeant profiteri, eos tamen qui talibus  communicauerint, meritoque secundum Chalcedonensis decreta concilii ab apostolica sede damnati sunt, obstinatique in eadem damnatione defuncti, pernicioso furore defendunt, et eorum recitationem Ecclesie catholice moliuntur ingerere. Quod utique, quod absit, receptis, etiam contagium prauitatis, cui se communione sociarunt, consequenter incurritur, quemadmodum  si Arii uel cuiuslibet heretici ad ecclesiasticam recitationem nomen admittitur, simul et consortium detestabilis erroris assumitur. Unde quia errorem quidem fatentur, sed ea sibi putant communionem catholicam conditione laxandam, ut nomina eorum qui preuaricati sunt illis in ecclesia recitare sit licitum, et non tam ipsi corrigere quam sinceritatem catholicam inficere  nitantur contagio perfidorum; dilectionem uestram fraterne caritatis affectu non destitimus admonere, ut si qui talia seminantes ad uestras regiones forte peruenerint, modis omnibus excludantur, uobisque cum sede beati apostoli Petri, sicut a patribus nostris est tradita illibata communio atque ex omni parte inconuulsa perduret. Certe si quis aures uestras de hac crediderit subreptione pulsandas, sollicitudine pastorali ad nos quam citius referre properetis, ut communi studio, catholicoque tractatu, pro domo unius Domini cuncti catholici conferant sacerdotes; ut que orthodoxe definitioni competunt, intemerata seruentur; et quatenus errantibus debeat subueniri, rationabili deliberatione noscatur. Hec autem uestra dilectio etiam ad contiguas sibi  quasque prouincias uicinosque pontifices prudenter faciat peruenire, ut Ecclesiarum presules, uniuerse ueritatis instructione percepta, mortiferam declinare ualeant falsitatem. Et subscriptio: Deus uos incolumes custodiat, fratres carissimi.



EPISTOLA III bis. BEATI PAPAE GELASII AD NATALEM ABBATEM.

Dilectissimo filio Natali abbati Gelasius episcopus.

Quamuis pro beati Petri apostoli moderamine diuinitus instituto, quo sedis eius uicarii cunctis sunt  ecclesiis debitores, ad fratres et cepiscopos meos per Dardaniam constitutos competentia scripta dedecimus, antique fidei communionisque tramitem subsequentes, ut cauere ualeant contagia perfidorum, et nobiscum illibatum tenere consortium; tamen dilectionem quoque tuam non [1 1Kb] destitimus desiderantes affari, cuius sollicitudinem de noxiis quibusque uitandis, et in retinendis que ad utilitatem pertinent Christianam, laudabilem perspeximus esse feruorem, ex litteris [2 1Kb] scilicet quas ad fratrem et cepiscopum meum Serenum tua caritas destinauit. [3 1Kb] Proinde collaborandum sibi tua dilectio perpendit Euangelio Dei, et [4 1Kb] eterne salutis intuitum etiam aduersantia queque tolerando constanter; ut nullum subeas, quod absit, celestis regni dispendium, ad  quod utique nisi legitime certaueris, non potes peruenire. Tanto enim, prestante Domino, nobis est instandum uigilandumque, quanto sub ipso fine iam mundi uehementior humani generis hostis insistere non quiescit. Nihil significamus omissum, [a 1Kb] quod aut correctioni rerum quas in Ecclesias Orientis seminauit inimicus, Patrum regulis congruentem possit adhibere medicinam. Sed quid facimus? quia obduratis auribus uocem refugiunt ueritatis audire, tantaque uis morbi seuientis incubuit, ut secum malint saluos quosque lethaliter egrotare, quam ipsi recipere sanitatem; nunc inficiantes uniuersa que ipsorum chartis, ipsorum subscriptionibus approbamus; nunc cum manifesta rerum fuerint luce conuicti, palam aperteque fatentes errorem, nolle se tamen  reuerti ad uiam pure confessionis communionisque [5 1Kb] testantur; sed nos potius exspectant suis preuaricatoribus implicari. Quapropter, largiente Christi gratia, magnis studiis est agendum, ut quia de uita perpetua uel amittenda res agitur uel tenenda demus  operam quidem, si aliquos ex illis, operante Domino, saluare possimus: alioquin, sicut ait Apostolus, te ipsum castum custodi . Perire uolentium nitamur declinare perniciem; et, quod solum facere debeamus, diuinam pro illis exorare clementiam, ut resipiscant a diaboli laqueis a quo capti detinentur [b 1Kb] ab ipsius uoluntate: ut ab obstinatione mortifera respirantes, pestem quam se humanitus incidisse etiam ipsi sentiunt, inutili uerecundie languore deposito, ad recuperanda remedia sempiterna libero corde resipiscant. His ergo cognitis que sicut diximus ad regionum uestrarum sunt directa pontifices, et ipsi protegente uos Domino debetis esse conuenienter instructi, et prouinciis eadem quibusque [6 1Kb] contiguis fiducialiter predicare.  Nihil est enim quod pauere debeamus, cum certum sit a celesti Presule non derelinqui quos sue ueritatis prestitit arma tractare; nec quidquam uideamus ei ullatenus preferendum, cum ipsas animas nostras pro earum nos uoluerit salute contemnere. Qualiter autem uel proficiat ibidem religionis integritas, uel quid forsitan asseratur, sepius nobis uestra dilectio non omittat ostendere; ut necessaria, Christo tribuente, subsidia responsis congruentibus ministremus.

Subscriptio pape. Deus te incolumem custodiat, fili dilectissime.



EPISTOLA Iu SEU [c 3Kb] COMMONITORIUM AD [7 1Kb] FAUSTUM MAGISTRUM FUNGENTEM LEGATIONIS OFFICIO CONSTANTINOPOLI.

 Acacium iure a sede apostolica damnatum, et in excommunicatione mortuum non posse absolui, et cum illo non communicandum.

Ego quoque mente percepi [al. precepi] Grecos in sua obstinatione mansuros, nec cui uelut insperatum  uideri potest, quod est ante [al. in ante] precognitum. Quapropter [1 1Kb] non iam propter religionis causas student dispositionibus publicis obuiare, sed potius per occasionem legationis regie catholicam fidem moliuntur euertere, et tali commento [al. commercio] nituntur sperata prestare. Quid sibi uult autem quod dixerit imperator, a nobis se in religione damnatum, cum super hac parte et decessor meus non solum minime nomen eius attigerit, sed insuper quando principia adeptus regie potestatis exercuit, in eius se rescripsit imperii promotione gaudere: et ego nulla ipsius unquam scripta percipiens, honorificis  eum litteris salutare curauerim? Decessores mei, sacerdotes qui preuaricatoribus se communicasse propria uoce confessi sunt, a communione  apostolica submouerunt. Si isti [al. ita] placet se miscere damnatis, nobis non potest imputari; si ab eis uelit abscedere, tanto magis a nobis non potest esse damnatus, sed potius ad gratiam sincere communionis admissus. Ad senatum uero pertinet Romanum, ut memor fidei quam a parentibus se suscepisse meminit, contagia uitet communionis externe, ne a communione huius sedis apostolice  reddatur externus. ueniam sibi dari [al. addit debere] proponunt. Legatur, ex quo est religio Christiana, uel certe detur exemplum, in Ecclesia Dei, a quibuslibet pontificibus, ab ipsis apostolis, ab ipso denique Saluatore ueniam nisi corrigentibus se fuisse concessam. Auditum autem sub isto celo nec legitur omnino, nec dicitur, quod eorum uoce depromitur:  Date nobis ueniam, dum tamen nos in errore duremus. Id quoque [2 1Kb] pariter [forte leg. par est] ostendant, qui nobis canones nituntur opponere, quibus hoc canonibus, quibus regulis, qua lectione, quoue do umento, siue maioribus nostris, siue ab ipsis apostolis , seu ab ipso Domino Saluatore, qui iudicaturus creditur uiuos et mortuos, siue factum est unquam, uel faciendum esse mandatur. Mortuos suscitasse legimus Christum, in errore mortuos absoluisse non legimus. Et qui certe hoc faciendi solus habuit potestatem, beato Petro principaliter mandat apostolo: Que ligaueris super terram, ligata erunt et in celis; et que solueris super terram, erunt soluta et in celis . Super terram, inquit; nam in hac ligatione  defunctum nusquam dixit absolui [al. absoluendum]. Quod ergo nunquam factum est, uel mente concipere formidamus, scientes in diuino iudicio non posse penitus excusari. Si autem, quod nunc pretendunt, a Romana Ecclesia se sunt diuisuri, id iam dudum fecisse monstrantur. [3 1Kb] Euphemium uero miror, si ignorantiam suam ipse non perspicit, qui dicit Acacium ab uno non potuisse damnari. Itane non perspicit, secundum formam synodi Chalcedonensis, Acacium fuisse damnatum? nec nouit eam,  aut se nosse dissimulat, in qua utique per numerosam sententiam sacerdotum erroris huius auctores constat fuisse damnatos; sicut in unaquaque heresi a principio Christiane religionis et factum fuisse, et fieri, manifesta rerum ratione monstratur, decesseremque meum exsecutorem fuisse ueteris constituti, non noue constitutionis auctorem? Quod non solum presuli apostolico facere licet, sed cuicunque pontifici, ut quoslibet et quemlibet locum, secundum regulam hereseos ipsius ante damnate, a catholica communione discernant. Acacius quippe non fuit noui uel proprii inuentor erroris, ut in eum noua scita prodirent [al. procederent], sed alieno facinori sua communione se miscuit. Itaque necesse est ut in illam recideret iusta lance sententiam, quam cum  suis successoribus per conuenientiam synodalem susceperat auctor erroris. [4 1Kb] Nobis opponunt canones, dum nesciunt quid loquantur. Contra quos hoc ipso uenire se produnt, quod prime sedi, sana rectaque suadenti, parere fugiunt. Ipsi sunt canones, qui appellationes totius Ecclesie ad huius sedis examen uoluere deferri. Ab ipsa uero nusquam prorsus appellari debere sanxerunt; ac per hoc illam de tota Ecclesia iudicare, ipsam ad nullius commeare iudicium, nec de eius unquam preceperunt iudicio iudicari, sententiamque illius constituerunt non oportere dissolui, cuius potius decreta sequenda mandarunt. In hac ipsa causa Timotheus Alexandrinus, et Petrus Antiochenus, Petrus, Paulus, Ioannes, et ceteri, non solum unus, sed plures utique nomen sacerdotii  preferentes, sola sedis apostolice sunt auctoritate deiecti, cuius rei testis etiam ipse docetur Acacius, qui preceptionis huius exstitit exsecutor. Quod utique sicut apostolicam sedem iuxta formam synodicam fecisse manifestum est, sic neminem resultare potuisse certissimum. Hoc igitur modo recidens in consortium damnatorum, est damnatus Acacius, qui eorum damnationem, antequam preuaricator existeret, fuerat exsecutus. Nobis ausi sunt facere canonum mentionem, contra quos semper ambitionibus illicitis [5 1Kb] fecisse monstrantur. Qua ipsi synodo, uel secundum cuius synodi formam Alexandrinum Ioannem de ecclesia cui ordinatus fuerat expulerunt? qui nullis causis euidentibus nec ante conuinci, nec postea prouocans, etiam in iudicio competenti potuit  accusari. Quod si dicunt: Imperator hoc fecit: hoc ipsum quibus canonibus; quibus regulis est preceptum? Cur huic tam prauo facto consensit Acacius, cum auctoritas diuina dicat: Non solum qui faciunt praua reos esse, sed etiam qui consentiunt facientibus . Quibus canonibus quibusue regulis Calendion exclusus est, uel primi urbium diuersarum catholici sacerdotes? Qua traditione maiorum apostolicam sedem in iudicium uocant?

An secunde sedis antistites, et tertie, ceterique  bene sibi conscii sacerdotes depelli debuerunt, et qui religionis exstitit inimicus, depelli non debuit? uiderint ergo si alios habent canones quibus suas ineptias exsequantur. Ceterum isti, qui sacri, qui ecclesiastici, qui legitimi celebrantur, sedem apostolicam ad iudicium uocare non possunt; et Constantinopolitane ciuitatis episcopus, que utique per canones inter sedes nullum nomen accepit, in communionem recidens perfidorum, non debuit submoueri? An, qui homini mentitus dicitur imperatori, et qui imperatorem lesisse perhibentur, depelli debuerunt: et in Deum, qui summus et uerus est imperator, Acacium delinquentem, sinceramque communionem diuini sacramenti studentem miscere cum perfidis, secundum synodum, qua hec est damnata  perfidia, non oportebat excludi? Sed uelint, nolint, ipsius iudicio [1 1Kb] antique canonum constitutiones firmabuntur.

Sed religiosi uiri atque perfecti, secundum canones concessam sedi apostolice potestatem nimirum conantur eripere, et sibimet eam contra canones usurpare contendunt. O canonum magistros atque custodes! Nobis nullum fas est inire certamen cum hominibus communionis aliene, diuina Scriptura predicante: Hominem hereticum post primam et secundam correptionem deuita, sciens quod huiusmodi delinquat, proprio iudicio condemnatus . Ecce cognoscant quia non solum ab alio, sed a se quoque ipso damnetur [al. predamnetur] hereticus. Illud autem nimis est impudens, quod Acacium ueniam  postulasse confingunt, et nos exstitisse difficiles. Testis est frater uester, filius meus uir illustris Andromachus, qui a nobis abundanter instructus est, ut cohortaretur Acacium deposita obstinatione resipiscere, et ad sedis apostolice remeare consortium, quique se sub iureiurando magnis cum eodem molitionibus egisse testatur, nec ad ea que recta sunt potuisse deflecti, sicut rerum probatur effectu. Certe proferatur iudicium, quando miserit, quando ueniam postularit, correctionemque suam nobis promiserit exhibendam: nisi forte hunc animum gessit quem successores eius habere perspicimus, ut tamen si ueniam postularet, sic sibi uellet impendi, ut nichilominus in errore persisteret: ubi utique non tam a nobis recipi uideretur, quam nos potius in suam traduceret prauitatem. Quem reatum se confessuros  asserunt ante certamen? Si reatus est, utique corrigendus est. Si corrigendum non putant, fallaciter se reatum perhibent profiteri; nisi, quod est infelicius, cum et fatentur reatum, et non estimant corrigendum. Illud quoque me ridere libuit, quod ait: Si necesse fuerit ueniam postulare, existimans nimirum tunc se peccati ueniam necessario postulare, si ei concedamus ne peccare desistat; imo etiam  cum eodem consentiamus nos quoque peccare. Nescio inter que mundi prodigia  hec uox possit admitti. Remitti culpa de preterito potest, correctione sine dubio subsequente. Nam si deinceps finitur [al. fingitur] mansura peruersitas, non est benignitas remittentis, sed consentientis [2 1Kb] assensio [al. assentatio]. Non est mirum, si isti sedem beati Petri apostoli blasphemare presumunt, qui talia portenta uel corde gerunt, uel ore diffundunt, et nos insuper superbos esse pronuntiant, cum eis prima sedes, quidquid est pietatis, non resistat [al. desinat, uel desistat] offerre, illi eam ipso proteruo spiritu subiugare se posse confidant. Sed captos mente facere ista non mirum est. Sic phrenetici solent medicantes quosque [al. quoque] uelut hostes putare uel cedere. [3 1Kb] Quero tamen ab his, iudicium quod pretendunt, ubinam possit agitari: an apud ipsos, ut iidem sint inimici, et testes, et iudices?  Sed tali iudicio nec humana debent committi negotia, nedum diuine legis integritas. Si quantum ad religionem pertinet, non nisi apostolice sedi iuxta canones debetur summa iudicii totius; si quantum ad seculi potestatem, illa a pontificibus, et precipue a beati Petri uicario, debet cognosci [al. cognoscere], que diuina sunt, non ipsa eadem iudicare [al. diiudicare]. Nec sibi hoc quisquam potentissimus seculi  uindicare presumit, nisi religionem forsitan persequens. Quid tamen dicerent, si non chartis suis in omnibus uincerentur? Ineptias itaque suas sibi seruent, nisi resipiscant, potius cogitantes Christi uocem non esse superfluam, que confessioni beati Petri apostoli inferni portas nunquam preualituras asseruit . Quapropter  non ueremur ne apostolica sententia resoluatur, quam et uox Christi, et maiorum traditio, et [4 1Kb] canonum fulcit auctoritas, ut totam potius Ecclesiam semper ipsa diiudicet. Sed cogitent magis, si quis in eis religionis est sensus, ne prauitatem suam nullatenus deponentes, apud Deum hominesque sedis apostolice perpetua constitutione damnentur. Sic autem dicitur fuisse definitum, ut deinceps de negotio nichil dicatur, quasi uel nunc eos  meo duxerim nomine specialiter alloquendos. Neque plane cum istis non corrigentibus ineunda congressio, quemadmodum cum aliarum quoque heresum sectatoribus dimicatio renuenda. uos autem saluos et sospites quantocius huc reuerti, continuis Diuinitatem uotis expetimus



EPISTOLA u. AD HONORIUM DALMATIAE EPISCOPUM.


Monet ne Pelagianam heresim a tot pontificibus detestatam reuiuiscere sinat.

Dilectissimo fratri Honorio Gelasius.

Licet inter uarias temporum difficultates continuis occupationibus implicati, uix respirare ualeamus; pro sedis tamen apostolice moderamine totius ouilis dominici curam sine cessatione tractantes, que beato  Petro Saluatoris ipsius nostri uoce delegata est: Et tu conuersus confirma fratres tuos . Et item: Petre, amas me? Pasce oues meas . Dissimulare nec possumus nec debemus, que nostram sollicitudinem forma perstringat, cum beato Paulo apostolo sentientes atque dicentes: Quis infirmatur, et ego non infirmor? Quis scandalizatur, et ego non uror ? Ita quippe nos repente tristis, horrenda et uix credibilis confecit opinio, ut mentem nostram confunderet, sauciaret, affligeret. Nuntiatum nobis est enim in regionibus Dalmatiarum, quosdam recidiua Pelagiane pestis zizania seminasse, tantumque illic eorum preualere blasphemiam, ut simplices quosque mortiferi furoris insinuatione decipiant. Est quidem error ipse nefarius tanto  perniciosor ad subripiendum, quanto ad fallendum uerisimilitudinis colore uersutior: prestante Domino, adest fidei catholice pura ueritas, concordibus uniuersorum Patrum deprompta sententiis, que et subtile uirus funeste prauitatis exponat, et humano generi saluando conferat de Scripturarum confectione medicinam. Nullatenus igitur discretionem rerum nondum abundantia corda conturbet, donec et occultum uulnus appareat, et saluatio singularis eluceat: quoniam quantalibet arte fallacie spiritus perditionis armetur, sancto gladio Spiritus principalis et detegitur et necatur. Quapropter per dilectionem tuam cunctos ibidem Domini sacerdotes fraterno commonemus affectu; ut qui cum erudiente uos Domino contra nouitios pugnetis errores, olim peruersitatem toto  orbe damnatam nec ipsos recipere debeatis, aut quod temere putatur, esse faciendum; que non heresis maioribus nostris conuenienter exstincta rursus prouocare nos audeat, et palam nouis resumptis uiribus aperteque confligat. Nunquidnam licet nobis a uenerandis Patribus damnata dissoluere, et ab illis excisa nefaria dogmata retractare? Quid est ergo quod magnopere precauemus, ne cuiuslibet heresis semel deiecta pernicies ad examen denuo uenire contendat? Si que antiquitus a nostris maioribus cognita, discussa, refutata sunt, restauranda nitamur; nonne ipsi nos, quod absit, et quod nunquam catholica patietur Ecclesia, aduersariis ueritatis uniuersis contra nos resurgendi proponimus exemplum? Ubi est quod scriptum est: Terminos patrum tuorum non transgredieris  ; et: Interroga patres tuos, et annuntiabunt tibi; et seniores tuos, et dicent tibi? Quid ergo tendimus ultra definita maiorum, aut cur nobis non sufficit? Si quid ignorantes discere cupiamus, qualiter ab orthodoxis Patribus et senioribus singula queque uel uitanda precepta sunt, uel aptanda catholice ueritati; cur non his probantur esse decreta? Nunquid aut sapientiores illis sumus, aut poterimus firma stabilitate constare, si ea que ab illis constituta sunt subruamus? An fortasse nescitis hanc heresim de qua loquimur, et ab apostolica dudum sede per  beate memorie Innocentium, ac deinde Zosimum, Bonifacium, Celestinum, Sixtum, Leonem, continuis et incessabilibus sententiis fuisse prostratam; nec tantum Ecclesie catholice legibus, sed principum quoque Romanorum eo tenore damnatam, ut nec usquam terrarum uiuendi locum sectatores eius habere sinerentur? Que omnia tam gestis Ecclesie per singulas quasque regiones de eorum prauitate confectis, quam censure publice sanctionibus edocentur. Ecce quorumlibet aures catholicas audire doctrinam questiones accipere, tractare tendiculas, et blasphemias patienter admittere. O si studerent aduersus eos maiorum nostrorum libros responsaque cognoscere, illic modis omnibus cerneretur, nichil esse prorsus, quod non et ab istis fuerit uentilatum, et ab  illis magnifica ueritate contritum. Sicque de cunctis eorum nequitiis refutandis fideles quique redderentur instructi, ut nichil amplius quereretur. Sed si forsitan ineruditos animos quedam de eorum sensibus proposita commouerent, ita uenerabilium Patrum doctrinis et omnis eorum publicatur insania, et quibus remediis curetur, ostenditur, ut ex his Deo prestante preuisis, cuncta que de eorum serie texuerunt, et periculosa sectantibus et stulta deprehendentibus esse uideantur; ita ut si quis existimet reluctandum, non tamen ueterum sententiis contradictor existat, sed humane saluti, catholiceque doctrine palam se a perteque profiteatur inimicum; quo magis attentius peruigil cura pastorum a sacris gregibus luporum debet arcere seuitiam. Num quidquid ouibus sanctis  acciderit detrimenti, presulum  damnet incuriam; sicut a regeneratis agminibus nocentium depulsio bestiarum custodum premiis perpetuum procurauit augmentum? Certe si, ut magis optamus, falsis hec rumoribus sint relata, quantocius desideramus agnoscere, ut qui membrorum Christi uexatione trepidamus, multo magis de eorum stabilitate letemur. Data u kalendas Augusti, a [a 1Kb] Fausto [al. Albino] u. C. consule .



EPISTOLA uI AD EUMDEM HONORIUM DALMATIAE EPISCOPUM.

Eum non debuisse mirari scribit quod admonuerit inuigilandum ne iterum Pelagiana heresis uullularet.

Dilectissimo fratri Honorio Gelasius.

Miramur dilectionem tuam fuisse miratam, curam  sedis apostolice, que more maiorum cunctis per mundum debetur Ecclesiis, pro uestre quoque regionis fide fuisse sollicitam. Cumque ad eam perlatum esset quod quidam per Dalmatias integritatem catholicam uitiare niterentur, et diuinis humanisque legibus ante damnatum Pelagiane pestilentie denuo uirus inferre; non putauerimus ullatenus differendum quominus hec diligentius inquirentes, aut si fortasse irrepserant, de proximo sanarentur, aut anxietatem nostram, si falso probarentur iactata, releuarent; estimantes melius nos uideri impatientius talia inuestigare  uoluisse, quam crescere dissimulando perniciem. Neque enim uel silentio premere causam huiusmodi, uel differendo fouere deberemus. Cum dicente magistro gentium, sollicitudine non pigri ; atque iterum, qui preest in sollicitudine, reos procul dubio nos nisi continuo quereremus, etiamsi inaniter essent uulgata, conuincerent. Nec interest per quos ad aures nostras eadem peruenissent, dum quomodo libet ista referentibus, postquam nostram conscientiam penetrarent, in his ueraciter indagandis pastorales excubias esse non oportuerit negligentes, quatenus uel e uestigio posset lupis inhiantibus obuiari, uel nullis existentibus feris, ouium custodia secura persisteret. Ab his qui essent Chles, Corinthiorum se dissensiones agnouisse testatur Apostolus ,  confestimque scribere non omittit; ut uel nascentibus iurgiis pius medicator occurreret, uel de eorum comperta mox incolumitate gauderet: quod nos quoque litteris que super hac parte dicte sunt, indicasse reminiscimur, ut scilicet aut irrepentibus obsisteremus insaniis, aut, si nichil horum penitus accidisset, de catholice ueritatis integritate letaremur. Quapropter non solum dilectio tua nostra non debet uigilantia permoueri, sed presentis colloquii salutatione percepta nobiscum potius industriam proprie sociare solertie, quatenus uel siue tentata sint talia, protinus corrigantur, uel ne qualibet obreptione tententur, attentius precauendo subintrare non ualeant. De quibus autem ii quos tua caritas destinauit, si plenius instrui uoluerint, sequentes tituli cum suis responsionibus  intimabunt. Et quoniam se his acquiescere prefati eatenus sunt professi, ut eadem se et primitus tenuisse firmarent, sed ante ullius in questionem uocata uellent manifestius expediri, studuimus quantum inter occupationes fieri potuit, que nos minime respirare patiuntur, largiente Domino, sequentes paterna uestigia, de talibus, que cepimus non silere: quam regulam sobrie sentiendi quisquis fideli corde sectatur, inter orthodoxos merito debeat estimari. Quisquis uero putauerit abnuenda, ab apostolicis sese non ambigat exsulare doctrinis. Certe si quid est quod ualeat animum permouere, fraternitas tua consulere fiducialiter omittat, ut Domini gratia ministrante, totius discutiat obscuritatis ambiguum fraterna collatio.



[a 2Kb] EPISTOLA uII. AD OMNES EPISCOPOS PER PICENUM.


Tria precipua Pelagiane heresis capita refellit. Primum, scilicet paruulos sine originali peccato nasci.  Secundum, hos pro solo peccato originali non damnari. Tertium, gratiam ad salutem non esse necessariam, illamque secundum hominum merita conferri.

Gelasius episcopus uniuersis episcopis per Picenum in Domino salutem.

Barbaricis hactenus dolebamus incursibus maxime uicinas Urbi prouincias, et bellorum seua tempestate uastari; sed quantum inter ipsa recentium calamitatum feruentia pericula comperimus, perniciosiorem diabolus Christianorum mentibus labem, quam corporibus hostilis feritas, irrogauit: quod malum principaliter illarum regionum respicit sacerdotes, qui tanta segnitie tantaque ministerii dissimulatione suscepti, commissarum sibi negligunt regimen animarum, ut eas etiam ab exiguis quibusque bestiolis lacerari  sub conspectibus suis impune patiantur: quinimo subrepentes nequitias confouendo, et deprauatoribus acquiescendo fidelium, non solum eas minime retrahant, sed ipsis prebeant propria nutrimenta perditionis exemplo. Quid autem tales essent acturi pontifices, si  uel aliqua noua pestis, et primitus ignorata prorumperet, uel ingeniis acrioribus, sensibusque uersutis, aut aliqua secularium doctrinarum peritia callidis, sacrilega blasphemiarum dicta promerentur, qui tam ueteris erroris detrita commenta, tamque maioribus Ecclesiarum magistris, quam etiam nostra etate conuicta non recolunt nec refutant; atque ab imperitis stultisque prolata non respuunt. Gratias omnipotenti Deo agimus, quoniam suorum corda per huiusmodi personas examinat; qui  hoc ipsum uirus nesciunt quod loquantur. Nam quid facerent populorum presules sub astutioribus inimicis, qui se subiiciunt libenter indoctis? Quando utique, etiamsi tanta erat in rectoribus dominici gregis prorsus ignauia, ut ne tam uilem hebetemque personam possint uel intelligere uel frenare, potius pastorali cura debuerint a nobis cognoscenda perquirere, quam suasionibus inconsideranter absurdis, facilem submittere uoluntatem: oblatus est enim nobis miserabilis senex [1 1Kb] Seneca nomine, qui non modo totius est eruditionis alienus, sed ipsius quoque intelligentie communis prorsus extraneus, in Pelagiane uoraginis ceno (sicut de quibusdam in Apocalypsi  uelut una ranarum impudenter immersus, inque illa fece horribiliter uolutatus, nullatenus inde  qualiter emergere posset inueniens; quia puritatem relinquens catholice ueritatis, quanto se per lubriscum falsitatis conatur attollere, tanto magis eius lutosis foueis circumclusus obruitur, de illis unus existens,  de quibus Petrus dicit apostolus: Hi uero uelut irrationabilia pecora, naturaliter in captionem et in perniciem in his que ignorant blasphemantes in corruptione sua, peribunt percipientes mercedem iniustitie . Reuera enim sic eius stolidus et obtusus est animus, ut de his uenenis, que male hausit, et uomuit, nullam rationem uel accipere ualeat omnino, uel reddere. Sed induratus obcecatione diabolica, sibique iam traditus, cordis sui funesta sit obstinatione damnatus; nichilque supersit ei, nisi ut Deus noster, qui dixit, que hominibus impossibilia uidentur, apud se esse facilia , huiusmodi mentem potenti compunctione transfigat, ut secundum beatum apostolum Paulum, resipiscat a diaboli laqueis, quibus captiuus detinetur  sententia diuini iudicii. Multa illi que de Pelagianis sensibus nec in somnis  omnino contigerant, nos magis patefacta prodidimus ea, que dudum conuicta fuisse monstrauimus. Hec etiam ipsa, que idem proferre uidebatur, olim et ab hereticis Pelagianis in medium producta docuimus, et a catholicis predicatoribus competenter elisa. Pelagium, Celestium, Iulianum, ceterosque complures oratorie facundie uiros in hac assertione probauimus fuisse conuictos, et tam ecclesiasticis constitutis quam imperialibus [1 1Kb] etiam percussos fuisse preceptis; proinde istum ferre non posse firmauimus, in quibus illi tales tantique prostrati sunt, qui nec ipsa, que ab illis sunt disputata, uel intellecta capere, uel eloquio simili possit astruere. Sed, ut dictum est, diabolica mens inspiratione possessa, in profundum  ueniens iam malorum ad remedia nulla consentit . Quapropter de innumeris blasphemiarum generibus quas auctores Pelag ane heresis addiderunt, tria, que sibi precipue hic senex lugendus asciuit, credidimus non tacenda, ut reserata manifestius panderentur, et Deo destruente facilius uiderentur euersa. In uteris, inquiunt, matrum opere diuino creantur infante, propterea iustum uideri non putant quod factura Dei sine ullis propriis actionibus cuiquam peccato gignatur obstricta; iniustumque Deum faciunt, si rei efficiantur antequam nati. Hoc uelut acutissimum sui dogmatis exerunt argumentum, non aduertentes quia primi illi parentes generis humani de nullis utique genitoribus, sed de innoxia limi materia procreati, et pure atque sincere potenter arte diuina compacti,  factique rationales, propria uoluntate seductorem secuti diabolum, prauis cupiditatibus per excessum preuaricationis infecti sunt. In quibus utique humana natura peccauit, et humana est facta natura uitiosa, receptrix sine dubio mali quod ante nescierat, que a bono rectoque deficiens, in affectum mali prauique recidere ipso rerum consequentium tramite manifestum est. Tales igitur effecti principes nostre substantie, semetipsos passibiles et corruptibiles reddiderunt; in tantum conditionis diuine dona uiolantes, ut mortis fuerint ultione puniti. Hac enim die fuisse mortuos qua mortales effecti sunt, ambiguum non  habetur: proinde quidquid isti genitores de suo germine protulerunt, opus quidem Dei est, secundum institutionem nature; sed non absque contagio illius mali, quod sua preuaricatione traxerunt: et utique hoc idem ipsius mali contagium, certum est opus non esse diuinum. Itaque non ex creatione Dei est uitium quod uoluntario motu natura collegit; sed etiam de uitiata per semetipsam natura Deus institutionem suam quidem sue creationis exsequitur; sed creatio profert uitium, quod non ex institutione Creatoris accepit, sed quod ipsa per lapsum transgressionis sue assumpsit. Nam si ipsi primi homines ex nullis, ut dictum est, parentibus nati, et sine ullo formati contagio, per ambitum presumptionis illicite semetipsos deprauare potuerunt, et in opere Dei opus diabolice fraudis adnectere, quid mirum si iidem deprauati  protulerunt sobolem deprauatam? Nonne etiam cum Deus utique liberam condiderit humanam sua creatione substantiam, etiam apud humanas tamen leges extrinsecus accedens seruitus naturaliter eam reddit obstrictam et obnoxiam? Origine generantur obnoxii, et ex conditione seruili gignuntur addicti; et nascendo fiunt prius obligati quam geniti: si hoc agitur de rebus extra naturam positis, quanto magis de his prouenire non mirum est, quibus ipsa humana substantia deprauata cognoscitur? ac per hoc sicut se ipsa humana substantia de institutione sincera actuum reproborum rea fecit uoluntate pollutam, sic edidit sobolem atque progeniem nature sue ex actuum suorum rea uoluntate maculosam; quia huiusmodi genuit prolem, cuiusmodi se ipsa reddidit preuaricationis  excessu. Ideoque non solum de se profert quod bene Deus instituit, sed etiam quod male ipsa inconsequenter adiecit. Quemadmodum autem qualitas interior appetendi ualet immutare naturam, diuine lectionis auctoritate firmatur. Sic denique pascente Iacob , commissus ille grex ouium, supposita canalibus uarietate uirgarum, dum potat, illectus affectionali delectatione, concepit, quod non habuit in natura, et molitum sensibus transfundit in prolem quod in creatione non sumpsit. Quod tunc utique figuraliter gestum, et in ecclesiasticis significauit gregibus hoc futurum, et Pelagianorum Deus preuidens calumnias, et excitandas fidelibus suis decertationes intelligentiam preparauit. Docent diuina testimonia, et ipsa ecclesiastica sacramenta, et  ab ipso Domino Saluatore catholicorum traditio magistrorum humane generationis decolorata primordia. Hinc est quod clamat propheta: Quis gloriabitur castum se habere cor, aut mundum esse a peccatis? nec infans, cuius est unius diei uita super terram . Hinc est quod item dicit Scriptura: Quis potest facere mundum de immundo conceptum semine? nonne tu qui solus es? et alibi: Quia semen, inquit, erat maledictum ; nec non etiam Dauid propheta testatur. In iniquitatibus conceptus sum, et in delictis peperit me mater mea . Et si hoc ille dicit, quis aliter se asserat procreatum? Beatus quoque  apostolus Paulus asserit: Et nos aliquando eramus natura filii ire sicut et ceteri . De qua ira in Euangelio dicit: Qui crediderit, et baptizatus fuerit, habebit uitam eternam; qui autem non crediderit, iam iudicatus est, et ira Dei manet super eum . Illa utique, de qua dictum est: Morte morieris , ipse Dominus iehsu Christus celesti uoce pronuntiat: Qui non manducauerit carnem Filii hominis et biberit sanguinem eius, non habebit uitam in semetipsum , ubi utique neminem uidemus exceptum; nec ausus est aliquis dicere, paruulum sine hoc sacramento salutari ad eternam uitam posse perduci; sine illa autem uita, in perpetua futurum morte non dubium est. Cur igitur infans hac sorte concluditur, si nullum habet omnino peccatum? magisque uidebitur  iniustus Deus, si  illic infligatur pena, ubi nulla sit culpa. Unde cum de propriis actibus nullo reatu teneatur obstrictus, nichil restat nisi ut sola sit uitiosa natiuitate pollutus; et si non fuerit mysterii Christiani participatione mundatus, ad uitam non potest peruenire perpetuam. Hinc est quod exsufflantur et catechizantur infantes; et quia in opere Dei, quod in auctore suo bene sunt instituti, opus diabolice malignitatis accessit, eruti de potestate tenebrarum , sicut docet Apostolus, ad Filii Dei sortem, purgationemque legitimam transferuntur. Nisi autem prima generatio, quam bonam Deus instituit, preuaricatione uenisset in culpam, et reprobabilis esset effecta; secunda generatio subroganda non fuerat: propter quod dicit beatus Paulus apostolus: Sicut per unum hominem  peccatum intrauit in mundum, et per peccatum mors: et Ita in omnes homines pertransiit, in quo omnes peccauerunt; et paulo post: Igitur sicut per unius delictum in omnes homines in condemnationem, sic et per unius iustitiam in omnes homines in iustificationem uite .

Sicut autem omnes in condemnationem dicit, utique qui de Adam parente sunt geniti, sic omnes in iustificationem uite non nisi illos astruit, qui in Christi mysterio sunt renati. Innumeris talibus instrumentis heresis Pelagiane doctrina mortifera, et a nostris est conuicta maioribus, et nunc eorum copiosa potest eruditione conuinci; nec debent simplices animos ista turbare, quibus que non intelligunt secundum ecclesiasticam formam credidisse sufficiet, aut si quis nosse desiderat, interrogare conueniet.  De paruulis autem, quod asserit sine sacro baptismate pro solo originali peccato non posse damnari, satis impia, satis profana propositio est; quamuis enim recentes ab utero matrum in remissionem peccatorum baptizari nullus Christianus ignorat, quod utique non fallaciter, sed ueraciter catholica celebrat Ecclesia, ne in sacramentis celestibus  mentita uideatur; proinde quia propria non habeant ulla peccata, constat eius [al. eis] sola prorsus originalia relaxari. Itaque omnibus etiam solis remissis uitam per baptismum consequuntur eternam; consequens est, ut solis etiam non remissis, ad eternam uitam  peruenire non possint. Unde et Dominus, sicut superius diximus, ait : Qui non manducauerit carnem Filii hominis, et biberit sanguinem eius, non habebit uitam in semetipso ; sine uita autem esse perpetua quid est nisi in sempiterna morte constitui? quamuis idem sit regnum celorum quod eterna uita, tamen, ut prouidentia Dei omnes Pelagianorum nequitias amputaret, non solum dictum est: Qui non fuerit renatus ex aqua et Spiritu sancto non intrabit in regnum celorum ; sed etiam pariter dictum est: Qui non manducauerit carnem Filii hominis, et biberit sanguinem eius, non habebit uitam in semetipso. De uita autem eterna hoc dictum nullus addubitat; quoniam multi non manducantes hoc sacramentum, uitam habere uideantur presentem.

 Nihil est ergo quod dicant, quod non renati infantes, tantummodo in regnum celorum ire non ualeant; non autem perpetua damnatione puniantur, dum sine baptismate corpus et sanguinem Christi nec edere ualeant, nec potare: sine autem hoc uitam in semetipsis habere non possent, sine uita uero non nisi mortui sint futuri. [1 1Kb] Dicant [al. Dicantur] igitur in morte perpetua constituti, si non estimentur esse damnati: tollant ergo de medio nescio quem ipsi tertium, quem decipiendis paruulis faciant locum. Et quia non nisi dextram partem legimus et sinistram, non illos faciant in sinistra regione sine baptismate remanere, sed baptizatos sinant ad dexteram salutarem sacra regeneratione transferri.

Tertio capitulo iam toto mundo cognita, atque  conuicta Pelagianorum deliramenta circumferre, quibus dicunt, quod homo per liberum arbitrium, quod corrupit, fedauit ac perdidit, bono suffragante nature beatus efficiatur, cum de beatitudine paradisi, ubi bona fuerat constituta substantia, nisi suo amisso bono nullatenus potuisset expelli, unde mortalis effecta, quia de bono utique preuaricatione transisset ad malum; et a participatione diuina ad diabolica semet facinora contulisset: ideo deceptori suo, cui uolens assenserat, competenter addictus, ideo de felicitatis sue caritate seclusus, atque ad spinas et tribulos, miseriasque multiplices celesti uoce damnatus est; que utique pena iusti iudicii tam grauis et aspera in bono perseueranti nullatenus esset inflicta; et nisi malo non conuenienter illata  probaretur. Ecce sine diuino suffragio, quod in illa beatitudine positus nunquam legitur expetisse; non solum homini naturale bonum prodesse non potuit, non solum non effecit beatum; sed cum hoc solo confidit, atque ad eius non reuertitur largitorem, et beatitudinem potius amisit, et malorum omnium sumpsit exordium. Quod autem libero arbitrio beatitudinem consequantur, quo male usus in perpetuam recidit seruitutem, sicut scriptum est: Qui facit peccatum, seruus est peccati : a quo quis superatur, huic et seruus addicitur. Nonne hec est illa presumptio naturalis que ad detestande captiuitatis  iura descendit, quam Scriptura sancta sic memorat: Graue iugum super filios Adam a die exitus de uentre matris eorum usque in diem sepulture in matrem omnium ; de qua genus humanum non nisi solus Dominus noster iehsu Christus commercio sue redemit passionis, et mutata natiuitate nos eruit? Solus utique uenit querere, et saluare quod perierat , ut libertas, que per temerariam fuerat deiecta superbiam, instauretur reparata per gratiam; mutuaque uice humane uoluntatis arbitrium, sicut sequendo diabolum, captiuitatem meruerat sempiternam, sic reformate subsequendo libertatis auctorem, amissum rediret ad premium. Hinc est quod ipse Dominus ait: Cum uos Filius liberauerit, tunc uere liberi eritis. Et apostolus beatus  Paulus exsequitur: Cum serui essetis peccati, liberi fuistis iustitie, id est alieni a iustitia, liberati autem a peccato, serui facti estis iustitie ; et iterum idem ipse: Libertatem, inquit, qua uos Christus liberauit . Nonne ipse uas electionis affirmat, et dicit: Deus est qui operatur in uobis et uelle et perficere pro bona uoluntate ? ne etiam in mala uoluntate, et uelle et perficere Deus putaretur operari. Illud autem Pelagianorum peculiare uirus est, olimque detritum, quo putant gratiam Dei secundum merita hominum posse conferri, quod absit a mentibus Christianis, cum testetur Apostolus: Gratia est que gratis datur; alioquin si ex operibus gratia, iam non est gratia , quia merces redditur non gratis, unde gratia nomen accepit impenditur. Quis  autem audeat dicere Christianus, aliquid habere boni sine gratia, quando magister gentium clamat, cuncta breuiter in se dona concludens: Gratia Dei sum id quod sum, et gratia eius in me uacua non fuit ; ut ostenderet quia donum gratie non ipse precesserit, sed fuerit subsecutus; atque monstraret cooperatorem se esse gratie subsequendo: sed plus omnibus, inquit, illis laboraui . Ac rursus ueritus ne de se presumere uideretur, adiunxit: non ego, sed gratia Dei mecum. Non dixit: ego et gratia Dei mecum; sed preposuit gratiam precedentem se, atque subiunxit. Quid autem haberi possit sine gratia, cum sit fides ipsa per gratiam; eodem apostolo nos docente: Misericordiam consecutus sum, ut fidelis essem . Nec aliud est misericordia  diuina quam gratia. Audiamus etiam quemadmodum informat Ecclesiam: Gratia, inquit, salui facti estis per fidem ; ut principium salutis et fidei a gratia cepisse dissereret, sicut secutus adnectit: Et hoc non ex uobis, sed Dei donum est; non ex operibus, ne quis extollatur ?. Idem ipse alibi generaliter et absolute pronuntiat, dicens: Quid enim habes quod non accepisti? Aut si accepisti, quid gloriaris quasi non acceperis ? Quis sufficiet singula recensere? quibus euidenter apparet, non naturalis libertatis arbitrium gratiam promereri, sed potius per gratiam recipere, ut a seruitute, quam peccando meruerat,  misericorditer absolutum esset. Huius sacramenti redemptione ante mundi principium sempiterna prouidentia preparati, siue nondum prolata lege, seu sub obseruatione legali, figuralibus signis atque sacrificiis omnium sanctorum uirorum feminarumque sanctarum uetus origo mundata est, uniuersisque iustis per gratie spiritum hoc de longe adorando mysterio salutis eterne remedia contigerunt, cuius in Christo manifestata gentibus plenitudo, mundum purgat, et renouat, beatitudinisque perpetue uere facit esse participes. Quapropter nimis incusamus fratres et cepiscopos nostros, maxime per Piceni prouincias Ecclesiam Domini gubernantes, qui non solum ineptissimi senis, abiecteque persone prauum non deterruere colloquium, uerum et suo nutriuere consensu.  Quis audiat? quis ferat, passos esse pontifices, ut cadauer nescio quod indignum, presbyterum sibi non acquiescentem audire, communione priuaret? quomodo talis uel susceptus ab aliquo, uel patienter auditus est? qui insuper leges dedit, libenter [1 1Kb] exceptus, ut serui Dei cum puellis sacris congregatione dedecorissima miscerentur? nam cum spirituales animi, etiam cum desint ista consortia, imaginariis infestentur illecebris, quemadmodum alterni sexus intuitu, [2 1Kb] qui illicite nolentes non uehementius incitentur? Adhuc maius scelus accrescit, ut sub conspectu et presentia sacerdotum, beate memorie Hieronymum atque Augustinum ecclesiasticorum lumina magistrorum, musca moritura, sicut scriptum est, exterminans oleum suauitatis , lacerare  contenderet. Sed quid miremur Ecclesiarum presules ista negligere, quos sicut a multis audiuimus, contra canones omnia gerere, et contra apostolicam  disciplinam passim cuncta miscere, manifestum est; non seruatis regulis ordinare, liciteque non solum monachos, sed etiam ministros ecclesie cum feminis ad peregrina migrantes remeare rursus, et ab aliis episcopis in militiam prouehi clericalem? Que cum singula toleranda non sint, quis sustineat tot et talia facinora perpetrari, quibus spectaculum gentilibus, Iudeis, et hereticis non immerito prebentes, in ipsum  tendere uideatur religionis excidium? digneque ista facientibus aptabitur illa sententia dicentis Apostoli: Nomen enim Dei per uos blasphematur in gentibus . Sufficiat igitur  hactenus fuisse hec commissa, et ut placetur Deus humanis rebus sollicitius diuina curentur. Nusquam loci prorsus inueniatur prefate pestis assertor, nec accessum prorsus ecclesie uel usquam participationem catholice communionis inueniat qui hereticorum mauult subsequi nefaria professione consortium; et hi cum quibus antea probabitur noxium miscuisse colloquium, nisi resipiscunt, et ab eius societate discedunt, ab ecclesiastico remoti seruitio, deuota ultione plectantur, quo ceteris cauendi ministretur exemplum, nullum adeat, nec usquam loqui damnate olim blasphemie iam sinantur: discreta  suis habitationibus uirorum atque feminarum, sicut sanctum propositum decet, exerceatur circumspecta deuotio. Contra canonum constituta nullus  ad ecclesiasticum permittatur [al. promoueatur] officium: non ignoraturis prouincie uniuscuiusque rectoribus, nec de preteritis se ueniam reperturos erroribus, si deinceps dissimulauerint uitare patefactos: nec excusationis de cetero relinquetur occasio, si post precepta presentia, que per Romulum diaconum, cuius solertiam pro fide catholica et pro religione uigilantiam gratissime comprobamus, duximus destinanda quisquis super his omnibus aut contemptor aut negligens deprehendetur antistes. Sicut enim ad sedis apostolice moderamina pertinet, cunctis sollicitudinem debitam ministrare  congruenter Ecclesiis; ita necesse est, ut in contumaces et desides traditam sibi diuinitus non dissimulet potestatem. Data calendis Nouembris, Albino uiro clarissimo consule .



[a 1Kb] EPISTOLA uIII. AD ANASTASIUM IMPERATOREM.

Premissa excusatione cur ad imperatorem non scripserit, illum hortatur ut apostolice sedi obtemperet, et, Acacii nomine damnato, Ecclesiarum pacem restituendam curet.

[1 1Kb] Gelasius episcopus ad Anastasium Augustum.

Famuli uestre pietatis, filii mei, Faustus magister et Ireneus uiri illustres, atque eorum comites publica legatione fungentes, ad Urbem reuersi, clementiam uestram quesisse dixerunt [al. dicuntur],  cur ad uos mee salutationis scripta non miserim. Non meo, fateor, instituto; sed cum directi dudum de partibus Orientis uel uidendi me licentiam, sibi uestris preceptionibus abnegatam, tota Urbe disperserint, a litteris credidi temperandum, ne onerosus potius quam officiosus existerem. uidetis igitur non mea dissimulatione prouenisse, sed competentis fuisse cautele, ne respuentibus animis molestias irrogarem. Sed ubi serenitatis tue beneuolentiam comperi, prefatis indicantibus, humilitatis mee clementer expetisse sermonem, iam reuera perpendi, [2 1Kb] imputandum non immerito mihi, si tacerem; quia, gloriose fili, [3 1Kb] te sicut Romanus [al. Rome] natus, Romanum principem amo, colo, [4 1Kb] suscipio; et sicut Christianus, cum eo qui zelum Dei habet, secundum  scientiam ueritatis [5 1Kb] habere desidero: et qualiscunque apostolice sedis uicarius, [6 1Kb] quodcunque plene  fidei catholice deesse comperero, pro meo modulo suggestionibus opportunis supplere contendo. Dispensatione etenim mihi diuini sermonis iniuncta, ue mihi est, si non euangelizauero ! Quod cum uas electionis beatus Paulus apostolus formidet et clamet, multo magis mihi exiguo metuendum est, si diuinitus [7 1Kb] inspiratum, et paterna deuotione transmissum, subtraxero ministerium predicandi. Pietatem tuam precor ne arrogantiam iudices diuine rationis officium. Absit, queso, a Romano principe, ut intimatam suis sensibus ueritatem arbitretur iniuriam. Duo [8 1Kb] quippe sunt, imperator Auguste, quibus principaliter mundus hic regitur: auctoritas sacra [al. sacrata] pontificum, et regalis potestas. In quibus tanto grauius est pondus sacerdotum, quanto  etiam pro ipsis regibus [9 1Kb] Domino in diuino reddituri sunt examine rationem. Nosti etenim, fili clementissime, quod licet presideas humano generi dignitate, rerum tamen presulibus diuinarum deuotus colla submittis, atque ab eis causas tue salutis expetis [al. exspectas], inque sumendis celestibus sacramentis, eisque  disponendis, subdi te debere cognoscis religionis ordine potius quam preesse. Nosti itaque inter hec, ex illorum te pendere iudicio, non illos ad tuam uelle redigi uoluntatem. Si enim, quantum ad ordinem pertinet publice discipline, cognoscentes imperium tibi superna dispositione collatum, legibus tuis ipsi quoque parent religionis antistites, ne uel in rebus mundanis excluse uideantur obuiare sententie; quo  te decet affectu  eis obedire, qui pro erogandis uenerabilibus sunt attributi mysteriis? Proinde sicut non leue discrimen incumbit pontificibus, siluisse pro Diuinitatis cultu, quod congruit; ita his  non mediocre periculum est, qui, cum parere debeant, despiciunt. Et si cunctis generaliter sacerdotibus recte diuina tractantibus, fidelium conuenit corda submitti, quanto potius sedis illius presuli consensus est adhibendus, quem cunctis sacerdotibus et Diuinitas summa uoluit preeminere, et subsequens Ecclesie generalis iugiter pietas celebrauit? Ubi pietas tua euidenter aduertit, nunquam quolibet penitus humano consilio eleuare se quemquam posse illius priuilegio uel confessioni, quem Christi uox pretulit uniuersis, quem Ecclesia ueneranda confessa semper  est, et habet deuota primatem. Impeti possunt humanis presumptionibus que diuino sunt iudicio constituta,  uinci autem quorumlibet potestate non possunt. Atque utinam sic contra nitentibus perniciosa non sit audacia, quemadmodum, quod ab ipso sacre religionis auctore prefixum est, non potest ulla uirtute conuelli: Firmamentum enim Dei stat . Nunquidnam cum aliquibus infestata religio est, [1 1Kb] quantacunque potuit nouitate superari, et non magis hoc inuicta permansit, quo estimata est posse succumbere? Desinant ergo  temporibus tuis quidam per occasionem perturbationis ecclesiastice precipitanter ambire que non [2 1Kb] licet, ne et illa que male appetunt nullatenus apprehendant, et modum suum apud Deum et homines non teneant. Quapropter sub conspectu Dei pure ac sincere pietatem tuam deprecor, obtestor et exhortor, ut petitionem meam non indignanter accipias: rogo, inquam,  ut me in hac uita potius audias deprecantem, quam  in diuino iudicio sentias accusantem. Nec me latet, imperator Auguste, quod pietatis tue studium fuerit in priuata uita. Optasti semper fieri particeps promissionis eterne. Quapropter noli, precor, irasci mihi, si te tantum diligo, ut regnum, quod temporaliter assecutus es, uelim te habere perpetuum, et qui imperas seculo, possis regnare cum Christo. Tuis certe legibus, imperator, pateris nichil perire, Romano nomini [al. perire Romano nomini] nullum admittis ingeri detrimentum. Itane uerum est, princeps egregie, qui non solum presentia Christi beneficia, sed desideras et futura, ut religioni, ut ueritati, ut sinceritati catholice communionis  et fidei, temporibus tuis, patiaris quemquam inferre dispendium? Qua fiducia  illic eius premia petiturus es, cuius hic damna non prohibes? Non sint grauia, queso te, que pro tue salutis eternitate dicuntur. Scriptum legisti: Meliora sunt uulnera amici quam oscula inimici . Queso pietatem tuam, ut quo affectu dicuntur a me, eo tuis sensibus intimentur. Nemo pietatem tuam fallat. uerum est quod figuraliter per prophetam Scriptura testatur? Una est columba mea, una est perfecta mea , una est christiana fides, que est catholica. Catholica autem ueraciter illa est, que ab omnium perfidorum, atque ab eorum successoribus atque consortibus sincera, pura, immaculata communione diuisa [al. diuulsa] est. Alioquin non  erit diuinitus mandata discretio, sed miseranda confusio. Nec ulla causa iam superest, si hoc in quolibet contagio uoluerimus admittere, ne cunctis heresibus aditum ianuamque pandamus. Qui enim in uno offenderit, omnium reus est ; et: Qui minima spernit, paulatim decidit . Hoc est quod sedes apostolica magnopere cauet [al. pretaxauit], ut quia mundo radix est apostoli gloriosa confessio, nulla rima prauitatis, nulla prorsus contagione maculetur. Nam si  tale aliquid proueniret, [3 1Kb] unde cuiquam resistere auderemus errori, uel unde correctionem errantibus posceremus? Proinde si pietas tua unius ciuitatis populum negat posse [4 1Kb] pace componi, quid nos de totius orbis terrarum sumus uniuersitate facturi, si  nostra fuerit preuaricatione deceptus? Si totus correctus est mundus, profana patrum suorum traditione despecta, quomodo non corrigatur unius ciuitatis populus, si predicatio fida [al. fidei] succedat? Ergo, gloriose imperator, nolo ego [al. non negligo] Ecclesiarum pacem, quam, etiamsi cum mei sanguinis impendio prouenire posset, amplector [al. amplectar]? Sed  cuiusmodi debeat esse pax ipsa, non utcunque, sed ueraciter christiana mente libremus. Quomodo enim  potest esse pax uera cui caritas intemerata defuerit? Caritas autem qualiter esse debeat, nobis euidenter [5 1Kb] Apostolus predicat, qui ait: Caritas de corde, puro, et conscientia bona et fide non ficta . Quomodo  de corde erit puro, si contagio inficiatur externo? Quomodo de conscientia bona, si prauis fuerit malisque commixta? Quemadmodum fide non ficta, si maneat sociata cum perfidis? Que cum a nobis sepe iam dicta sint, necesse est tamen incessabiliter iterari, et tandiu non taceri quandiu nomen pacis obtenditur; ut nostrum non sit  facere pacem, sed tamen uelle doceamus, qualis, et sola pax esse, et preter quam [6 1Kb] nulla esse monstratur. Eutychianum certe dogma, contra quod apostolice sedis cautela peruigilat, si  creditur salua fidei catholice posse ueritate constare, promatur, asseratur, et quantislibet uiribus astruatur, ut non solum per seipsum, quam inimicum sit fidei Christiane possit ostendi, sed quantas et quam lethales hereses in sua contineat colluuione monstrari. Si autem  a catholicis iudicatis mentibus excludendum, queso te, cur non et contagia simul eorum qui hac probantur esse polluti, decernitis refutanda, cum dicat Apostolus: Non solum qui non facienda faciunt, reos uideri, sed etiam qui consentiunt facientibus ? Proinde sicut non potest, peruersitatis communicatore suscepto, non pariter peruersitas approbari, sic non potest refutari peruersitas, complice sectatore peruersitatis admisso. Legibus certe uestris, criminum conscii susceptoresque  latrocinantium pari iudiciorum pena constringuntur; nec expers facinoris estimatur qui, licet ipse non fecerit, facientis tamen familiaritatem fedusque receperit. Proinde cum Chalcedonense concilium, pro fidei catholice atque apostolice ueritate communioneque celebratum, damnauerit Eutychen detestandi furoris auctorem, non satis habuit, nisi ut pariter eius quoque consortem Dioscorum ceterosque percelleret. Hoc igitur modo, sicut in unaquaque heresi uel factum semper, uel fieri non habetur ambiguum,  successores eorum [1 1Kb] Timotheum, Petrum atque alterum Antiochenum Petrum, non uiritim propter singulos quosque rursus facto concilio, sed synodi semel [2 1Kb] acta regula consequenter elisi. Quemadmodum ergo non euidenter apparet etiam cunctos simili tenore constringi, et qui eorum communicatores et complices exstiterunt, atque omnes omnino a catholica atque apostolica merito communione discerni: hinc Acacium quoque iure dicimus a nostro consortio submouendum, qui maluit in sortem transire perfidie, quam in catholice atque apostolice communionis sinceritate constare, [3 1Kb] cum fere [a 1Kb] per triennium, ne in id ueniret, apostolice sedis epistolis doceatur competenter instructus. Postquam uero communionis est factus aliene, non potuit nisi a catholice  et apostolice mox societate [4 1Kb] precidi, ne per eum, si uel paululum cessaremus, nos quoque uideremur subiisse contagia perfidorum. Sed reuera uel tali perculsus pena resipuit, correctionem promisit, emendauit errorem? aut ille tractatus lenius uoluerat [al. ualuerat] cerceri, qui etiam uerbera dura non sensit? Quo in sua perfidia et damnatione moriente [al. manente], tam eius in ecclesiastica recitatione non potest nomen ascribi, quam externe contagium non debet communicationis admitti. Quapropter aut doceatur ab heretica participatione sincerus, quorum se ille communioni permiscuit, aut cum eisdem non potest non repelli. Si autem susurrant Orientis episcopi, quod ad eos sedes apostolica non ista conscripserit,0 quasi uel ipsi de recipiendo legitime Petro  sedem apostolicam suis litteris fecerint certiorem, uel huius receptionis incondite non iam pariter complices exstitissent, quem sicut uere non possunt docere ab heretica prauitate fuisse purgatum, ita se hereticorum nullatenus poterunt excusare consortes. [5 1Kb] Quod si fortassis astruxerint, quod ad apostolicam sedem de susceptione Petri per Acacium cuncti consona [6 1Kb] uoce retulerint, per eumdem sibimet omnes pari uoce sentiunt fuisse rescriptum. Apostolice [al. uice primatus sedis apostolice] uero sedis auctoritas, quod cunctis seculis Christianis Ecclesie prelata sit uniuerse, et canonum serie paternorum, et multiplici traditione firmatur. Sed uel hinc, [7 1Kb] utrum sibi quisquam contra Nicene synodi constituta quippiam ualeat usurpare, collegio potest unius communionis  ostendi, non mentibus externe societatis aperiri. Apud illos si quis confidit, egrediatur in medium, et apostolicam sedem de utraque parte reuincat et instruat. Tollatur ergo nomen e medio, quod ecclesiarum discretionem procul a catholica communione operatur, ut sincera pax fidei communionisque reparetur et unitas: et tunc quis nostrum contra uenerandam  uel insurrexerit, uel nitatur insurgere uetustatem, competenter et legitime perquiratur. Et illic apparebit quis modesto proposito custodiat formam traditionemque maiorum, quis supra hec irreuerenter insiliens, rapina equalem posse fieri arbitretur. Quod si mihi populi Constantinopolitani persona proponitur, per quam dicatur nomen scandali, id est Acacii, non posse remoueri; taceo, quia et heretico quondam Macedonio pulso, et Nestorio nuper eiecto, plebs Constantinopolitana catholica permanere delegerit potius quam maiorum presulum damnatorum affectione retineri. Taceo, quod qui ab eisdem ipsis damnatis presulibus, baptizati fuerant, in fide catholica manentes, nulla sint exagitatione turbati. Taceo, quod pro rebus ludicris populares tumultus nunc  etiam uestre pietatis auctoritas refrenarit; atque ideo multo magis pro salute animarum suarum necessario uobis Constantinopolitane ciuitatis obtemperat multitudo, si eam ad catholicam et apostolicam communionem uos principes reducatis. Etenim, imperator Auguste, si contra leges publicas aliquid  quispiam fortasse tentaret, nulla pati id ratione potuisses: ad Diuinitatis puram sinceramque deuotionem, ut tibi plebs subdita redigatur, conscientie tue non putas interesse? Postremo, si unius ciuitatis populi animus non putatur offendi, ne diuina  corrigantur: quanto magis, ne diuina offendantur, catholici nominis uniuersis piam fidem nec ledere debemus omnino, nec possumus? Et tamen iidem nostra se poscunt uoluntate sanari. Competentibus  ergo sinant curari se posse remediis: alioqui  in eorum transeundo perniciem, cum illis perire possumus, ipsos uero saluare non possumus. Iam hic quid sit magis sequendum, sub diuino iudicio uestre conscientie derelinquo: utrum, sicut nos optamus, simul omnes certam redeamus ad uitam; an, sicut illi poscunt, manifestam tendamus ad mortem. Sed adhuc apostolicam sedem, sibi medicinalia suggerentem, superbam uocare arrogantemque contendunt. Habet hoc qualitas sepe languentium, ut accusent magis medicos congruis obseruationibus ad salubria reuocantes, quam ut ipsi suos noxios appetitus deponere uel reprobare consentiant. Si nos superbi sumus, [8 1Kb] quia animarum remedia conuenientia ministramus, quid uocandi sunt qui resultant?  Si nos superbi sumus, qui obediendum paternis dicimus institutis; qui refragantur, quo appellandi sunt nomine? Si nos elati sumus, qui diuinum cultum puro atque illibato cupimus tenore seruari; qui contra Diuinitatem quoque sentiunt, dicant, qualiter nuncupentur? Sic et nos ceteri, qui in errore sunt, estimant, quod eorum non consentiamus insanie. Ubi  tamen spiritus superbie ueraciter consistat et pugnet ueritas ipsa indicat [al. iudicat].



EPISTOLA IX. AD EPISCOPOS LUCANIAE.

Nonnulla ecclesiastica instituta exponuntur.

[1 1Kb] Dilectissimis fratribus uniuersis episcopis per Lucaniam, et Brutios, et Siciliam constitutis Gelasius.


TITULI DECRETORUM PAPAE GELASII.
    I. De constitutis ecclesiasticis, pro temporibus qualitate moderandis.
    II. Ut ubi nulla perurget necessitas, constituta Patrum inuiolata seruentur; uel cum defuerint clerici, de monachis eligantur.
    III. Ut si qui de laicis eliguntur ad clericum, multo sollicitius in his, ea que de monachis dicta sunt inquirantur.
     Iu. Ut ab episcopis, preceptione pape, noue basilice dedicentur.
    u. Ut nulla predia [lege pretia] de baptizandis consignandisque fidelibus exigantur. Quod si qui hoc perpetrauerint, honoris sui periculo subiacebunt.
    uI. Ut presbyteri modum debitum seruent, non chrisma conficiant, non consignent; nec presente quolibet episcopo, nisi iubeantur ab ipso, uel orare, uel sedere presumant, nec acolythum, uel subdiaconum faciant.
    uII. Similiter ut diaconi mensuram propriam iuxta Patrum decreta custodiant.
    uIII. Quod diaconi in presbyterio residere non possint, nec sacri corporis prerogationem, presentibus  debent usurpare presbyteris.
    IX. Quod apostolica sedes paternos canones pio studio deuotoque custodiat.
    X. Ut preter paschale tempus et pentecosten nemo baptizare presumat, nisi eos tantum quos egritudo extrema compulerit.
    XI. Presbyterorum et diaconorum ordinationes certis celebrari posse temporibus.
    XII. Ut prefixis diebus uirgines consecrentur.
    XIII. Ut uidue non uelentur.
    XIu. Ut nullus presul uel ecclesie, uel monasterii seruum, aut originarium, nolentibus dominis, sub nomine religioso defendat, honoris et communionis periculum subiturus quisquis hoc perpetrare tentauerit.
     Xu. Ut clerici nullanegotia inhonesta, nec turpia lucra sectentur.
    XuI. Ut nemo litteras nesciens, uel aliqua parte corporis minutus, prouehatur ad clerum.
    XuII. De his qui seipsos abscindunt.
    XuIII. Quod ad clerum criminosi nequeant promoueri, et in clero positi, si in aliquibus fuerint inuenti flagitiis, a suis officiis arceantur.
    XIX. Quod demonis aliisque passionibus irretitis ministeria sacra tractare non liceat.
     XX. Quod hi qui se sacris uirginibus sociant, et federa incesta commiscent, communicare non possint, nisi forte publicam penitentiam gesserint.
    XXI. Quod uidue, ut supradictum est, non uelentur. Et si professam continentiam proposito mutato calcauerint, ipse pro se rationem sint ideo [al. domino] redditure.
    XXII. Quod secunda coniugia secularibus non negentur, quibus tamen ad clerum minime uenire conceditur.
    XXIII. Ut si quis susceperit ecclesie proprie desertorem, et in aliquam prouexerit dignitatem, utique sententie subiaceant quam canones addixerunt.
    XXIu. Quod si qui ex monachis aut laicis eliguntur ad clerum, cum nulla cogit necessitas, antiqua in eis  debentur instituta seruari. Quod si probentur sacram mercati esse pretio dignitatem, ab officio deponantur, nam dantem et accipientem Simonis magi crimen inuoluit.
    XXu. De sacris locis nouiter institutis, quamuis superius dictum sit, hoc nunc tamen adiicitur, ut nulla basilica sub defunctorum constructa nomine dedicetur.
    XXuI. Quod nefas sit feminas sacris altaribus ministrare, uel aliquid ex his que uirorum sunt officiis deputata presumere.
    XXuII. Quod in unaquaque ecclesia cui episcopus preest, tam de redditibus quam de fidelium oblationibus quatuor debeant fieri portiones: ut una sit episcopi, alia clericorum, tertia pauperum, quarta ecclesie fabricis applicetur.
     XXuIII. Quod episcopus, presbyter, et diaconus, a quocunque clerico ueraciter fuerit accusatus, quod aduersus hec constituta fecerit, potest sine dubitatione percelli, sui etiam honoris periculum episcopus subiturus, si hec omnia ecclesie noscenda tacuerit.


[2 1Kb] CAPUT PRIMUM.---Necessaria rerum [3 1Kb] dispensatione [al. disputatione uel dispositione] constringimur, et apostolice sedis moderamine conuenimur; sic canonum paternorum decreta librare, et retro presulum decessorumque nostrorum precepta metiri, ut que presentium necessitas temporum restaurandis Ecclesiis relaxanda deposcit, adhibita consideratione diligenti, quantum potest fieri, temperemus; quo nec in totum formam ueterum uideamur excedere regularum, et reparandis militie clericalis officiis [supple  consulamus] que per diuersas Italie partes ita belli famisque [4 1Kb] consumpsit incursio, ut in multis ecclesiis  usquequaque deficiente seruitio ministrorum [al. ministeriorum] [5 1Kb] nisi remittendo paulisper ecclesiasticis promotionibus antiquitus interualla prefixa remaneant  sacris ordinibus Ecclesie funditus destitute; atque in plurimis locis per inopiam competentis auxilii, salutare subsidium redimendarum  desit animarum: nosque magno reatu, si tanto coarctante periculo, non aliquatenus [1 1Kb] uideamur innecti.

CAP. II.---Priscis igitur pro sui reuerentia manentibus constitutis; que, ubi nulla uel rerum uel temporum perurget angustia, regulariter conuenit custodire, eatenus ecclesiis que uel cunctis sunt priuate ministris, uel sufficientibus usque adeo dispoliate seruitiis, ut plebibus ad se pertinentibus diuina munera supplere non ualeant, tam [2 1Kb] intuendi quam promouendi clericalis obsequii sic spatia dispensanda concedimus.

Ut si quis etiam de religioso proposito, et disciplinis monasterialibus eruditus, ad clericale munus accedat, imprimis eius uita preteritis acta temporibus inquiratur, si nullo graui facinore probatur infectus,  si secundam non habuit fortassis uxorem, nec a marito relictam [al. reiectam] sortitus ostenditur; si penitentiam publicam fortassis non gessit, nec ulla corporis parte uitiatus apparet; si seruili aut originarie non est conditioni obnoxius; si curie iam [al. etiam] probatur nexibus absolutus; si assecutus est litteras, sine quibus uix fortassis ostiarii possit implere ministerium: ut si his omnibus que sunt predicta fulcitur, continuo lector, uel notarius, aut certe defensor effectus, post tres menses existat acolythus, maxime si huic etas etiam suffragatur; sexto mense subdiaconi nomen accipiat; ac si modeste conuersationis honesteque uoluntatis existit, nono mense diaconus, completoque anno sit presbyter: cui tamen, quod annorum interstitia fuerant collatura,  sancti propositi sponte suscepta doceatur prestitisse deuotio.

[3 1Kb] CAP. III.---Si uero de laicis quispiam ecclesiasticis est aggregandus officiis, tanto sollicitius in singulis, que superius comprehensa sunt, huiusmodi decet examinari personam, quantum inter mundanam religiosamque uitam constat esse discriminis: quia utique conuenientia ecclesie ministeria reparanda sunt, non inconuenientibus meritis ingerenda; tantoque magis, quod sacris aptum possit esse seruitiis, in eorum querendum est institutis, quantum [al. quanto] de tempore quo fuerant hec assequenda decerpitur: ut morum habere doceatur hoc probitas, quod prolixior consuetudo non contulit; ne per occasionem supplende penurie clericalis uitia potius  diuinis cultibus intulisse [4 1Kb] iudicemur, non legitime familie computemur procurasse compendia; quorum promotionibus super anni metas, sex menses nichilominus subrogamus: quoniam, sicut dictum est, distare conuenit inter personam, diuino cultui deditam et de laicorum conuersatione uenientem; que tamen eatenus indulgenda credidimus, ut illis ecclesiis quibus infestatione bellorum uel nulla penitus, uel exigua remanserunt, ministeria renouentur, quatenus his Deo propitio restitutis, in ecclesiasticis gradibus subrogandis  canonum paternorum uetus forma seruetur. Nec contra eos ulla ratione preualeat, quod pro accidentis defectus remedio prouidetur, non aduersus scita maiorum noua lege proponitur: ceteris ecclesiis ab hac occasione cessantibus, quas non simili clade uastatas, pristinam faciendis ordinationibus conuenit tenere sententiam. Quo magis hac opportunitate commoniti, obseruantiam uenerandorum canonum propensius delegamus, singulorum graduum conscientias admonentes, ne in illicitos prorumpere moliantur excessus.

Nec fas esse confidat quisque pontificum, bigamos, aut coniugia sortientes ab aliis derelicta, siue quoslibet [5 1Kb] penitentium [al. post penitentiam], uel sine litteris, uel corpore uitiatos [al. minutos], uel conditionarios,  aut curie publicarumque rerum nexibus implicatos, aut passim nulla temporis congruentis exspectatione discussos, diuinis seruituros applicare mysteriis; neque pro suo libitu iura studeant aliena peruadere, absque sedis apostolice iusta dispositione mandante.

CAP. Iu.---Basilicas nouiter institutas non petitio ex more [6 1Kb] preceptionibus, dedicare non audeant, nec ambiant episcopi sibimet uindicare clericos potestatis aliene.

CAP. u.---Baptizandis consignandisque fidelibus sacerdotes pretia nulla prefigant, nec illationibus quibuslibet impositis exagitare cupiant renascentes: quoniam quod gratis accepimus, gratis dare mandamur . Et ideo nichil a predictis prorsus exigere moliantur, quo uel paupertate cogente deterriti,  uel indignatione reuocati, redemptionis sue causas adire despiciant; certum habentes quod qui prohibita deprehensi fuerint admisisse, uel commissa non potius sua sponte correxerint, periculum subituri proprii sint honoris.

CAP. uI.---Nec minus etiam presbyteros ultra modum suum tendere prohibemus; nec episcopali fastigio debita sibimet audacter assumere: non conficiendi chrismatis, non consignationis pontificalis adhibende sibimet arripere facultatem; non presente quolibet antistite, nisi fortasse iubeantur, uel orationis, uel actionis sacre supplende sibi presumant esse licentiam; neque sub eius aspectu, nisi iubeantur, aut sedere presumant, aut [7 1Kb] ueneranda [al. uenerabilia] tractare mysteria. Nec sibi meminerint ulla  ratione concedi, sine summo pontifice, subdiaconum aut acolythum ius habere faciendi; nec prorsus addubitent, si quidquam ad episcopale ministerium specialiter pertinens suo motu putauerint exsequendum, continuo se presbyterii dignitate et sacra communione priuari. Quod fieri necesse est censeamus, si eorum presule deferente, huiusmodi fuerit preuaricatio [al. presumptio] comprobata, nec ipso eorum episcopo a culpa conniuentie et ultione uacaturo, si immoderata facientem dissimulauerit uindicare.

 CAP. uII.---Diaconos quoque propriam constituimus seruare mensuram, nec ultra tenorem  paternis canonibus deputatum quippiam tentare permittimus; nichil eorum penitus suo ministerio applicare, que primis ordinibus proprie decreuit antiquitas. Absque episcopo uel presbytero baptizare non audeant, nisi, predictis fortasse officiis longius constitutis, necessitas extrema compellat. Quod et laicis Christianis facere plerumque conceditur.

CAP. uIII.---Non in presbyterio residere, cum diuina celebrantur, uel ecclesiasticus habetur [al. celebratur] quicunque tractatus. Sacri corporis prerogationem, sub conspectu pontificis seu presbyteri, nisi his absentibus, ius non habeant exercendi.

Cum enim decreta uenerabilium sanctionum nos  quoque magnopere custodire nitamur, ac sine eorum dispendio etiam illa que pro alicuius utilitatis compendio fortasse uideantur laxanda, credamus.

CAP. IX.---Cumque nobis contra salutarium reuerentiam regularum cupiamus temere nichil licere, et cum sedes apostolica superior his omnibus, fauente Domino, que paternis canonibus sunt prefixa, pio deuotoque studeat tenere proposito; satis indignum est quemquam uel pontificum, uel ordinum subsequentium, hanc obseruantiam refutare, quam beati Petri sedem et sequi uideat et docere: satisque conueniens sit, ut totum corpus Ecclesie in hac sibimet obseruatione concordet, quam illic uigere conspiciat, ubi Dominus Ecclesie totius posuit principatum, dicente Scriptura: Ordinate in me caritatem .  Et item: Omnia cum ordine fiant . Atque iterum psalmista predicante: Circumdate Sion, et complectimini eam, narrate in turribus eius. Ponite corda uestra in uirtute eius, et distribuite gradus eius, ut enarretis in progenies alteras, quoniam hic est Deus, Deus noster in eternum; et ipse reget nos in secula . Hic procul dubio, qui in ecclesiasticarum narratur altitudine dignitatum, et in cuius uirtute bonis operibus corda ponenda sunt, gradibus utique distributis, cunctis Deus noster et rector populis predicandus est christianis: ubi nemo sibimet aliquid iam existimet imminutum, cum et de uniuscuiusque gradus perfectione nichil deperit, et conuenienter retinendo, quod celesti dispensatione collatum est, pariter nobis et cognoscibilem Deum fieri, et  tribuit esse rectorem. Nam et si quid indulgetur de temporum quantitate moribus aggregata strenuitate pensatur: si uite iam [al. etiam] proposito continetur, quod protelata fuerat etate curandum, dummodo illa nullatenus dissimulata subrepant [al. subripiant] quorum quodlibet, si inesse claruerit, merito clericalibus infulis reprobabilem conuincat esse personam. Etsi illa nonnunquam sinenda sunt, que, si ceterorum constet integritas, sola nocere non ualeant,  illa tamen sunt magnopere precauenda, que recipi nisi manifesta decoloratione non possint. Ac si ea ipsa, que nullo detrimento aliquoties indulgenda creduntur, uel rerum [1 1Kb] temporumque cogit intuitus, uel accelerate prouisionis respectus excusat; quanto magis illa nullatenus mutilanda sunt, que nec ulla necessitas, nec ecclesiastica prorsus extorquet utilitas?

CAP. X.---Baptizandi sibi quisquam passim quocunque tempore nullam credat inesse fiduciam, preter paschale festum et pentecostes uenerabile sacramentum, excepto duntaxat grauissimi languoris incursu; in quo uerendum est ne, morbi crescente periculo, sine remedio salutari fortassis egrotans exitio preuentus abscedat.

 CAP. XI.---Ordinationes etiam presbyterorum et diaconorum, nisi certis temporibus et diebus, exercere non [2 1Kb] debent, id est, quarti mensis ieiunio, septimi, et decimi, sed et etiam quadragesimalis initii, ac mediana Quadragesime die, sabbati ieiunio circa uesperam nouerint celebrandas. Nec cuiuslibet utilitatis [3 1Kb] causa, seu presbyterum seu diaconum his preferre [al. preferri], qui ante ipsos fuerint ordinati.

CAP. XII.---Deuotis quoque Deo uirginibus, nisi aut in Epiphaniarum [lege Epiphaniorum] die [4 1Kb] aut in Albis paschalibus, aut in apostolorum natalitiis sacrum minime uelamen imponant, [5 1Kb] nisi forsitan  graui languore correptis, ne sine hoc munere de seculo exeant, implorantibus  non negetur.

CAP. XIII.--- [6 1Kb] uiduas autem uelare pontificum nullus attentet, quod nec auctoritas diuina delegat, nec canonum forma prestituit. Non est ergo penitus usurpandum, eisque sic ecclesiastica sunt ferenda [forte conferenda uel inferenda] presidia, ut nichil committatur illicitum.

CAP. XIu.---Generalis etiam querele uitanda presumptio est, qua propemodum causantur uniuersi, passim seruos et originarios, dominorum iura possessionumque [al. possessionem] fugientes, sub religiose conuersationis obtentu, uel ad monasteria sese conferre, uel ad ecclesiasticum famulatum, conniuentibus [al. cohibentibus] quoque presulibus, indifferenter admitti: que modis omnibus est amouenda  pernicies, ne per Christiani nominis institutum, aut aliena peruadi, aut publica uideatur disciplina subuerti: precipue cum nec ipsam ministerii clericalis hac obligatione fuscari conueniat dignitatem, cogaturque pro statu militantium sibi conditioneque iurgari, aut uideri, quod absit, obnoxia. Quibus sollicita competenter interdictione prohibitis, quisquis episcopus, presbyter, aut-diaconus, uel eorum qui monasteriis preesse noscuntur, huiusmodi personas  apud se tenentes non restituendas patronis, aut deinceps uel ecclesiastice seruituti, uel religiosis congregationibus putauerint applicandas, nisi uoluntate forsitan dominorum, sub Scripture testimonio primitus absolutas, uel legitima transactione concessas, periculum se honoris proprii non ambigant communionisque subituros, si super hac re cuiusquam uerax nos querela pulsauerit. Magnis quippe studiis, secundum beatum Apostolum, precauendum est ne fides et disciplina Domini blasphemetur .

CAP. Xu.---Consequens fuit ut illa quoque que de Piceni partibus nuper ad nos missa relatio nuntiauit, non pretereunda putaremus, id est, plurimos clericorum negotiationibus inhonestis et lucris turpibus imminere, nullo pudore cernentes euangelicam  lectionem, qua ipse Dominus negotiatores e templo uerberatos flagellis asseritur expulisse ; nec Apostoli uerba recolentes, quibus ait: Nemo militans Deo implicat se negotiis secularibus ; Psalmistam quoque Dauid surda dissimulantes aure cantantem: Quoniam non cognouit negotiationes, introibo in potentias Domini . Proinde huiusmodi aut ab indignis post hac questibus nouerint asbtinendum, et ab omni cuiuslibet negotiationis ingenio uel cupiditate cessandum; aut in quocunque gradu sint positi, mox a clericalibus officiis [1 1Kb] abstinere cogantur: quoniam domus Dei, domus orationis  et esse debet, et dici, ne officina negotiationis et spelunca potius sit latronum .

 CAP. XuI.---Illitteratos quoque, et nonnulla parte corporis imminutos, sine ullo respectu ad ecclesiasticum didicimus uenire seruitium. Quod simul antiqua traditio, et apostolice sedis uetus forma non recipit; quia nec litteris carens sacris esse potest aptus officiis et uitiosum nichil prorsus Deo offerri legalia precepta sanxerunt . Itaque de cetero modis omnibus [2 1Kb] hec uitentur, nec quisquam talis suscipiatur in clerum. Si qui uero uel temeritate propria, uel incuria presidentium tales ante suscepti sunt, in his quibus constituti sunt locis catenus perseuerent, ut nichil unquam promotionis [3 1Kb] accipiant; satisque habeant hoc ipsum sibi pro nimia miseratione permissum.

CAP. XuII.---De his autem qui seipsos abscindunt,  paterni canones euidenter sequenda posuerunt; quorum tenorem sufficiat indidisse. Dicunt enim, talia perpetrantes, mox ut agniti fuerint, a munere clericali debere secludi. Quod modis omnibus custodire nos conuenit, quia fas esse nulli suppeditat quidquam preter illa que memorabilis decreuit forma censere.

CAP. XuIII.---Comperimus etiam horrendis quibusdam criminibus implicatos, tota discretione submota,  non solum de factis atrocibus necessariam penitudinem non habere, sed nec aliqua correctione penitus succedente, ad diuinum ministerium honoremque contendere. Nonnullos autem etiam in ipsis ordinibus constitutos, grauibus delinquentes facinoribus, non repelli, cum et Apostolus clamet: Nemini cito manus imponendas, neque communicandum peccatis alienis ; et maiorum ueneranda constituta  pronuntient, huiusmodi, etiam si forte subrepserint, tam qui ante peccauerunt, detectos oportere repelli, quam sacre professionis oblitos, preuaricatoresque sancti propositi, procul dubio submouendos.

CAP. XIX.---Usque adeo sane comperimus illicita queque prorumpere, ut [4 1Kb] demoniacis similibusque  [al. demone aliisque] passionibus irretitis ministeria [al. mysteria] sacrosancta tractare tribuatur. Quibus si hoc opere positis aliquid proprie necessitatis occurrat, quis de sua [supple ac] fidelium salute confidet, ubi ministros ipsos curationis humane tanta perspexerit calamitate uexari? Atque ideo necessario remouendi sunt, ne quibuslibet, pro quibus Christus est mortuus, scandalum generetur infirmis . Postremo, si corpore sauciatum fortassis aut debilem, nequaquam sancta contingere lex diuina permittit ; quanto magis doni celestis dispensatores esse non conuenit, quod est deterius, mente perculsos [al. percussos]?

CAP. XX.---uirginibus autem sacris temere se quosdam sociare cognouimus, et post dicatum Deo  propositum, incesta federa sacrilegaque miscere. Quos protinus equum est a sacra communione detrudi, et nisi per publicam probatamque penitentiam, omnino non recipi, [5 1Kb] sed tamen uiaticum de seculo transeuntibus, si tamen penituerint, non [6 1Kb] negetur.

CAP. XXI.---Nam de uiduis sub nulla benedictione uelandis, superius [7 1Kb] late sufficienterque prediximus [forte leg. latius duximus disserendum]. Que si propria uoluntate professam pristini coniugii castitatem mutabili mente calcauerint, periculi earum intererit, quali Deum debeant satisfactione placare, [8 1Kb] quia  primam fidem irritam fecerunt . Sicut enim, si se forsitan continere non poterant, secundum Apostolum, nullatenus nubere  uetabantur ; sic habita secum deliberatione, promissam Deo pudicitie fidem debent [al. debuerunt] custodire. Nos autem talibus nullum laqueum debemus iniicere; sed solum adhortationes premii sempiterni, penasque proponere diuini iudicii, ut et nostra sit absoluta conscientia, et illarum pro se rationem Deo reddat intentio. Cauendum est quippe, ut de earum moribus [9 1Kb] actibusque beatus Apostolus  testatur, quod plenius [al.  planius; ita in Luc.] exponere preterimus, ne sexus instabilis non tam deterreri quam admoneri uideatur.

CAP. XXII.---Secundas nuptias sicut secularibus inire conceditur, ita post eas nullus ad clericale sinitur uenire collegium. Alia est enim humane fragilitati generaliter concessa licentia, alia debet esse uita diuinarum rerum seruitio [1 1Kb] dedicata.

CAP. XXIII.---Quisquis proprie desertor ecclesie, nullis existentibus causis, ad aliam putauerit transeundum, temereque susceptus fuerit et promotus, reuerendorum canonum uel ipse uel receptor [ad quem profectus est] eius atque prouector constituta non effugiet, que de huiusmodi presumptoribus prefixere seruanda .

 CAP. XXIu.---De monachis laicisque in prima copiosius preceptionis huius [2 1Kb] parte digestum est, , que uel quatenus his pro rerum temporumque necessitate concessa sint, uel quemadmodum, ubi nullius necessitatis [forte facti necessitas] interesse probatur, non nisi uetus institutio debeat custodiri. Quos uero constiterit indignos meritis, sacram mercatos esse pretio dignitatem, conuictos oportet arceri non sine periculo facinus tale [3 1Kb] perpetrantes: quia dantem pariter et accipientem damnatio Simonis, quam sacra lectio  testatur, inuoluit.

CAP. XXu.---De locorum consecratione sanctorum, quamuis superius  strictim fuerit comprehensum, nobis quoque patefactum est, quod absque  precepto sedis apostolice nonnulli factas ecclesias uel oratoria sacrare presumant: hoc sumus tamen indicio detestabiliore permoti, quod in quocunque [al. quorumcunque] nomine defunctorum, et  nec omnino fidelium, constructiones edificatas sacris processionibus [Al., professionibus] audacter instituere memorantur: que quoniam tam acerba tam dura sunt [4 1Kb] , si reuera Christianitatis affectus in illis regionibus certus et fixus est, et districtius ista querantur, et a quibus fuerint gesta, prodantur: quoniam sicut latentibus in hac atrocitate nominibus non exstat, in quem sententia debita proferatur; ita cum manifestis fuerit documentis expositus, quem [forte quam] tanti sceleris poscit immanitas, non effugiet [forte uitabit] ullatenus ultionem.

 CAP. XXuI.---Nihilominus impatienter audiuimus tantum diuinarum rerum subiisse despectum, ut femine sacris altaribus ministrare ferantur [al. firmentur; ita et in Luc.]; et cuncta que non nisi uirorum famulatui deputata sunt, sexum cui non competit exhibere.

uiso [al. nisi; ita et in Luc.] quod omnium delictorum que sigillatim perstrinximus, noxa omnis [al. noxiorum reatus omnis] et crimen eos respicit sacerdotes qui uel ista committunt, uel committentes minime publicando, prauis excessibus se fauere significant:  si tamen sacerdotum iam sint uocabulo nuncupandi, qui [5 1Kb] delegatum sibi religionis officium sic prosternere moliuntur, ut in peruersa queque profanaque decliues, sine ullo respectu regule Christiane precipitia funesta sectentur. Cumque scriptum sit: Minima qui spernit, paulatim decidit : quid est de talibus existimandum qui immensis ac multiplicibus prauitatum molibus occupati, ingentem ruinam multimodis impulsionibus ediderunt, que non solum ipsos uideatur obruere, sed et Ecclesiis uniuersis mortiferam, si non sanentur, inferre perniciem? Nec ambigant qui hec ausi sunt exercere, sed etiam qui hactenus cognita siluerunt, sub honoris proprii se iacere dispendio, si non quanta possint celeritate festinent, ut lethalia uulnera competenti  medicatione curentur. Quo enim more teneant iura pontificum, qui pontificalibus excubiis eatenus iniuncta dissimulant, ut contraria domui Dei, cui president, potius operentur? Qui quantum apud Dominum possent, si non nisi conuenientia procurarent, tantum quid mereantur aspiciant, cum exsecrabili studio sectentur aduersa. Et quasi magis hec regula sit qua Ecclesie debeant gubernari, si quidquid est ecclesiasticis inimicum regulis perpetratur, cum et si cognitos habuit canones unusquisque pontificum, intemerata debuerit tenere custodia. Et si forsitan nesciebat, consulere fidenter oportuerit scientem [al. ignorantem]. Quo magis excusatio nulla succurrit errantibus: quia nesciens [nec sciens omnino legendum est, ut habet cod. Iust. et edit. Canon], proposuit  seruare quod nouerat, nec ignorans curauit nosse quod gereret.

CAP. XXuII.---Quatuor autem tam de reditu quam de oblatione fidelium, prout cuiuslibet ecclesie facultas admittit, sicut dudum rationabiliter est decretum, conuenit fieri portiones. Quarum sit una pontificis, altera clericorum, pauperum tertia, quarta fabricis applicanda. De quibus, sicut sacerdotis intererit, integram ministris ecclesie memoratam dependere quantitatem, sic clerus [al. clericus] ultra delegatam sibi summam nichil insolenter nouerit expetendum. Ea uero que ecclesiasticis edificiis attributa sunt, huic operi ueraciter prerogata, locorum doceat instauratio manifesta sanctorum: quia nefas est, si sacris edibus destitutis, in lucrum  suum presul impendia his designata [al. deputata] conuertat. Ipsam nichilominus ascriptam pauperibus portionem, quamuis diuinis rationibus se dispensasse monstraturus esse uideatur, tamen iuxta quod scriptum est: Ut uideant opera uestra bona, et glorificent Patrem uestrum, qui in celis est , oportet etiam presenti testificatione predicari, et bone fame preconiis non taceri.

CAP. XXuIII.---Quapropter nec [al. ne] clericorum quispiam se huius offense futurum confidat immunem, si in his que salubriter sequenda deprompsimus,  siue episcopum, siue presbyterum, siue diaconum uiderit excedentem, non protinus ad aures nostras deferre curauerit, probationibus duntaxat competenter exhibitis, ut transgressoris ultio fiat, et ceteris interdictio delinquendi. Sui [al. Sic] uero modis omnibus erit unusquisque pontificum ordinis et honoris elisor, si cuiquam clericorum, uel Ecclesie totius auditui hec putauerit supprimenda. Data u idus Martii , Asterio et Presidio uiris clarissimis consulibus. Et alia manu: Deus uos incolumes custodiat, fratres carissimi.



EPISTOLA X. AD EPISCOPOS SICILIAE.

Ecclesie facultates ab episcopis, clericis et pauperibus distribui debere; dieceses et bona ecclesie ab episcopis  triginta annos possessa eis non auferenda.

Gelasius Romane Ecclesie episcopus dilectissimis et in Christi caritate unanimiter connexis fratribus episcopis qui in Sicilia sunt constituti.

Presulum auctoritas nostrorum emanauit, ut facultates ecclesie episcopi ad regendum habeant potestatem; ita tamen ut uiduarum, pupillorum, atque pauperum, nec non clericorum stipendia distribuere debeant. Hoc eis etiam statuimus dari, quod hactenus decretum est. Reliquum sibi episcopi uindicent, ut  peregrinorum atque captiuorum largitores esse possint.

Illud etiam adnecti placuit, ut si  facultates ecclesie, nec non et dieceses que ab aliquibus possidentur episcopis, iure sibi uindicent,  quod tricennalis [al. tricennaria] lex conclusit, quia et filiorum nostrorum principum ita emanauit auctoritas, ut ultra triginta annos nulli liceat pro eo appellare, quod legum tempus [al. tutela, siue regula, aut potius cautela] exclusit. Data idibus Maii, Asterio et Presidio uiris clarissimis consulibus  [1 1Kb] .



EPISTOLA XI. AD EPISCOPOS DARDANIAE ET ILLYRICI.

Commendat eorum religionem; Thessalonicensem episcopum, qui hereticorum nomina damnare recusauit, apostolice sedis communione priuatum esse, et Acacium in excommunicatione mortuum non posse absolui significat.

Gelasius episcopus uniuersis episcopis per Dardaniam  [in qq. codd. leg. et Daciam] siue per Illyricum constitutis.

Audientes orthodoxam uestre dilectionis in Christo constantiam, atque ita uos antique fidei communionisque sincere traditionibus inherentes, ut mentem Christiane deditam ueritati nullatenus infecerint preuaricatorum uicina contagia, magnificauimus Dominum, caritatemque uestram missis litteris alloqui per religiosos uiros filios nostros Cyprianum atque Macarium diacones tota cordis auiditate curauimus:  quoniam pro sedis apostolice principatu, cuius sollicitudo delegata diuinitus cunctis debetur Ecclesiis, nos uiuimus, si uos statis in Domino, magnisque gaudiis triumphamus. Cum ubique terrarum Dominum Sabaoth semen pure confessionis reliquisse cognoscimus, quod non in petrosa deueniens, estu tentationis exaruit, nec uie proximum cecidit uacantibus inimicis expositum, nec in spinis irruit suffocandum, sed in bonam terram pie deuotionis uestre celesti factione [al. satione] dispersum in trigesimum et sexagesimum fructum centenariumque profecit, profectionemque scilicet frumenti dominici mystica locutione designans. Quapropter exsultantibus animis confidentius incitamus, ut ab Eutychiane pestis incursu pectora uestra sapienter  intemerata seruetis: quoniam iam qui perseuerat usque in finem, hic saluus erit . Dominus prope est, nichil solliciti sitis ; siquidem maior est quod in nobis est quam qui in hoc mundo, regnumque Domini intra nos  sit certum. Ut autem ab eorum qui in errore sunt positi, noxia societate caueatis, nullum talibus communicantem ad uestrum recipiatis qualibet subreptione consortium: quia sicut in unaquaque heresi cum prauitatis auctore damnato successores eius et complices atque huiusmodi sectatoribus polluta communione permixtos catholica uitare debet integritas, ita cum Eutychete Dioscorus simulque Timotheus Aelurus et Petrus Alexandrinus, eiusque communicator Acacius, nec non etiam  Antiochenus Petrus, cum suis sunt omnino participibus abdicandi. Nec quisquam, etiamsi prauitatem deponere se promittat, recitandis tamen nominibus consentiens perditorum, uel eadem recitantium minime communione discretus ad immaculata sacrilegiis ouilia quibuscunque modis est permittendus intrare, ut Ecclesia Dei nostri, que maculam rugamque non sustinet , inuiolata permaneat. Absint ergo a fidelibus Christi uipere capitis dira commercia, et procul a celestibus pascuis mortifera uenena pellantur, ut salutaris alimonia panis illius qui de celo descendit , fideles hanc sumentes ad uitam perducat eternam.

Que ut mutua ualeamus exhortatione prospicere, det operam uestra dilectio ut sospitatem uestre caritatis  optatam, et fidei communis instantia nobis crebrius aperire non desinat, quatenus alternis nos instructionibus excitantes, legitimorum Domini sacerdotum possimus inuenire mercedem. Per uicinas quoque prouincias hec eadem patefacere uestra caritas uigilanter insistat; ut et qui catholice communionis sinceritate subsistunt, competentibus roborentur alloquiis; et qui forsitan ab huius rectitudine deuiarunt, ad integritatem dogmatis Christiani salubribus monitis reducantur. Nouerit autem uestra  fraternitas Ecclesie Thessalonicensis antistitem nostris adhortationibus sepius incitatum, contagia communionis externe nunquam declinare uoluisse, nec apud nos nomen Acacii, uel ceterorum similium perfidorum, hisque communicantium congrua professione damnasse. Quapropter eum communionem sedis apostolice non recepisse manifestum est, quoniam nisi puris sensibus et ab omni nefanda societate, beati Petri apostoli nec possumus nec debemus Ecclesie prebere commercia. Propterea cautius agendum est cum prefato ne catholicis mentibus, ut fiat, apostolice sedis reconciliatione subrepat; quam sicut dolosis artibus fallere et circumuenire non preualet, ita sub cuius non potest obtinere auctoritatem quoque nostram, que ad Dalmatiarum est  directa pontifices, etiam ad uos credimus dirigendam, quatenus in ueritate catholica, secundum formam traditionis antique tenere nos consonam noueritis ubique sententiam. Si quos uero nouos didiceritis motus exsurgere, nobis fraterna debetis sollicitudine reserare, quo subinde, que Patrum regulis congruant, prestante Domino, remedia procuremus.

Nec quisquam omnino uobis persuadeat Acacio preuaricationis sue crimen fuisse laxatum, quia qui postquam in collegium recidens prauitatis, iureque meruit ab apostolica communione secludi, in hac eadem persistens damnatione defunctus est. Absolutionem quam superstes nec quesiuit omnino, nec meruit, mortuus iam non potest impetrare, siquidem  ipsis apostolis Christi uoce delegatum est: Que ligaueritis super terram, et que solueritis super terram . Ceterum iam de eo qui in diuino est iudicio constitutus, nobis fas non est aliud decernere preter id in quo eum dies supremus inuenit; atque ideo nisi eius nomine refutato, ceterisque consortibus huius erroris, cum nullo prorsus eorum participare debetis mense dominice puritatem, quam maiores nostri semper ab heretica magnopere seruauerunt pollutione discretam. Sed neque uos quisque circumuenire pertentet: quod dicat non de religione, sed de moribus esse certamen, uel apostolicam sedem non causam communionis catholice fideique tractare, sed iniuriam dolere, cur uideantur ab Acacio fuisse contempta; quoniam hec et huiusmodi,  quatenus simplices quoque decipiant, hi qui in errore sunt positi spargere non quiescunt. uidetis enim, sicut supra iam dictum est, per nomina preuaricatorum, si, quod absit, in ecclesia recitanda credantur, simul et contagium preuaricationis induci, Sedes autem apostolica in tantum non contumeliam dolet, sed fidem defendit, communionem sinceram, ut hodie cuncti qui in eius uisi sunt prorupisse despectum, si ad integritatem fidei communionemque  catholicam reuertantur: secundum regularum tramitem paternarum, toto cordis affectu uenientes, et plena caritate suscipiat. Data III nonas Augusti, Asterio et Presidio uiris clarissimis consulibus .



EPISTOLA XII. AD [a 1Kb] AEONIUM ARELATENSEM EPISCOPUM.


De episcopatus sui primordiis.

Mutuam caritatem cum fide catholica retinendam esse monet.

Dilectissimo fratri Aeonio Gelasius.

Inter difficultates uarias copiam nos reperisse gratulamur, qua per diuinam gratiam sedis apostolice regimen nos adisse pandentes, pretermissum diu cum tua misceremus fraternitate sermonem, et  salutatione directa, mutua caritate solliciti dilectionis quoque tue prospera quereremus. Quanto enim totius ouilis curam, Christo Domino delegante, susceptam B. Petri apostoli gubernatio principalis uniuerso gregi debet in orbe terrarum, tanto pietatis affectu cunctas Ecclesias earumque rectores amplectitur, et inter diuersos mundi turbines, si paterna fide uel traditione firmiter perseuerant, ubi primum facultas arriserit, et querit anxia, et gauisa cognoscit. Quapropter, frater carissime, instantius religiosis uiris filiis nostris Euphronio presbytero et Restituto uiro religioso, qui ad Italie partes ad prouidendam congregationi sancte substantiam commearant, remeantibus ad propria, silere nequiuimus: sed omni uoto dilectionem tuam duximus  admonendam, quatenus et uigere apud nos alterne uiscera gratie fratres, et cepiscopi nostri per Gallias constituti, caritate tua uulgante, cognosceret: et desiderantibus omnium per quos tua caritas uoluisset, referret mutuo sospitatem, constaretque nullatenus quantumlibet seculo detrahente diuelli, sed catholicam professionem manere semper ubique coniunctam. Dominus te incolumen custodiat, frater carissime. Data X calendas Septembris, Asterio et Presidio uiris clarissimis consulibus .





IN SEQUENTEM EPISTOLAM PRAEMONITIO. 

Epistole huius Gelasii ad Dardanos forma duplex circumfertur, altera breuior, alia uero hinc inde amplificata diffusior. Pro utraque stant ueteres mss. codices uetustate et antiquitate prestantes. uetustissimi ut inter  ceteros ueronensis et codex canonicus uetustus a Quesnello uulgatus breuiorem preferunt. Fusiorem exhibet uetustissima collectio Auellana in uaticana bibliotheca seruata; quin et Facundus Hermianensis ex ea testimonium allegauit lib. u, cap. 4. Hinc natum auctorum dissidium; nam alii auctiorem interpolatam iudicant, sinceritatem uni epistole breuiori uindicantes. Ballerini utramque sinceram arbitrantur in Dissert. de Antiq. Collect. can. part. 2, cap. 11, § 3, rati Gelasium primo quidem breuiorem scripsisse; tum secundis curis auctam euulgasse; id uero non unico exemplo ab antiquis prestitum demonstrant. uide illos in Admonit. ad  epist. 12 S. Leonis, n. 10, 14. uenetus Labbei editor ampliorem dedit in sua collectione, signatis tamen in adnotationibus diligenter locis, qui in breuiori epistola desiderantur. Cum tamen ipsam breuioris epistole formam minus perspicue mente concipere lectores ualeant; hinc opere pretium me facturum existimaui si latiori epistole, qualis in editione ueneta representatur huc a me translate integram etiam breuiorem subiungam; excripsi uero illam ex Codice canonum ecclesiasticorum a Quesnello uulgato cap. 50, iuxta recensionem Ballerinorum.



[a 1Kb] EPISTOLA XIII. [1 1Kb] AD EPISCOPOS DARDANIAE.

Acacium solius apostolice sedis iudicio iure damnatum ostendit.

[2 1Kb] Gelasius [b 1Kb] episcopus urbis Rome ad Dardanos.

ualde mirati sumus quod uestra dilectio quasi nouam [3 1Kb] ueluti difficilem questionem, et adhuc tanquam  inauditum quidpiam nosse desiderat, quod Eutychiane pestilentie communicatores, non habentes quod pro sue perditionis obstinatione respondeant, frequenti iam ratione conuicti, misera [al. sola] contentione submurmurant, non quia sit alicuius momenti quod garriunt, [4 1Kb] sed quia non inueniunt penitus quid loquantur. Ubi magis eos qui catholicis sensibus instituti sunt, adhuc herere [5 1Kb] miramur, quam illos qui a ueritate exciderunt, et ab antiqua Ecclesie traditione sunt deuii, profanasque uocum nouitates, et ineptias caduce peruersitatis [6 1Kb] obtendunt, quibus eos uestra dilectio retulit iactitare. Ideo Acacium non putare iure damnatum, quod non speciali synodo uideatur fuisse deiectus; et insuper dementiam sue uanitatis accumulant, pueriliter adiicientes  precipue pontificem regie ciuitatis. Quapropter stultitiam respuentes inanium querelarum. percurrere uos oportet ab ipsis beatis apostolis et considerare prudenter quoniam Patres nostri catholici [al. addit uidelicet] doctique pontifices in unaquaque heresi quolibet tempore suscitata, quidquid [7 1Kb] pro ueritate, pro communione catholica atque  apostolica secundum Scripturarum tramitem predicationemque maiorum facta semel congregatione sanxerunt, inconuulsum uoluerunt deinceps firmumque constare; nec in [8 1Kb] eadem causa denuo que prefixa fuerant retractari qualibet recenti presumptione permiserunt; sapientissime [9 1Kb] preuidentes quoniam si decreta salubriter cuiquam liceret iterare, nullum contra singulos quosque prorsus errores stabile persisteret Ecclesie constitutum, ac semper iisdem furoribus recidiuis [al. furoris residui] omnis integra definitio turbaretur. Nam si limitibus etiam prefixis positarum semel synodalium regularum, non cessant elise pestes resumptis certaminibus contra fondamentum sese ueritatis attollere, et simplicia queque corda percutere, quid fieret, si subinde fas esset perfidis  inire concilium? cum [10 1Kb] quamlibet illa [al. illius] manifesta sit ueritas, nunquam desit quod perniciosa depromat [11 1Kb] et falsitas, [12 1Kb] tametsi ratione uel auctoritate deficiens, sola tamen [13 1Kb] contentione non cedens. Que maiores nostri diuina inspiratione cernentes, necessarie precauerunt, [14 1Kb] ut que contra unamquamque heresim coacta [al. addit semel] synodus pro fide, communione, et ueritate catholica atque apostolica promulgasset, non sinerent post hec nouis retractationibus mutilari, ne prauis occasio preberetur que medicinaliter fuerant statuta pulsandi: sed auctore cuiuslibet insanie, ac pariter errore damnato, sufficere iudicarunt, ut quisquis aliquando huius erroris communicator existeret, principali sententia damnationis eius esset obstrictus: quoniam  manifeste quilibet uel professione sua uel communione posset agnosci. Et ut [al. addit breuitatis causa] priora taceamus, que diligens inquisitor facile poterit uestigare, Sabellium damnauit synodus; nec, ut sectatores eius postea damnarentur, necesse fuit singulas uiritim synodos celebrari, sed pro tenore constitutionis antique cunctos qui uel prauitatis  illius uel communionis exstitere participes, uniuersalis Ecclesia duxit esse refutandos. Sic propter blasphemias Arii forma fidei communionisque catholice, Niceno prolata conuentu, Arianos omnes, uel quisquis in hanc pestem, siue [1 1Kb] consensu siue communione deciderit, sine retractatione [2 1Kb] conclusit. Sic Eunomium, Macedonium, Nestorium, synodus semel gesta condemnans, ulterius ad noua concilia uenire non siuit; sed uniuersos quocunque modo in [3 1Kb] hec consortia recidentes, tradito sibi limite synodali, refutauit Ecclesia; nec unquam recte cessisse manifestum est, qualibet necessitate cogente [4 1Kb] nouis ausibus, que fuerant salubriter constituta, temerasse. [al. Non autem nos latet plurimos, etc.] Propterea tempestate quoque persecutionis Ariane plurimi  catholici sacerdotes de exsiliis, pace reddita, respirantes; [al. per certas prouincias congregatis secum fratribus ecclesias composuisse] sic cum catholicis nichilominus fratribus Ecclesias composuere turbatas, ut non tamen illius synodi Nicene quidquid de fide et communione catholica et [5 1Kb] apostolica definierat immutarent, nec noua quemquam prolapsum damnatione percellerent, sed illius tenore decreti, [6 1Kb] nisi resipuissent, censerent [al. iudicarentur] esse damnatos. Quibus conuenienter  ex paterna traditione perpensis, confidimus, quod nullus iam ueraciter Christianus ignoret uniuscuiusque synodi constitutum quod uniuersalis Ecclesie probauit assensus, [7 1Kb] non aliquam magis exsequi sedem pre ceteris oportere, quam primam, que et unamquamque  synodum sua auctoritate confirmat, et continuata moderatione custodit, pro suo scilicet principatu, quem beatus Petrus apostolus Domini uoce perceptum, Ecclesia nichilominus subsequente et tenuit semper et retinet. Hec dum Acacium certis comperisset indiciis [8 1Kb] a communione catholica deuiasse, diutius ista non credens, quippe quem nouerat exsecutorem sepe necessarie dispositionis sue contra hereticos exstitisse, per triennium fere litteris destinatis eumdem monere non destitit, sicut per diuersos missa [9 1Kb] frequenter scripta testantur. [10 1Kb] ---Quibus ille cum debito [al. tanquam debito] silentio diu non respondere proponeret, episcopalis quoque directa legatio est, ac nichil ominus pagina destinata que premoneret eum suorum ante meminisse gestorum. et que primitus pro fide catholica desudasset, oportere respicere.  Contestans, et blandiendo pariter et minando,  ne se a corpore catholice unitatis abscinderet: simulque quoniam hunc Ioannes secunde sedis antistes grauibus pulsaret obiectis, ad prime sedis audientiam cohortatus est, uel uenire debere uel mittere. Licet enim synodus iteranda non esset, tamen congrueret, ut cuiuslibet ciuitatis episcopus prime sedis iudicium non uitaret, ad quod conuenerat secunde sedis antistes, qui nisi a prima sede non posset audiri, [11 1Kb] precipue qui preiudicatis animis nulla synodo a Grecis fuisset exclusus; etiam apud eos causam suam nec posset omnino dicere, nec deberet: quia ab inferioribus episcopis potior, nisi a prima sede  uel discuti potuisset, uel si ita ratio postulasset addici etiam cunctis Orientalibus episcopis cum ipso Acacio in Petri communionem recidentibus  cum secunde sedis episcopus catholicus ab externe communionis hominibus esset nullatenus iudicandus. Sed Acacius non solum despexit satisfacere postulatis, uerum etiam ipsam legationem sedis apostolice blandimentis, premiis, periuriisque deceptam, quibus ei cum imperatore promisit, integram presulis apostolici causam de omnibus esse seruandam Petri communione pollutam redire perfecit, in tantum sedis apostolice despiciens potestatem, ut non solum eius auctoritati non cederet, sed etiam potius in consortium communionis externe per legatos suos niteretur abducere; fieretque apostolice sedi necessitas eos ipsos quos direxerat sacerdotes honore pariter et communione priuare, ne tali contagione uideretur infecta, satisque monstraret  non se Acacii specialiter odisse personam, sed respuere federa perditorum: que etiam in suis pontificibus detestata conuenienter horreret, nichilominus autem litteris suis Acacius indicarat; et in Alexandrini Petri se communionem, quem expetita sedis apostolice auctoritate exsecutor ipse quoque damnauerat, sine eiusdem apostolice sedis consultatione promptissime recidisse, et accusationem Ioannis, laudesque Petri proprio sermone deferre. De quibus, si utique confidebat magis uel uenire, uel mittere debuisset, ut et presentem de mendaciis que dicebat posset confutare Ioannem, et preconia Petri que digesserat rationabiliter allegaret, quod cum minime fecerit, satis euidenter ostendit, nec Ioannem se posse conuincere, nec legitime receptum  Petrum habere fiduciam perdocendi, solumque sibi  monstrauit inesse propositum lacerandi catholicos, hereticosque laudandi, seseque eorum potius, quos laudabat, docuit esse participem, quam catholicorum, quos nitebatur decolorare, consortem: tulitque de se ipse iudicium, cum damnati hominis communione pollutus, damnationis eius factus est particeps. Ita et sedes apostolica quod ad necessariam diligentiam respiceret nil omisit, et Acacius secundum formam synodi Chalcedonensis, qua error cui communicauit elisus est, sicut de heretico homine scriptum est, suo iudicio condemnatus apparuit, iusteque sedes apostolica, que utique se Alexandrinum Petrum damnasse, non etiam soluisse memorat, ne per Acacii pristinam communionem Petri quoque collegium, cui Acacius communicauerat, incideret, ipsum competenter Acacium a sua communione submouit. Quapropter  utrum errori uel preuaricationi communicauerit Acacius, quid opus erat noua discussione cognoscere? cum iam litteris suis esset ipse confessus, ac, sicut scriptum est, Ore tuo iustificaberis, et ore tuo condemnaberis , uerborum suorum uinculis et reus teneretur et iure plectendus. Cur ipse in noua causa, quam synodus nulla precesserat, Ioannem, quem suis litteris impetebat, qualemcunque secunde sedis episcopum, in prime sedis beati Petri apostoli iudicio confutare despexit; et ut causam diceret, seu per se, seu per alium, uel uenire, uel destinare contempsit: indignum habens cuiuslibet ciuitatis antistes ad prime sedis uenire iudicium, ad quod secunde sedis cerneret uenisse pontificem, quod Anatolius Constantinopolitane urbis episcopus  missis legationibus pro sua persona fecisse monstratur? Ecce etiam in hac parte uocem non habent conquerentes: ecce, inquam, ad legitimum est uocatus examen, ubi uel suas partes iustis allegationibus defensaret, si ille apostolice sedis refugit examen in Ioannis catholici pontificis negotio uestigando, quemadmodum sedes apostolica de receptione Petri heretici sua auctoritate resoluti, Acacii fuerat secutura iudicium? An sedem apostolicam congruebat parecie Heracliensis Ecclesie, id est Constantinopolitani pontificis, uel quorumlibet aliorum, qui cum eodem, uel propter eum fuerant congregandi, iudicium prestolari? Cum apostolicam eiusdem prime sedis audientiam Constantinopolitanus episcopus declinaret,  qui utique etiamsi metropolitani esset iure suffultus, etiam inter sedes haberet locum; prime tamen sedis cognitionem fas non habuit refutandi, ad quam secundum canones, appellante secunde sedis antistite, uocabatur ad [1 1Kb] nostrorum causam. Hoc ipso satis ostendit reum se esse confessum, qui ad legitimum  iudicium apostolatus adesse contempsit; nec poterat ultra differri, ne, sicut dictum est, antiqua illius communione durante, cum sese iam sociasset externe, sedes quoque apostolica per eum pollueretur contagiis perfidorum, dignumque esset uel preuaricatorem, uel contemptorem iudicii competentis, manifestissime scilicet de suo negotio desperantem, a catholica atque apostolica integritate et communione secludi.---Hic si examinatio queritur, iam iudicio non erat opus; [2 1Kb] posteaquam et litteris suis ipse confessus est, et ad legitimum iudicium uocatus adire pertimuit, si auctoritatis pondus inquiritur, Chalcedonensis synodi [3 1Kb] tenor cum apostolica sede consentiens, et illius definitionis exsecutio reperitur condemnati illic erroris communicator effectus: prefixe nichilominus ibidem particeps damnationis [4 1Kb] apparuit, quoniam  idem ipse error qui semel est cum suo auctore damnatus, in participe quolibet praue communionis effecto, et exsecrationem sui gestat et penam. Hoc tenore etiam Timotheus Aeturus, atque ipse Alexandrinus Petrus, qui secundam certe sedem quoquomodo tenuisse uidebantur, non repetita synodo, sed auctoritate tantummodo sedis apostolice, ipso quoque Acacio postulante uel exsequente [5 1Kb] probatur esse damnatus; nunc autem ipsi doceant legitime Petrum fuisse purgatum, et ab omni hereticorum contagione rite discretum cum ei communicauit Acacius, si eius communicatorem putant Acacium aliquatenus excusandum, aut si, quod magis est uerum, conuenienter atque legitime Petrum [6 1Kb] probare non potuerunt expiatum [7 1Kb] ; restat ut in eius communicatione [Al. ut eius inexpiatione] fuerit, et qui ei communicauit infectus. [8 1Kb] Non reticemus [Al. Nec plane tacemus] autem quod cuncta per mundum nouit Ecclesia; quoniam quorumlibet sententiis ligata pontificum, sedes beati Petri apostoli ius habeat resoluendi, utpote quod [Al. que] de omni Ecclesia fas habeat iudicandi, neque cuiquam de eius liceat iudicare iudicio, siquidem ad illam de qualibet mundi parte canones appellari uoluerint, ab illa autem nemo sit appellare permissus. Quapropter cum satis constet Acacium nullum habuisse pontificium, sententia [Al. sententiam sedis apostolice sine, etc.] sedis apostolice damnatum,  sine ulla eius notione soluendi; dicant certe [9 1Kb] qua synodo hoc ille presumpserit, quod nec sic quidem absque apostolica sede fas haberet efficere? cuius sedis episcopus? cuius metropolitane ciuitatis antistes? Nonne parecie Heracliensis Ecclesie? Si illi certe licuit sine synodo sententiam apostolice sedis  abrumpere, nulla eius consultatione quesita, itane uero non licuit prime sedi Chalcedonensis synodi constituta, sicut decuit, exsequenti, huiusmodi preuaricatorem sua auctoritate detrudere? Sed nec illa preterimus, quod [1 1Kb] apostolica sedes frequenter, ut dictum est, more maiorum, etiam sine ulla synodo precedente, et absoluendi quos synodus inique damnauerat, et damnandi nulla existente synodo quos oportuit, habuerit facultatem: [2 1Kb] sancte memorie quippe Athanasium synodus Orientalis addixerat, quem tamen exceptum sedes apostolica, quia damnationi Grecorum non consensit, absoluit. Sancte memorie nichilominus Ioannem Constantinopolitanum synodus etiam catholicorum presulum certe damnarat, quem simili modo sedes apostolica etiam sola,  quia non consensit, absoluit; itemque sancte memorie Flauianum pontificum [al. additur Grecorum] congregatione damnatum, pari tenore, quoniam sola sedes apostolica non consensit, absoluit, potiusque qui illic receptus fuerat [al. quia illic receptus non fuerat], Dioscorum secunde sedis presulem sua auctoritate damnauit, et impiam synodum non consentiendo [3 1Kb] submouit, ac pro ueritate, ut synodus Chalcedonensis fieret, sola decreuit [4 1Kb] ---in qua pontificibus innumeris, qui latrocinio corruerant Ephesino, ueniam poscentibus, sola concessit, et in sua perfidia permanentes, nichilominus sua auctoritate prostrauit: quam congregatio que illic pro ueritate reparanda collecta fuerat, est secuta; quoniam sicut id quod prima sedes non probauerat, constare non potuit, sic  quod illa censuit iudicandum, Ecclesia tota suscepit; ubi etiam consequenter ostenditur, quia male gesta synodus, id est, contra Scripturas sanctas, contra doctrinam Patrum, contra ecclesiasticas regulas, quam tota merito Ecclesia non recepit, et precipue sedes apostolica non probauit, per bene gestam synodum, id est, secundum Scripturas, secundum traditionem Patrum, secundum ecclesiasticas regulas, pro fide catholica et communione prolatam, quam cuncta recepit Ecclesia, quam maxime sedes apostolica comprobauit, et debuerit et potuerit immutari; bene uero gestam synodum iuxta supradictum modum, noua synodo nullatenus immutandam. Proinde si Eutychen fatentur hereticum, male gestam apud Ephesum synodum, qua est receptus, pariter fatebuntur,  et per bene gestam synodum Chalcedonensem, quod Eutyches uel cum eo sentientes talia sunt reiecti, uelint nolintque, consentient, atque ideo bene gestam synodum nouis exagitationibus refricari non licuisse cognoscant. Qui si forsitan dixerint, eo tenore Ephesinam quoque synodum non licuisse mutari,  rursus hec eadem que supra deprompsimus, planius repetita perpendantur, id est, quia contra fidem, contra ueritatem communionemque catholicam uereque Christianam, non recte gesta synodus legitima synodo pro fide, ueritate, communioneque catholica, uereque Christiana, modis omnibus secludenda est, et iniusta synodus iusta synodo submouenda. Pro fide autem, et ueritate, et communione catholica, bona synodus, uereque Christiana, semel acta, nulla nec potest nec debet noue synodi iteratione conuelli, sed secundum bene gestam synodum recteque prefixam, si quis ab eius tramite deuiarit, consequenter ac sufficienter eius definitione plectendus, meritoque illius subiacet constitutis, nec opus est per singulos quosque deuiantes, iureque plectendos,  nouas rursus synodos introduci; cum ex illius tramite, que auctorem cum errore damnauit, quisquis quolibet modo, quolibet titulo complex eiusdem fuerit factus erroris, ut eius se contagione polluerit, competenter et particeps eiusdem damnationis existat, eiusque pena puniatur obstrictus, cuius maluit inire consortium. Quero ergo ab his quid de Eutyche sentiant: fuissene hereticum, an asserunt non fuisse? Si non fuisse contendunt, quid ambagibus agunt, quid circuitionibus prestigiisque se contegunt? Palam se Eutychianos esse pronuntient, ut in eius sacrilego furore conuicti ueritatis molibus obruantur, aperteque cognoscant, non solum hec ipsa pestis Eutychiana quantum Christiano dogmati probetur inimica; sed quantas alias hereses, easque grauissimas,  in sua prauitate contineat, ut in quibus foueis uolutentur, et in quod precipitium barathrumque mergantur, intelligant. Simul autem si Eutychen hereticum negant, omnimodis publicatur, quod ideo de omnibus Eutychiane pesti communicantibus, suppresso ueluti hoc ipso errore, contendunt, ut nos per talium hominum, quod absit, insidias captiosasque tendiculas in Eutychetis insaniam nitantur inducere: quod quidem etiamsi non negent, siue scientes, siue nescientes, facere confutantur. Sin uero et Eutychen hereticum negare non audent, restat ut contra catholicam fidem, non synodum nuncupandam, sed conspirationem potius perditorum fuisse consentiant que apud Ephesum Eutychete reducto perculit S. memorie Flauianum, cunctosque qui illic aderant  sacerdotes militari terrore compulerit tanto sceleri prebere consensum. Atque ideo nobis necesse est prauam peruersamque conspirationis illius, et latrocinalem fuisse perhibeant actionem, eamque debuisse modis omnibus aboleri, et ideo iustam, bonam, ueraciter Christianam Chalcedonensem synodum processisse  definiant, in his quibus Eutychete depulso, cum suo fautore Dioscoro, heresim eorum erroremque damnarit. Hanc ergo synodum  bonam, ueram, iustam, Christianamque esse non dubitant, per quam illa noxia sit remota. Perspiciant ergo, tandemque concedant, quod quisquis ab eius iuste et Christiane uereque synodi fide, communione et ueritate deuiauerit, uel ab ea deuiantibus communionem miscuerit, sufficienter atque competenter, secundum ipsius definita, teneatur obstrictus, quoniam mala synodus bona debuit submoueri. Bona uero synodus nulla causa est cur alia debeat synodo retractari, ne ipsa retractatio eius constitutis deroget firmitatem. Proinde quicunque congregationis Ephesine tenentur affectu, quid adhuc Acacii tantummodo  nomen obtendunt, et non palam sectatores Eutychetis, qui illic receptus fuerat, profitentur; qui si refugiunt, atque Eutychen se perhibent exsecrari, simul ergo et Ephesinam, qua male receptus est, conspirationem iure cessatam, et Chalcedonensem synodum, qua reiecta est, merito consentient institutam; atque ita synodum, que pro fide catholica sit prefixa, secundum ueterum formam, sicut dictum est, perspicient nouellis non potuisse questionibus uentilari, sed iuxta eius tenorem semel legitime iusteque depromptum, et iure probari recta sectantes, et sentientes contraria refutari; quod sedes apostolica, sicut decuit, antiqua traditione custodiens, non synodum duxit iterandam, sed in eius preuaricatore pellendo hanc eamdem synodum potius exsequendam.  [1 1Kb] Quapropter si quis adhuc secundum Chalcedonensem synodum hec ab apostolica sede gesta reprehendit, preter quod et hac qua superius astruximus, et multiplici potest ratione conuinci, multo magis tamen Acacio non licuisse fatebitur ista tentare. ---Dicat ergo, qua synodo, Ioannem secunde sedis antistitem, qualemcunque, certe catholicum, et a catholicis ordinatum, nec de catholica fide et communione aliquatenus impetitum, duxerit excludendum, et hereticum manifestum Petrum sua quoque exsecutione damnatum, pontifici catholico permiserit subrogandum [2 1Kb]  Qua synodo, tertie sedis episcopum [al. addit. sanctum] Calendionem idem expelli fecit [3 1Kb] Acacius: nichilominus [4 1Kb] eumdem Petrum tam hereticum manifestum, ut eidem palam necesse [al. nec se] communicare pretenderet, sua passus est dispositione substitui? Qua denique per totum Orientem synodo eiectis orthodoxis, nullo crimine maculatis, prauos quosque et  criminibus inuolutos sua prouisione supposuit? Qua synodo tot aliena priuilegia nefandus populator inuasit? Sed libri non sufficient [al. sufficerent], si tragedias eius quas per Ecclesias totius Orientis exercuit, sigillatim [5 1Kb] scribere moliamur: an illud ipsius argumentum nobis existiment opponendum, quo facinora sua in imperialem nisus [al. uisus] est iactare personam. Cur igitur quando uoluit, obstitit Basilisco tyranno certe et [al. Cur et] heretico uehementer infesto? cur ipsi imperatori Zenoni, quia palam Antiocheno Petro noluit communicare, suam [al. addit nimirum] non subdidit uoluntatem? Ecce potuit et in aliis resultare, [6 1Kb] si uellet [al. sed noluit. An non Apostolus dicit, non solum qui faciunt, sed etiam qui consentiunt facientibus reatu pariter sunt  irretiti? sed . . . ] sed ut ea que latius explicanda sunt omittamus, [7 1Kb] quidquid ipse Zenon imperator suis litteris profitetur, cuncta sese ex Acacii gessisse consilio, nec hoc eum fallere litteris suis ipse pariter testatur Acacius, qui et eum nichilominus uniuersa recte gessisse conscripsit, et suo consilio hec eadem gesta non tacuit. Quasi uero tantum in Alexandrini Petri communione Acacius preuaricator exstiterit, et non in omnibus, quos uel fecit, depulsis catholicis pontificibus, tanquam tyrannus, Ecclesiis quibusque preponi, uel taliter prepositis peruersa communione permixtus est, qui hoc ipso secundum canones fuerant ab ecclesiastica communione pellendi, quod se passi sunt successores uiuis sacerdotibus adhiberi. Quis autem non perspiciat Christianus, quod catholicis  pontificibus propria sede deiectis non nisi heretici potuerint introduci? quibus tamen cunctis, uel auctor fuit Acacius subrogandis, uel subrogatis communicator accessit; his utique quia [al. qui a] communioni hereticorum nullatenus discrepabant. Cur ergo uel cum hec fieri uideret Acacius, non sicut sub Basilisco iam fecerat, ad apostolicam sedem referre curauit, ut si solus ipse non poterat, [8 1Kb] iunctis cum eadem consiliis atque tractatibus, apud imperatorem possent que religioni competerent allegari? Nam si Basiliscus  tyrannus et hereticus scriptis apostolice sedis uehementer infractus est, et a plurimis reuocatus excessibus; quanto magis legitimus imperator, qui se catholicum uideri uolebat, potuit cum apostolica sede cunctorum quoque  pontificum moderata suggestione mitigari, precipue cum eiusdem Acacii esset specialis fautor et amator; et qui litteris suis tam ipsum Acacium quam sancte memorie papam Simplicium magnis laudibus extulisset, doceretur quod hereticis constantissime restitisset [al. restitissent]. Cur tanto tempore Acacius inter ista conticuit, nisi quia prepediri [al. prohibere] nolebat ullatenus que [9 1Kb] pro hereticis desiderabat  [1 1Kb] impleri? Ponamus tamen etiamsi nulla synodus precessisset, cuius apostolica sedes recte fieret exsecutrix, cum quibus erat de Acacio synodus ineunda, nunquid cum his qui iam participes tenebantur Acacio, et per Orientem totum catholicis sacerdotibus uiolenter exclusis, perque exsilia diuersa relegatis, socii euidenter existebant, communionis externe prius se ad hec consortia transferentes, quam sedis apostolice scita consulerent. Cum quibus ergo erat synodus ineunda? Catholici pontifices fuerant undique iam depulsi, solique remanserant socii perfidorum, cum quibus iam nec licebat habere conuentum [al. addit dicente psalmo: Non sedi, etc.] [2 1Kb] ; propheta quoque dicente: Non sedi in concilio uanitatis, et cum iniqua gerentibus non introibo; [3 1Kb] . Recte igitur per Chalcedonensis synodi formam huiusmodi preuaricatio repulsa est, potius quam ad concilium, quod nec opus erat post primam synodum, nec cum talibus [4 1Kb] habere licebat, [5 1Kb] adducta est. Nam et quid ageretur de fide catholica, si intelligere uoluissent, ignorare non poterant, cum [6 1Kb] uiderant catholicos pontifices nulla synodi discussione, nullo concilio, precipue cum nouas causas esse perpenderent, toto Oriente depelli, et ceteri quid cauerent, ex illorum discere qualitate potuissent. Restat igitur ut illius partis eos fuisse sit clarum, cui se post tot experimenta  dediderunt, meritoque ab apostolica sede, ceterisque catholicis non iam consulendi erant potius, sed notandi. [a 1Kb] Risimus autem, quod prerogatiuam uolunt Acacio comparari, quia episcopus fuerit regie ciuitatis. Nunquid apud Rauennam, apud Mediolanum, [7 1Kb] Sirmium, apud Treuiros, multis temporibus non constitit imperator? Nunquidnam harum urbium sacerdotes ultra mensuram sibimet antiquitus deputatam, quidpiam suis dignitatibus usurparunt? Nunquid Acacius, ut Ioannem qualemlibet hominem, catholicum tamen a catholicis ordinatum, de Alexandria excluderet, Petrumque in heresi iam detectum [al. deiectum] atque damnatum, absque sedis apostolice consultatione reciperet, aliqua synodo saltim illic habita, hoc audacter arripuit, ut Calendonem de  Antiochia pelleret; hereticumque Petrum, quem ipse quoque damnauerat, absque notitia sedis apostolice rursus admitteret, aliqua synodo id fecisse monstratur? Si certe de dignitate agitur ciuitatum, secunde sedis et tertie maior est dignitas sacerdotum,  quam eius ciuitatis, que non solum inter sedes minime numeratur, sed nec inter metropolitanorum iura censetur: nam quod [8 1Kb] dicitis, alia potestas est regni secularis, alia ecclesiasticarum distributio dignitatum. Sicut enim quamuis parua ciuitas prerogatiuam presentis regni non minuit, sic imperialis presentia mensuram dispensationis religiose non mutat. Sit clara urbs illa potestate presentis imperii, religio tunc sub eadem [al, eodem] firma, tunc libera, tunc prouecta consistit, si potius hoc presente propriam teneat sine ulla perturbatione mensuram. [9 1Kb]  Dicatur autem [al. Sed dicatur forsitan] de Alexandrino et Antiocheno episcopis certis ex causis principem magis illa que gesta sunt, non Acacium precepisse. Sed principi Christiano decuerat suggerere sacerdotem, maxime cuius familiaritate et fauore fruebatur, saluam fore de eiusdem iniuria contumeliaque uindictam tantum, ut Ecclesie sineret Christianus princeps regulas custodiri,  quia et noua in utroque pontifice causa esset exorta, et nouam discussionem consequenter inquireret; et sicut semper esset effectum [10 1Kb] , ut sacerdotati concilio de sacerdotibus [al. sacerdotalibus] iudicia  prouenirent; non a seculari uiderentur qualescunque pontifices, etsi errore humanitus accedente, non tamen [al. addit contra] religionem ullatenus excedentes potestate percelli. An adhuc [al. An et hec] iusta ratione principi suggerenda non erant? Regie ciuitatis honore sublimis, si factus erat illa regia ciuitate sublimior, tanto magis in his suggerendis debuit esse constantior? Si autem in his que pro religione fuerant exerenda, exstitit contemptibilis, atque despectus, et aut segnis, aut fiduciam non habens intimandi, in quo per regiam ciuitatem maior effectus est?  Nathan propheta  palam publiceque in facie regi Dauid, et commissum  pronuntiauit errorem, et ipsum commisisse non tacuit; et confessione correctum consequenter absoluit. ( [2 1Kb] beate memorie Ambrosius Mediolanensis sacerdos Ecclesie, maiori Theodosio imperatori communionem publice palamque suspendit, atque ad penitentiam redegit regiam potestatem; beate memorie papa Leo  Hic autem uir bonus Acacius, et sacerdos eximius [al. egregius], in tantum se et suggerere potuisse monstrauit, et noluisse deprompsit, imo fauisse patefecit; ut et imperator cuncta se ex eius gessisse consilio non taceret, et ipse imperatorem magnis preconiis eleuaret ista facientem;  seseque [3 1Kb] prodidit his agendis rebus fuisse participem. Sed esto, Calendion imperatoris nomen abstulerit; Ioannes principi mentitus fuisse iactetur, que tamen cum noue essent cause, noua [4 1Kb] debuit ecclesiastica prouenire discussio? an qui in hominem imperatorem peccasse dicebantur, nulla interueniente synodo deiici debuerunt; et in Deum, qui summus et uerus est imperator, Acacium delinquentem, sinceramque communionem diuini sacramenti studentem miscere cum perfidis, secundum synodum qua hec est damnata perfidia, non oportebat expelli [al. excludi]? [5 1Kb] Quid de innumeris per totum Orientem catholicis sacerdotibus propria sede depulsis, et indubitanter hereticis intromissis? Noue certe erant cause; et his consequenter [6 1Kb] noua synodus debebatur.  Cur tunc non uenit in mentem, ut in talibus causis peteretur a principe saltem qualiscunque synodus celebranda; ut quocunque uel colorato iudicio traditionis ecclesiastice passim pontifices uiderentur excludi, non solum quarumcunque urbium sacerdotes, sed metropolitani incunctanter antistites? His omnibus cum non restitit suggestione qua potuit, consensit Acacius, communicando cunctis, qui in catholicorum locum heretici fuerant subrogati: Apostolus autem dicit: Non solum qui faciunt, sed et qui consentiunt facientibus , reos indubitanter ascribi. An hec licuit seculari potestati et actis talibus, Acacio consentiente absque ulla synodo, quam ipsa rerum nouitas exigebat, absque sedis apostolice consultatione perficere; et sedi apostolice non licuit,  secundum tenorem synodi Chalcedonensis in ueteri utique causa, et ueteri constituto iuxta definitionem damnata [al. iusta definitione damnatum], inimicis synodi Chalcedonensis Acacium communicantem a sua communione depellere? Sed inquiunt: Acacius principi obuiare non potuit. Cur Basilisco, quia uoluit, obuiauit? cur ipse Zenoni, ne palam Petro Antiocheno quamuis latenter hoc fecerit communicare uideretur, non commodauit assensum? ecce resultanti non institit [al. restitit] imperator: ecce uim nolenti non intulit; ecce refugienti contagia manifesta concessit: postremo, cur tanto tempore, cum ista gererentur, uel gerenda cognosceret, non ad sedem apostolicam, a qua sibi curam illarum regionum nouerat delegatam, referre maturauit [al. curauit]?  Sed prius laudator factus est ipse gestorum, quam uel premoneret talia esse tentanda, uel ne tentarentur obsisteret. Sicut sub Basilisco iam fecerat, cur illis ceteris communicare consensit, qui depulsis catholicis sacerdotibus, indubitanter heretici singulis urbibus fuerant substituti? Postremo ille defuit suis partibus; et que sacerdoti catholico competerent, agere fastidiuit [al. non curauit]: ideo sedes apostolica quod [7 1Kb] ad eadem pertinebat, uel potuit  uel debuit preterire? Quolibet igitur modo hereticorum complicem refutauit, et consortem communionis externe a sua communione dimouit; nec opus fuit noua synodo, cum ueteris constituti sufficienter [1 1Kb] hec forma prescriberet; nec opus fuit ut hec scienda [al. facienda] Orientis episcopis intimaret, quos ex expulsione catholicorum, que agebantur in causa fidei, non ignorasse manifestum est; et communicando hereticis subrogatis, facto tali consensisse non dubium est; [2 1Kb] etiam cum externe communionis effectis [al. addit atque ideo cum eis iam] nec potuisse, nec debuisse sedis apostolice scita tractari. Ecce agnouerunt in eorum professione qui constantissime perdurarunt, quod fidei communionique catholice deberetur. Ecce agnouerunt quemadmodum  a talibus recedendo, imo talibus contra moliendo, a fide et communione catholica deuiarit Acacius, seque pariter cum eodem errori subdiderint. Ecce agnouerunt quam iustis ex causis pro fide et communione catholica atque apostolica, cui et illi qui in ea perstiterant congruebant, et hi qui perstantibus obuiabant, ab eadem docebantur alieni, sedis apostolice auctoritate sit remotus Acacius , eiusque pariter quicunque complices exstiterint, atque ab illa merito cum his communione discretus, a qua se ipse primum cum suis consortibus catholicis pontificibus discrepando cognoscitur separasse; iureque sententiam ille damnationis excepit,  ceterisque consortibus cum suis consortibus promulgandam; qui solus pro omnibus suis consortibus in communionem se recidisse perfidie ad apostolicam sedem missis litteris est professus. Cui Acacio, si communicauerant Orientales episcopi antequam huc referret [al. referretur], pari utique reatu sine dubio [4 1Kb] probabatur inuolui, iureque per illum transgressionis sententiam susceperunt, tanquam facti cum eodem communionis externe; qui utique non consuli tanquam nostre communionis homines iam deberent, sed tanquam in contrario positi consortio refutari. Si uero non communicauerant antequam Acacius huc referret [al. referretur], et communicantem notare debuerant, et ipse de eodem potius huc referre, atque apostolice sedis uigore perculsum  merito comprobare, cumque ea sede apostolica tantisque illis catholicis pontificibus magis tenere concordiam. Sed quia ab illorum societate desciuerant, et eorum successoribus communicare delegerant; ideo cum sede apostolica minime congruebant;  quia in sortem reciderant preuaricatoris Acacii: et illius se sine dubio peruidebant sententia consequenter astringi, [al. addit et] ob hoc eum uideri nolebant esse damnatum, quia se cognoscebant in eadem preuaricatione damnatos, in qua hodie quoque manere persistunt. Sed sicut ii simili conditione constricti complicem suum non possunt iudicare non iure damnatum, neque reum [al. rei reum] possunt competenter absoluere, sic illo iuste preuaricatore damnato, ipsi quoque pari iacent damnatione prostrati, neque nisi resipiscentes, inde poterunt prorsus absolui: quia sicut per unum scribentem eorum omnium uulgata transgressione [al. transgressio est] qui in eamdem perfidie reciderant actionem, sic in uno eodemque qui pro omnibus scripserat, uel scribendo  omnium prodiderat uoluntates, transgressione punita, pariter quoque cum eodem, uel in eodem est complicum transgressio punita cunctorum. [5 1Kb] Que tamen sententia in Acacium destinata, etsi nomine tantummodo presulis apostolici, cuius erat utique potestatis legitime, probatur esse deprompta, precipue cum secreto dirigenda uideretur: ne custodiis ubique pretentis dispositio salutaris quibuslibet difficultatibus impedita necessarium habere non posset effectum; tamen quia orthodoxis ubique deiectis, et hereticis tantummodo eorumque consortibus iam relictis in Oriente, catholici pontifices aut residui omnino non essent, aut nullam gererent libertatem plurimorum in Italia catholicorum congregatio sacerdotum; rationabiliter in Acacium [6 1Kb] sententiam  cognouit fuisse prolatam, que congregatio facta pontificum non contra Chalcedonensem, non tanquam noua synodus contra ueterem primamque [7 1Kb] cognouit; sed potius secundum tenorem ueteris constituti particeps apostolice exsecutionis effecta est; ut satis appareat Ecclesiam catholicam, sedemque apostolicam, quia alibi iam omnino non posset, ubi potuit, et cum quibus potuit, nichil penitus omisisse, quod ad fraternum pertineret [8 1Kb] pro intemerata et sincera communione tractatum; [9 1Kb] que cum uniuersa nouerint qui uidentur Ecclesiis Orientalibus nunc preesse, propterea Christianam reparari legitima curatione refugiunt unitatem; quia occasionem dissensionis huius suis ambitionibus suffragantem deponere iam recusant; quia sine auctoritate sedis apostolice  omnium Ecclesiarum passim iura confundant, magis eligentes in errore persistere, quam presumptionum suarum perdere facultatem, plus usurpationum suarum licentiam diligentes quam diuini iudicii tenentes corde respectum. In quo necesse  est uelint nolint tam de fidei communionisque catholice sinceritate neglecta, quam de paternis canonibus euidenter irruptis recipiant quod merentur, nisi dum hic tempus admittit hec damnationis eterne pericula correctis mentibus studeant declinare, ut possint non tales permanere, quibus insolubilis est lata sententia. Sed a talibus recedentes, ab eadem sententia non teneri: que sicut in errore durantibus nunquam soluenda prefixa est, sic ab his erit aliena, qui exstiterint puniende prauitatis immunes. Hec uero ad instructionem uestre dilectionis satis abundeque sufficere iudicamus, quamuis eadem latius, si Dominus concesserit facultatem, studeamus exponere: quatenus et fidelium quisque cognoscat, nichil apostolicam sedem   prepropere censuisse, et non habere quod iuste possit opponere, peruersa doceatur improbitas. Recte autem faciet uestra dilectio, ut ista que scribimus, pariter catholicis et contraria sapientibus innotescant: quo et sanis necessaria firmitas, et male sanis competens medicina prebeatur. Datum calendis Februarii, [1 1Kb] uictore uiro clarissimo consule.



EIUSDEM EPISTOLAE FORMA BREuIOR.

Dilectissimis fratribus uniuersis episcopis per Dardaniam constitutis Gelasius.

ualde mirati sumus, quod uestra dilectio quasi nouam et ueluti difficilem questionem, et adhuc tanquam inauditum quippiam nosse desiderat, quod  Eutychiane pestilentie communicatores, non habentes quid pro sue perditionis obstinatione respondeant, frequenti iam ratione conuicti, sola contentione submurmurant: non quia sit alicuius momenti quod garriunt, nec inueniunt penitus quid loquantur. Ubi magis eos qui catholicis sensibus instituti sunt, adhuc herere miramur, quam illos qui a ueritate exciderunt, et ab antiqua Ecclesie traditione sunt deuii, profanas uocum nouitates et ineptias caduce peruersitatis obtendere. Quibus eos uestra dilectio retulit iactitare, ideo Acacium non putare iure damnatum, quod non a speciali synodo uideatur fuisse deiectus, et insuper dementiam sue uanitatis accumulare pueriliter, adiicientes: precipue pontificem regie ciuitatis. Quapropter stultitiam respuentes  inanium querelarum, percurrere uos oportet ab ipsis beatis apostolis, et considerare prudenter quoniam patres nostri, catholici uidelicet doctique pontifices, in unaquaque heresi quolibet tempore suscitata, quidquid pro fide, pro ueritate, pro communione catholica atque apostolica secundum Scripturarum tramitem predicationemque maiorum facta semel congregatione sanxerunt, inconuulsum deinceps uoluerint, firmumque constare, nec in eadem causa denuo que prefixa fuerant retractari, qualibet recenti presumptione permiserint; sapientissime prouidentes, quoniam si decreta salubriter cuiquam  liceret iterare, nullum contra singulos quosque prorsus errores stabile persisteret Ecclesie constitutum, ac semper iisdem furoribus recidiuis omnis integra definitio turbaretur. Nam si limitibus etiam prefixis positarum semel synodalium regularum, non cessant elise pestes resumptis certaminibus, contra fundamentum sese ueritatis attollere, et simplicia queque corda percutere: quid fieret si subinde fas esset perfidis inire concilium? cum quelibet illa manifesta sit ueritas, nunquam desit quod perniciosa depromat falsitas, etsi ratione, uel auctoritate deficiens, sola tamen intentione non cedens. Que maiores nostri diuina inspiratione cernentes, necessarie precauerunt, ut quod contra unamquamque heresim coacta synodus pro fide, communione, ueritate catholica  atque apostolica promulgasset, non sinerent nouis post hec retractationibus mutilari, ne prauis occasio preberetur que medicinaliter fuerant statuta pulsandi; sed auctore cuiuslibet insanie, ac pariter errore damnato, sufficere iudicarunt, ut quisquis aliquando huius erroris communicator existeret, principali sententia damnationis eius esset obstrictus; quoniam manifeste quilibet uel professione sua, uel communione posset agnosci.

Et ut breuitatis causa priora taceamus, que diligens inquisitor facile poterit uestigare: Sabellium damnauit synodus, nec fuit necesse ut eius sectatores postea damnarentur, singulas uiritim synodos celebrari, sed pro tenore constitutionis antique cunctos qui uel prauitatis illius, uel communionis  exstitere participes, uniuersalis Ecclesia duxit esse refutandos. Sic propter blasphemias Arii, forma fidei communionisque catholice Niceno prolata conuentu, Arianos omnes, uel quisquis in hanc pestem siue sensu siue communione deciderit, sine retractatione concludit. Sic Eunomium, Macedonium, Nestorium, synodus semel gesta condemnans, ulterius ad noua concilia uenire non siuit; sed uniuersos quocunque modo in has blasphemias recidentes, tradito sibi limite synodali refutauit Ecclesia, nec unquam recte cessisse manifestum est, qualibet necessitate cogente, nouiter que fuerant salubriter constituta, temerasse. Non autem nos latet in tempestate persecutionis Ariane plurimos pontifices de exsiliis, pace reddita, respirantes per certas prouincias  congregatis secum fratribus Ecclesias composuisse turbatas; non tamen ut illius synodi Nicene, quidquid de fide et communione catholica definiuerat, immutarent, nec noua quemquam prolapsum damnatione percellerent, sed illius decreti tenore nisi resipuisset, iudicauere damnatum, essetque consequens, ut nisi corrigeret, damnationi procul dubio subiaceret. Quibus conuenienter, ut dictum est, ex paterna traditione perpensis confidimus, quod nullus iam ueraciter Christianus ignoret uniuscuiusque synodi constitutum, quod uniuersalis Ecclesie probauit assensus, nullam magis exsequi sedem oportere  pre ceteris, quam primam, que et unamquamque synodum sua auctoritate confirmat, et continuata moderatione custodit; pro suo scilicet principatu, quem beatus apostolus Petrus Domini uoce perceptum, Ecclesia nichilominus subsequente, et tenuit semper et retinet.

Hec dum Acacium certis comperisset indiciis a ueritate deuiasse, diutius ista non credens, quippe quem nouerat exsecutorem sepe necessarie dispositionis sue contra hereticos exstitisse, per triennium fere litteris destinatis eumdem monere non destitit, sicut per diuersos missa familiariter scripta testantur. Quibus ille primum tanquam dedito silentio nichil respondere proponens, tandem aliquando missis litteris profitetur, se Alexandrino Petro, quem expetita apostolice  sedis exsecutor ipse quoque damnauerat, absque apostolice sedis notitia communione permixtum. Beati autem Petri sedes, que Alexandrinum Petrum se tantummodo damnasse, non etiam soluisse nouerat, non recepit; atque ideo, ne per Acacium in Petri quoque consortium duceretur, ipsum quoque a sua communione submouit, et multis modis transgressorem a sua societate fecit alienum. Hic si examinatio queritur, iam iudicio non erat opus, postquam litteris suis ipse confessus est. Si auctoritatis pondus inquiritur, Chalcedonensis synodi tenore illius definitionis exsecutio reperitur, quo damnati illic erroris communicator effectus, prefixe nichilominus damnationis particeps existeret; quoniam idem ipse error, qui semel est cum suo auctore damnatus,  in participe quolibet praue communionis effecto, et exsecrationem sui gestat et penam. Quo tenore Timotheus etiam, atque ipse Alexandrinus Petrus, qui secundam certe sedem tenuisse uidebantur, non repetita synodo, sed auctoritate tantummodo sedis apostolice, ipso quoque Acacio postulante uel exsequente, probantur esse damnati. Quod si, utrum errori uel preuaricationi communicarit Acacius, forsitan dicatur oportuisse constare, breuiter prebemus ad ista responsum, aut enim ipsi doceant Petrum ueraciter legitimeque purgatum, et ab omni hereticorum contagione rite discretum cum ei communicauit Acacius, si eius communicatorem putant Acacium aliquatenus excusandum, aut si, quod magis est uerum, conuenienter atque legitime Petrum non probauerint  expiatum, restat ut eius in expiatione fuerit, et qui ei communicauit, infectus.

Nec plane tacemus quod cuncta per mundum nouit Ecclesia, quoniam quorumlibet sententiis ligata pontificum sedes beati Petri apostoli ius habeat resoluendi: ut pote que de omni Ecclesia fas habeat iudicandi, neque cuiquam liceat de eius iudicare iudicio. Siquidem ad illam de qualibet mundi parte canones appellari uoluerint, ab illa autem nemo sit appellare permissus. Quapropter constat satis Acacium nullum habuisse pontificium sententiam sedis apostolice sine ulla eius notione soluendi. Qua certe synodo hoc illa presumpsit, quod nec sic absque apostolica sede fas quidem haberet efficere? Cuius  sedis episcopus? Cuius metropolitane ciuitatis antistes? Nonne parochie Heracleensis Ecclesie? Si illi certe licuit sine synodo sententiam apostolice sedis abrumpere, nulla eius consultatione quesita; itane uero non licuit prime sedi Chalcedonensis synodi constituta, sicut decuit, exsequenti, huiusmodi preuaricatorem sua auctoritate detrudere? Sed nec illa preterimus, quod apostolica sedes frequenter, ut dictum est, more maiorum, etiam sine ulla synodo precedente, exsoluendi quos synodus iniqua damnauerat, et damnandi nulla existente synodo quos oportuit, habuerit facultatem. Sancte quippe memorie Athanasium synodus Orientalis addixerat, quem tamen exceptum sedes apostolica, quia damnationi Grecorum non consensit, absoluit. Sancte memorie  nichilominus Ioannem Constantinopolitanum synodus etiam catholicorum presulum certe damnauerat, quem simili modo sedes apostolica etiam sola, quia non consensit, absoluit. Itemque sanctum Flauianum pontificem Grecorum congregatione damnatum pari tenore, quoniam sola sedes apostolica non consensit, absoluit; potiusque illic receptus fuerat, Dioscorum secunde sedis presulem sua auctoritate damnauit, et impiam synodum non consentiendo sola submouit, et pro ueritate ut synodus Chalcedonensis fieret, sola decreuit. In qua ut ergo sola ius habuit absoluendi eos quos synodica decreta perculerant, sic etiam sine synodo in hac eadem causa plurimos etiam metropolitanos damnasse cognoscitur.

Quod si quis hec ab apostolica sede uel secundum  synodum acta reprehendit, preter quod prisca rerum probatione conuincitur, interim multo magis Acacio non licuisse fatebitur. Dicat ergo qua ipse synodo secunde sedis antistitem qualemcunque, certe catholicum, et a catholicis ordinatum, nec de catholica fide et communione aliquatenus, impetitum, duxerit excludendum; et hereticum manifestum Petrum, sua quoque exsecutione damnatum, catholico pontifici permiserit subrogari. Qua synodo tertie sedis episcopum sanctum Calendionem fecit expelli, ac nichilominus eidem Petrum tam manifestum hereticum ut eidem palam nec se communicare pretenderet, sua passus est dispositione substitui. Qua denique per totum Orientem synodo, eiectis orthodoxis, nullo crimine maculatis, prauos quosque et criminibus  inuolutos sua prouisione supposuit. Qua synodo tot aliena priuilegia nefandus populus inuasit? Sed libri non sufficient si tragedias eius quas per Ecclesias totius Orientis exercuit, singillatim describere moliamur. An illud ipsius argumentum nobis estimant opponendum, quo facinora sua in imperialem uisus est iactare personam? Cur igitur, quando uoluit obstitit Basilisco tyranno, certe et heretico uehementer infesto? Cur ipsi imperatori Zenoni, quia palam Antiocheno Petro noluit communicare, suam non subdidit uoluntatem? Ecce potuit in aliis resultare si uellet. An non Apostolus dicit: Non solum qui faciunt, sed etiam qui consentiunt facientibus, reatu pariter sunt irretiti? Sed ut ea que latius explicanda  sunt omittamus, quid, quod ipse Zenon imperator suis litteris profitetur cuncta sese ex Acacii gessisse consilio, nec hoc eum fallere litteris suis ipse quoque testatur Acacius, qui et eum nichilominus uniuersa recte gessisse conscripsit, et suo consilio hec eadem gesta non tacuit. Quasi uero tantum in Alexandrini Petri communione Acacius preuaricator exstiterit, et non in omnibus quos uel fecit, depulsis catholicis pontificibus, tanquam tyrannus, Ecclesiis quibuscunque preponi; uel taliter prepositis peruersa communione permixtus est, qui hoc ipso secundum canones fuerant ab ecclesiastica communione pellendi, quo se passi sunt successores uiuis sacerdotibus adhiberi. Quis autem non perspiciat Christianus, quod catholicis pontificibus a propria sede deiectis, non nisi heretici  potuerunt introduci? Quibus tamen cunctis, uel auctor fuit Acacius subrogandis, uel subrogatis communicator accessit, his utique qui a communione nullatenus discrepabant. Cur ergo uel cum hec fieri uideret, non sicut sub Basilisco iam fecerat, ad apostolicam sedem referre curauit: ut si solus ipse non poterat, iunctis, cum eadem consiliis atque tractatibus apud imperatorem possent, que religioni competerent, allegari? Nam si Basiliscus, ut dictum est, tyrannus hereticus, scriptis apostolice sedis uehementer infractus est, et a plurimis reuocatus excessibus, quanto magis legitimus imperator qui se catholicum uideri uolebat, potuit cum apostolica sede cunctorum quoque pontificum moderata suggestione mitigari, precipue cum eiusdem Acacii esset specialis  fautor et amator, et qui litteris suis tam ipsum Acacium, quam sanctum papam Simplicium magnum laudibus extulisset, quod heretico constantissime restitissent? Cur tanto tempore Acacius inter ista conticuit, nisi quia prepediri nolebat ullatenus, que desiderabat expleri?

Ponamus tamen, etiamsi nulla synodus precessisset, cuius apostolica sedes recte fieret exsecutrix, cum quibus erat de Acacio synodus ineunda? Nunquid cum his qui iam participes tenebantur Acacio, et per Orientem totum catholicis sacerdotibus uiolenter exclusis, et per exsilia diuersa relegatis, socii euidenter existebant communionis externe, prius se ad hec consortia transferentes quam sedis apostolice scita consulerent? Cum quibus ergo synodus erat  ineunda catholici pontifices fuerant undique iam depulsi, solique remanserant socii perfidorum, cum quibus iam nec licebat habere conuentum, dicente psalmo: Non sedi in concilio uanitatis, et cum iniqua gerentibus non introibo. Nec ecclesiastici moris est, cum his qui pollutam habent communionem, permixtamque cum perfidis miscere concilium. Recte igitur per Chalcedonensis synodi formam huiusmodi preuaricatio repulsa est, potius quam ad concilium, quod nec opus erat post primam synodum, nec cum talibus haberi licebat, adducta est. Nam et quid ageretur de fide catholica intelligere si uellent, ignorare non poterant cum uiderent catholicos pontifices, nulla synodi discussione, nullo concilio, precipue  cum nouas causas esse perpenderent, toto Oriente depelli; et ceteri quid cauerent, ex illorum qualitate discernere potuissent. Restat igitur ut illius partis eos fuisse sit clarum, cui se post tot experimenta dederunt, meritoque ab apostolica sede ceterisque catholicis non iam consulendi erant, sed potius notandi. Risimus autem quod prerogatiuam uolunt Acacio comparari, quia episcopus fuerit regie ciuitatis. Nunquid apud Mediolanum, apud Rauennam, apud Sirmium, apud Treuiros multis temporibus non constitit imperator? Nunquidnam harum urbium sacerdotes ultra mensuram sibimet antiquitus deputatam quidpiam suis dignitatibus usurparunt? Nunquid Acacius ut Ioannem quemlibet hominem catholicum tamen, a catholicis ordinatum de Alexandria excluderet,  Petrumque in heresi iam detectum atque damnatum, absque sedis apostolice consultatione reciperet, aliqua synodo saltem illic habita, hoc audacter arripuit ut Calendionem de Antiochia depelleret, hereticumque Petrum, quem ipse damnauerat, absque notitia sedis apostolice rursus admitteret, aliqua synodo id fecisse monstratur? Si certe de dignitate agitur ciuitatum, secunde sedis et tertie maior est dignitas sacerdotum quam eius ciuitatis, que non solum inter sedes minime numeratur, sed nec inter metropolitanorum iura censetur. Nam quod dicitis, regie ciuitatis, alia potestas est regni secularis, alia ecclesiasticarum distributio dignitatum. Sicut enim quamuis parua ciuitas prerogatiuam presentis regni non minuit, sic imperialis presentia mensuram dispensationis  religiose non mutat. Sit clara urbs illa potestate presentis imperatoris, religio sub eodem tunc firma, tunc libera, tunc prouecta consistit, si potius hoc presente propriam teneat sine ulla perturbatione mensuram.

Sed dicatur forsitan de Alexandrino et Antiocheno, certis ex causis principem magis illa que gesta sunt, non Acacium precepisse. Sed principi Christiano decuerat suggerere sacerdotem, maxime cuius familiaritate et fauore fruebatur, saluam fore de eius iniuria contumeliaque uindictam, tantum ut Ecclesie sineret Christianus princeps regulas custodiri, quia et noua in utroque pontifice causa esset exorta, et nouam discussionem consequenter inquireret. Et si, sicut semper esset effectum, sacerdotali concilio de  sacerdotibus iudicia prouenirent, non a seculari uiderentur qualescunque pontifices, et si errore humanitus accedente, non tamen contra religionem ullatenus excedente potestate percelli. An et hec iusta ratione principi suggerenda non erant? Regie ciuitatis honore sublimis si factus erat illa regia ciuitate sublimior, tanto magis in his suggerendis debuit esse constantior. Si autem in his que pro religione fuerant exerenda, exstitit contemptibilis atque despectus, et aut segnis, aut fiduciam non habens intimandi, in quo per regiam ciuitatem maior effectus est? Nathan propheta palam publiceque in facie regi Dauid, et commissum pronuntiauit errorem, et ipsum commisisse non tacuit, et confessione correctum  consequenter absoluit. Hic autem uir bonus et sacerdos egregius, in tantum se et suggerere potuisse monstrauit, et noluisse deprompsit, imo fauisse patefecit, ut et imperator cuncta se ex eius gessisse consilio non taceret, et ipse imperatorem magnis preconiis eleuaret ista facientem; seseque proderet his agendis rebus fuisse participem.

Sed esto Calendion nomen imperatoris abstulerit, Ioannes principi mentitus fuisse iactetur: que tamen, cum noue essent cause, noua debuit ecclesiastica prouenire discussio. An qui in hominem imperatorem peccasse dicebantur, nulla interueniente synodo deiici debuerunt; et in Deum, qui summus et uerus est imperator, Acacium delinquentem sinceramque communionem diuini sacramenti  studentem miscere cum perfidis, secundum synodum qua hec est damnata perfidia, non oportebat excludi? Quid per totum Orientem de innumeris urbibus pulsi catholici sacerdotes, et heretici subrogati? Noue certe erant cause, et his consequenter noua synodus debebatur. Cur tunc non uenit in mentem ut in talibus causis pateretur a principe saltem qualiscunque synodus celebranda, ut quocunque uel colorato iudicio traditionis ecclesiastice passim pontifices uiderentur exclusi, non solum quarumcunque urbium sacerdotes, sed metropolitani incunctanter antistites? His omnibus cum non restitit suggestione qua potuit, consensit Acacius communicando cunctis qui in catholicorum locum heretici fuerant subrogati. Apostolus autem dicit: Non solum qui faciunt,  sed et qui consentiunt facientibus, reos indubitanter ascribi. An hec licuit seculari potestati et actis talibus Acacio consentienti absque ulla synodo, quam ipsa rerum nouitas exigebat, absque sedis apostolice consultatione perficere; et sedi apostolice non licuit secundum tenorem synodi Chalcedonensis in ueteri utique causa et ueteri constituto iusta definitione damnatis inimicis synodi Chalcedonensis Acacium communicantem a sua communione depellere? Sed Acacius, inquiunt, principibus obuiare non potuit. Cur Basilisco, quia uoluit, obuiauit? Cur ipsi Zenoni, ne palam Petro Antiocheno, quamuis latenter hoc fecit, communicare uideretur, non commodauit assensum? Ecce resultanti non restitit imperator; ecce uim nolenti non intulit; ecce  refugienti contagia manifesta concessit; postremo cur tanto tempore cum ista gerere tur uel gerenda cognosceret, non ad sedem apostolicam, a qua sibi curam illarum regionum nouerat delegatam deferre curauit? Sed prius laudator factus est ipse gestorum, quam uel premoneret talia esse tentanda, uel ne tentarentur obsisteret: sicut sub Basilisco iam fecerat. Cur illis ceteris communicare consensit, qui depulsis catholicis sacerdotibus, indubitanter heretici singulis urbibus fuerant substituti? Postremo si ille defuit suis partibus, et que sacerdoti catholico competerent agere non curauit; ideo sedes apostolica quod ad eam pertinebat uel potuit uel debuit preterire? Quolibet modo hereticorum complicem  refutauit, et consortem communionis externe a sua communione dimouit, nec opus fuit noua synodo, cum ueteris constituti sufficienter hoc forma prescriberet; nec opus fuit ut hec facienda Orientis episcopis intimaret, quos et expulsione catholicorum, que agebantur in causa fidei non ignorasse manifestum sit, et communicando hereticis subrogatis, facto tali consensisse. Non dubium est etiam externe communionis effectus, atque ideo cum eis iam nec potuisse, nec debuisse sedis apostolice scita tractari. Ecce agnouerunt in eorum professione qui constantissime perdurarunt, quid fidei communionique catholice deberetur.

Ecce agnouerunt quemadmodum a talibus recedendo, imo talibus contraria moliendo, a fide et  communione catholica deuiarit Acacius, seque pariter cum eodem errori subdiderit. Ecce agnouerunt quam iustis ex causis pro fide et communione catholica atque apostolica, cui et illi qui in ea perstiterant congruebant, et illi qui perstantibus obuiabant, ab eadem docebantur alieni, sedis apostolice auctoritate sit remotus Acacius, eiusque pariter quicunque complices exstiterunt; atque ab illa merito communione cum his discretus, a qua se ipse primum cum suis consortibus, a pontificibus catholicis discrepando, cognoscitur separasse, iureque sententiam ille damnationis excepit, ceteris consortibus promulgandam, qui solus pro omnibus suis consortibus in communionem se recidisse perfidie ad apostolicam sedem missis litteris est professus. Cui si communicauerant  Orientales episcopi, antequam huc referret, pari utique sine dubio reatu probantur inuolui, iureque per eum sententiam transgressionis susceperunt, tanquam facti cum eodem communionis externe. Qui utique non consuli, tanquam nostre communionis homines, iam deberent; sed tanquam in contrario positi consortio refutari. Si uero non communicauerant antequam Acacius huc referret, et communicantem notare debuerant, et ipsi potius de eodem huc referre, atque apostolice sedis uigore perculsum merito comprobare, cumque ea sede apostolica tantisque illis catholicis pontificibus magis tenere concordiam. Sed quia ab illorum societate desciuerant, et eorum successoribus communicare delegerant, ideo cum sede apostolica minime congruebant,  quia in sortem reciderant preuaricatoris Acacii, et illius se sine dubio peruidebant sententia consequenter astringi. Ob hoc eum uideri nolebant esse damnatum, quia se cognoscebant in eadem preuaricatione damnatos, in qua hodieque manere persistunt. Sed sicut hi simili conditione constricti, complicem suum non possunt iudicare non iure damnatum; neque rei reum possunt competenter absoluere; sic illo preuaricatore iuste damnato, isti quoque pari iacent damnatione prostrati: neque nisi resipiscentes inde poterunt prorsus absolui; quia sicut per unum scribentem eorum omnium uulgata transgressio est, qui in eamdem perfidie reciderant actionem; sic in uno eodemque qui pro omnibus  scripserat, uel scribendo omnium prodiderat uoluntates, trangressio est punita cunctorum.

Que ad instructionem uestre dilectionis satis abundeque sufficere iudicamus, quamuis eadem latius, si Dominus concesserit facultatem, studeamus exponere: quatenus et fidelium quisque cognoscat nichil apostolicam sedem, quod absit, prepropere censuisse. Que tamen sententia in Acacium destinata, etsi nomine tantummodo presulis apostolici, cuius erat utique potestatis, legitime probatur esse deprompta, presertim cum secretim dirigenda uideretur, ne custodiis ubique pretentis dispositio salutaris quibuslibet difficultatibus impedita necessarium habere non posset effectum: tamen quia orthodoxis ubique deiectis, et hereticis tantummodo eorumque consortibus  iam relictis in Oriente, catholici pontifices, aut residui omnino non essent, aut nullam gererent libertatem, plurimorum in Italia catholicorum congregatio sacerdotum rationabiliter cognouit sententiam in Acacium fuisse prolatam. Que congregatio facta pontificum, non contra Chalcedonensem, non tanquam noua synodus contra ueterem primamque conuenit, sed potius secundum tenorem ueteris constituti, particeps apostolice exsecutionis effecta est; ut satis appareat Ecclesiam catholicam sedemque apostolicam, quia alibi iam omnino non posset, ubi potuit, et cum quibus potuit nichil penitus omisisse quod ad fraternum pertineret pro intemerata fide, et sincera communione tractatum.



EPISTOLA XIu, SIuE TRACTATUS GELASII PAPAE,


In quo etiam ponit exempla epistolarum Simplicii pape atque Felicis, quod Timothei Aeluri, uel Petri Alexandrini impietatem olim cognouerint, uel uisi fuerint iudicasse. Postea propriis prosequitur dictis, instruens quid aduersus Grecos debeat responderi.


Ex epistola Simplicii pape ad Acacium. 

Illud, inquit, me non mediocriter facit attonitum, quod iisdem litteris suis Petrum, qui hereticorum dudum socius exstitisse probetur et princeps, quod conscientiam dilectionis tue meminimus non latere, instructionesque ipsas, quibus fuerit confutatus, nosse confidimus, quemque etiam dubium non sit adhuc extra  communionem durare catholicam, sepeque nos de eodem ex illa urbe pellendo scripsisse sit certum, ad prefate Ecclesie regimen existimet prouehendum; eumque promittat recte fidei definitionibus conuenire, a cuius utique, sicut superius dixi, consortio tam degit extraneus, quam ab eius communione discretus est. Ad quam si nunc redire contendit, nisi per satisfactionem Christianis regulis competentem non potest introire: ac perinde non ad fastigium sacerdotalis dignitatis accedere, sed medele, que post penitudinem prebenda est, consequenter aptari: anime sue cupiens reconciliatus auxilium, non gradum summi honoris affectans, qui diu conuincitur fuisse peruersus: ne per speciem remeantis non remedium sincere saluationis inquirat, sed facultatem  propagande prauitatis inueniat. Quo facto non hunc magis ab errore detrahimus, quam perniciem fidelibus irrogamus; eoque modo Chalcedonensis synodi statuta uiolantes, aditum seua copulatione grassandi in Ecclesiam lupis rapacibus aperimus. Denique ab eisdem ipsis cum quibus olim a catholica participatione diuisus est, pontifex dicitur postulari: ut satis euidenter appareat non eos rectam fidem uelle, sed in presule proprio nefandi dogmatis querere potestatem; neque inter ipsos et ueraciter sentientes, pax inde possit fida generari, unde hereticarum mentium crescit funesta damnatio, et catholicorum miseranda captiuitas.


Ex epistola Felicis pape ad Zenonem imp. 

Ubi esse, inquit, iam consequens procul dubio peruidetis,  Alexandrine Ecclesie peruasorem, funesta diu impunitate grassantem, uestris preceptionibus, quibus merito dudum probatur eiectus, esse nichilominus addicendum. An non ipse est, qui per 30 annos catholice desertor Ecclesie, inimicorumque eius sectator et doctor, et ad fundendum sanguinem semper uelox fuit et promptus? Nunquid adhuc et istam dissimulationem quadam sumus ex conhibentia recepturi? In quo reuera non est opus discussione subtili, quia eius aperta sunt crimina.

Multa similia in diuersis epistolis eorum diligens lector, si requirat, inueniet. Pretermitto iam scripta et admonitiones pape Simplicii, que plerique uilia estimant, et iudicant contemnenda. Illud consideremus  attentius, quod de eodem Petro, tunc cum adhuc sanum forte saperet, iudicarit Acacius, qualemque de eo sententiam ad apostolicam sedem dixerit.

Domino sancto, et beatissimo Patri, archiepiscopo Simplicio Acacius.

Sollicitudinem omnium Ecclesiarum secundum Apostolum  circumferentes, nos indesinenter hortamini, quamuis sponte uigilantes ac precurrentes. Sed uos diuinum zelum solito demonstratis, statum Alexandrine Ecclesie certius requirentes, ut pro paternis canonibus suscipiatis laborem, piissimo stillantes sudore pro his, sicut semper est approbatum. Sed Christus Deus noster, qui diligentibus se in bonum cooperatur , nostris cogitationibus insidens, et unam nobis in his mentem, atque eamdem pro gloria sua esse  cognoscens, omnem uictoriam esse perfecit, consortes nos cum tranquillissimo principe faciens, et Timotheum quidem [al. add. Aelurum] decessorem spirantem procellas, et ecclesiasticam tranquillitatem, sicut apparuit conturbantem uite subduxit humane, dicens ei: Tace et obmulesce . Petrum quoque , qui ab Alexandria more similiter procelle surrexerat, dissipauit, atque in eternam fugam Spiritu sancto flante conuertit, unum et ipsum de his qui olim fuerant et ante damnati. Sicut enim in nostris archiuis inuentum est, et de uestris scriniis, si dignamini requirere, poteritis agnoscere, que in tempore de eodem subsecuta, ab Alexandrino episcopo Romam ad alterutrum sint relata. Qui Petrus filius noctis existens; et  operum diei lucentium alienus apparens, omnino tenebras ad latrocinium peragendum congruas eorum cooperator inueniens, media nocte, adhuc iacente cadauere illius, qui paternos canones subuerterat, insepulto, subrepsit in sedem, sicut ipse arbitratus est, uno et solo presente, et eo qui consors illius insistebat insanie: ita ut propter hoc maioribus suppliciis subderetur; nec quod sperabat effectum est. Sed ille quidem de se ex parte uel minima iudicans nusquam penitus omnino comparuit. Timotheus  autem paternorum canonum custos, qui Dauidice mansuetudinis exemplo subditur, et usque in finem patiens, atque potestati proprie restitutus a Christo, proprie sedis honore letatur: et spiritualium filiorum uoces accipiens, gratiam curationis exspectat, multiplicato in  se honore a Christo principe sacerdotum.

Ecce testimonium Acacii ualidissimum, quid de Timotheo, quid de Petro senserit. uere enim, sicut scriptum est in Euangelio de Caipha illo pontifice, euenit Acacio. Dicitur enim de illo, quia cum esset princeps sacerdotum anni illius, de Domini dixerit passione: Expedit ut unus homo moriatur pro populo, ut non tota gens pereat . Et subiungit euangelista beatus Ioannes, hoc, inquiens, a semetipso non dixit, sed cum esset princeps sacerdotum anni illius prophetauit. Ita et hic, cum in summi esset sacerdotii dignitate locatus, utrum nolens an inuitus, dubitare quippe nos eius uarietas et inconstantia fecit, uerissimam de inimicis Dei tulit sententiam; quam si  seruare uoluisset, procellam quam ab Ecclesia ueraciter depulerat, rursus in Ecclesiam ipse non reuocasset; et de quo dixerat, tace et obmutesce , rursus Petri personam loqui in Ecclesia minime permisisset. Quam similiter procellam a sancto Spiritu dissipatam esse predixerat, quemque filium noctis asseuerauerat, et quem ab opere luminis alienum, amantemque tenebras latronum operibus congruas esse narrabat: qui falsum sacerdotii nomen, ab eo qui paternos, ut ipse ait, canones subuerterat, artibus dolosis sibi ipse imposuerat. Hic Petrus, de quo beate memorie Timotheus catholicus, ut ipse dixit, paternorum custos canonum, Alexandrine quondam Ecclesie pontifex, ad sedem apostolicam multa retulit deteriora quam superius  continentur, asserens specialiter et affirmans inimicum fidei, inimicum Chalcedonensis synodi per omnes exstitisse infelicitatis conatus. Quid igitur nobis faciendum est? Non credimus tot et tantis tantarum sedium sacerdotibus, qui omnes uno ore, uno consensu, publicam et feralem humane salutis bestiam Petrum esse dixerunt, in cuius se communione, perniciosa coniunctione, suadentes demonico spiritu, infeliciter sociauerat Acacius, male rursus edificans quod bene destruxerat? Nec opus plura hinc dicere, cum timentibus Deum et formidantibus diem iudicii, et Ecclesie unitatem diligentibus satis aperteque causa sit clara. Hec enim sola ratio est que unitatem diuidit et concordiam dissipat: quia  quandiu preuaricatorum nomina de Ecclesia non auferuntur, pacis uinculum nullatenus redintegrare permittunt. Si enim licet sectatorum uel communicatorum Eutychetis, ut fuit eius sectator Petrus, et communicator Acacius, in Ecclesia nomina recenseri, cur de sectatoribus et communicatoribus Arii uel ceterorum hereticorum, simili sorte non liceat? An minoris impietatis et perfidie Eutyches fuisse putatur quam Arius? Nemo hoc quidem sani capitis audebit dicere. Si ergo par est impietas, par sit et utrorumque detestatio: ne si semel talis fuerit intromissa licentia, omnibus exinde omnia liceant, fiatque, quod absit, tam passiua rerum confusio atque commixtio, ut nulla inter mundum et immundum sit secundum prophetam  certa  discretio. Non est quidem nostre humilitatis de totius orbis dissensione ferre sententiam; est tamen nostrum de propria salute esse sollicitos, quoniam unusquisque pro se rationem redditurus est ante illud tribunal iudicis et regis eterni , in quo etiam de uerbo otioso, minimoque quadrante, sumus nostrorum rationem actuum prestituri . Unde et optamus, qualiacunque et quantacunque super nos importauerit inimicus, tolerare discrimina in seculo presenti, tantum ne causas incurramus mortis eterne. Sed dicitur de Petro, quanquam sine approbatione dicatur, presertim de homine perspicacissimo [peruicacissimo legendum uidetur], qui per 30 annos famosus expugnator fuerat ueritatis, quod penitentia acta susceptus sit in Ecclesia.  Nunquam igitur per 30 annos agere potuit penitentiam, nisi tunc cum episcopatus amore et ambitionis ardore feruebat? O rem monstro simillimam! ante illum potuisse locum suum sacerdotii obtinere, quam posset uel breui pro tam immani crimine penitens uideri. Sed soluit illum, inquit, auctoritate sua prius Acacius, et sic suscepit. Utinam seipsum miserrimus omnium, secumque quamplurimos, non eterne mortis compedibus alligaret! Qui cum superbissimo preflatus spiritu thronum humilitatis altius efferre conatur quam decuit, et presumptionibus suis aditum undecunque conquirit, simulque per fas et nefas calcat et transit inuiolabilia statuta sanctorum, cum ipso quem imitatus est auctore superbie, in profundissimam ruinam deiectus, id dereliquit Ecclesie,  unde lugerent pacifici, fidelesque et humiles flerent. Si enim ille modum temperata potestate seruasset, nec Petrum hereticum, nullo regulari ordine absolutum, pro eius audaci temeritate, in sua societate hodie Ecclesia suspiraret assumptum; nec caritatis, que omnium uirtutum est perfectio, et sine qua secundum Apostolum inania sunt uniuersa que facimus , tanta filii pacis dispendia paterentur, nec mordendo inuicem, consumerentur inuicem. Sed quolibet modo dicatur Petrus esse susceptus, apparet tamen eum fuisse hereticum, qui penituisse pro peruersitate defenditur; et quod prauus et infidelis fuerit, et de Ecclesia ecclesiastico iure proiectus, ambigi dubitarique non potest. Sed concedamus  paulisper penituisse eum, quod nullatenus uerum est; uidendum ergo est quomodo, id est utrum qui ordine competenti, regulari seueritate excisus et exstirpatus est, penitens recte et consequenter receptus sit. Sed nunquam docebitur, nunquam monstrabitur, nunquam omnino probabitur eius purgationem fuisse legitimam, que non est competentibus regulis celebrata. Secunde enim sedis antistitem nec expellere quisquam, nec reuocare, sine prime sedis assensu, uel potuit, uel debuit. Nisi forte confuso iam ordine rerum atque turbato, nec prima, nec secunda, nec tertia sedes debeat obseruari, uel suscipi secundum antiqua statuta maiorum, et sublato capite, ut uidemus, omnia membra uario inter se compugnent certamine, fiatque illud quod de populo  scriptum est Isrel: In illo tempore, non erat dux in Isrel: unusquisque quod placitum erat in oculis suis faciebat . Qua enim ratione uel consequentia aliis sedibus defendendum [al. deferendum] est, si prime beatissimi Petri sedi antiqua et uetusta reuerentia non defertur, per quam omnium sacerdotum dignitas semper est roborata atque firmata, trecentorumque decem et octo Patrum inuicto et singulari iudicio uetustissimus iudicatus [al. uindicatus] est honor? Ut pote qui Domini recordabantur sententiam: Tu es Petrus, et super hanc petram fundabo Ecclesiam meam, et porte inferi non preualebunt aduersus eam. Et tibi dabo claues regni celorum, et quecunque ligaueris uel solueris in terra, erunt ligata uel soluta in celo . Et rursus ad  eumdem: Ecce ego rogaui pro te, ut non deficiat fides tua, et tu aliquando conuertere, et confirma fratres tuos , et illud: Si amas me, pasce oues meas . Quare igitur ad Petrum tam frequens Domini sermo dirigitur? nunquidnam reliqui sancti et beati apostoli non erant simili uirtute succincti? Quis hoc audeat affirmare? Sed ut capite constituto, schismatis tolleretur occasio , et una monstraretur compago corporis Christi, que ad unum caput gloriosissima dilectionis societate concurreret; et una esset Ecclesia, cui fideliter crederetur, unaque domus unius Domini et unius redemptoris, in qua de uno pane et de uno calice nutriremur . Qua ratione, sicut dixi, maiores nostri, reuerendi  illi Ecclesiarum magistri, clarissimaque illa populi Christiani lumina, quos merita uirtutum suarum usque ad confessionis gloriosissimas palmas, et martyrii fulgentes extulere coronas, ad illam sedem quam princeps apostolorum sederat Petrus, sui sacerdotii sumpta principia repleti Christi caritate mittebant, sue inde soliditatis grauissima firmitatis roboramenta poscentes. Ut per hanc speciem omnibus appareat uere unam esse per omnia, et indissolubilem Christi Ecclesiam, que concordie uinculo mirabilique caritatis textura composita, sola et indiuisa per totum ostenderetur esse tunica Christi, quam nec milites  ipsi qui Dominum crucifixerunt, diuidere ausi fuissent . Que nunc si propter perfidiam Petri, Acacii tyrannicam superbiam, impiamque presumptionem eius, uiolatur atque conscinditur, uidete et sapienter expendite, in quam graue periculum nostra deducitur conscientia, dum tanta maiorum soluitur obseruantia. Quis enim non agat quodcunque libuerit, si semel in consuetudinem corruptus ordo peruenerit? Si autem hoc sacrilegum est etiam cogitare, cur non cum diligentissima obseruatione teneatur hec forma maiorum, cum sit in hoc obseruationis tenore ineffabilis indubitateque unitatis euidens et grande mysterium? An due sunt Ecclesie et duo pastores? Absit. Unus est enim qui fecit utraque unum , tollens de medio  inimicitiarum parietem in corpore suo. Cur ergo per Petri et Acacii nomina rursus inimica sepis intexitur, quam semel Christi crux, mors et sanguis destruxit, soluit et euertit? Non ergo diuidat eos interpositum Petri et Acacii nomen, quos tanti mediatoris pretiosus sanguis uniuit. Postremo equum est ut qui alios libenter et competenter uultis habere subiectos, cedatis et ipsi antiquo more maioribus, ut confidenter imperare possitis minoribus uestris. Duodecim certe fuere apostoli, paribus meritis, parique dignitate suffulti. Cumque omnes equaliter spirituali luce fulgerent, unum tamen principem esse ex illis uoluit Christus, eumque dispensatione mirabili in dominam gentium Romam direxit, ut in precipua urbe uel prima primum et precipuum dirigeret  Petrum. Ibique sicut doctrine uirtute sublimis emicuit, ita sanguinis gloriosa effusione decoratus, eterno hospitio conquiescit, prestans sedi, quam ipse benedixit, ut a portis inferi nunquam pro Domini promissione uincatur , omniumque sit fluctuantium tutissimus portus. In quo qui requieuerit, beata et eterna statione gaudebit: qui uero contempserit, ipse uidebit qualia genera excusationum in die obtendat iudicii. Me enim credo, spero, confido in Christo, quod ab eius caritate nec tribulatio, nec angustia, nec gladius, nec persecutio, nec uita, nec mors unquam poterit separare . Incumbat persecutio, seuiant leges, militi Christi gloriosius est mori quam uinci: fraudari presentium commodis melius quam carere futuris.



EPISTOLA Xu. GELASII PAPAE AD EPISCOPOS ORIENTALES.


Quod in Acacii aliorumque damnatione synodo noua opus non fuerit, et quod Petrum Alexandrinum absoluere Acacius sine sedis apostolice auctoritate non potuerit. Tum de episcopis catholicis sede sua sine discussione deiectis.

Dilectissimis fratribus uniuersis episcopis Orientalibus Gelasius.

[1 1Kb] Quid ergo isti prudentes uiri, et argutis mentibus totius religionis interna rimantes, in Orientis partibus  constituti, si cognouerunt huiusmodi personam [1 1Kb] in Antiochena Ecclesia constitutam, cur communicando talibus prebuere consensum? Cur non illico reclamarunt, cur non se a tali contagio remouerunt, cum tam [al. iam] euidenter aduerterent ideo Calendionem depulsum  ut hereticis panderetur introitus? Quare hic [2 1Kb] nichil de re nichil de fide Christiana, nichil de personarum examinatione tractarunt? Si uero illi eorum se communioni uoluntarie subdiderunt, ab apostolica sede certe separati sunt, cum talibus et apud tales, etiamsi esset necesse fieri, nulla posset omnino synodus prouenire. Quod si ignorasse se dixerint qualis [3 1Kb] Antiochie post Calendionem successisset antistes, quid mirum, si qui in Oriente positi, que in regione sua  contigerint scire nequiuerunt, ea que apud apostolicam sedem gesta fuerant ignorarent? Cur tamen, posteaquam ad eorum notitiam peruenit qualis esset sacerdos apud Antiochiam constitutus, non eius consortia continuo respuerunt? Quid excusationem de ignorantie colore pretendunt, cum hodieque et manifestata contagia perfidorum, et a nobis sepius exprobrata sectentur? Quo satis apparet, quia ne tunc quidem etiamsi cognoscerent refutarent, quando nunc etiam publicata non renuunt. Prorsus in quamlibet se partem causationemque [al. excusationemque] conuertant, manifeste ueritatis ita laqueis suffocantur, ut suis ipsi uerbis possint actibusque concludi, nec nisi solam perniciem obstinate perfidie residuam uentilare. Hec autem, que de Calendione  uenerabili dicta sunt, et in Ioannis Alexandrini conueniunt certa ratione personam. Imo, si causa eadem latius inquiratur, tante illic tragedie, tanti reperiuntur errores, ut si ipsi sint iudices qui eadem perpetrarunt, cum euidenter fuerint confutati, a sui damnatione non temperent. Palam enim illic aperteque monstratur, nichil aliud quam quesitam causam, quemadmodum, catholico qualicunque depulso pontifice, heretico Petro reseraretur accessus. Tunc istud nemo discutiebat, synodum nemo poscebat, passim omnia licito fieri a quibuscunque uidebantur: nullum discrimen rerum, nulla examinatio postulabatur Ecclesie; sed prout de unoquoque uenisset in mentem, de suis urbibus catholicus pellebatur episcopus, non solum metropolitanus, sed etiam tertie  et secunde sedis antistes [4 1Kb] . In his nulla rerum uestigatio querebatur, nulla facienda concilia iactabantur. [5 1Kb] Subrogantur heretici, nemo resultabat: sed uelut muta pecora in captionem ducta, subditis uoluntatibus perfidiam sectabantur. Non mirum quidem, si nunc eos defendere moliantur, quorum indiscussam cecis [al. schismaticis] mentibus secuti sunt [6 1Kb] utilitatem. Sed miramur cur eos non pudeat  in istorum damnatione de synodo non facta causari, cum sciant tot tantosque pontifices nulla synodo fuisse depulsos. Si in istorum reiectione de non inito concilio conqueruntur, cognoscant se cur non et hoc in aliorum reiectione quesiuerint, accusari. Si uero in ceterorum reiectione concilia necessaria non fuerunt, nec in istis necessaria fuisse cognoscant. An in catholicorum deiectione non fuit opus, et fuit magnopere congreganda in preuaricatoris damnatione confessi? Quid igitur restat, nisi ut dicant hereticos non fuisse? Non ergo de synodo conquerantur, qui se palam communionis externe [al. heretice] perhibent sectatores. [7 1Kb] Cur enim eis synodus necessaria fuisse uideatur, qui se contra Chalcedonensem synodum uenire cognoscunt, qua Eutychianus error cum  [8 1Kb] auctoribus generali Ecclesie uoce damnatus est? Nec dubium quod sicut in unaquaque heresi, quod incessabiliter repetendum est, quia firmum esse nullus ambigit Christianus, omnes complices, sectatores, communicatores damnate semel prauitatis pari sorte censentur. Ideoque fit consequens, ut sicut Timotheus atque Petrus talium sectatores, secundum illius tenorem synodi, nulla recenti facta pontificum congregatione damnati sunt: sic et qui Petro communicauit Acacius, ut criminis particeps, ita consors sit factus et pene. Quid igitur ambagibus et nebulis ista pretexunt, ut impudentiam suam, mentemque uesanam inanibus potius fabulis [9 1Kb] uelare lethaliter, quam prodendo medicinaliter sanare contendant? Nihil enim nobis commune cum  hominibus communionis externe. Ideo uocatur ad iudicium certe quecunque persona, ut aut fateatur obiecta, aut conuincatur obiectis. Post confessionem porro litterarum tenore depromptam cur ad iudicium uocaretur Acacius, qui se confessus est Petro, quem petita sedis apostolice preceptione damnarat, communione sociasse: nec ei credi iam externe communionis effecto, uel pro sua, uel pro illorum, uel pro Petri defensione iam posset, cui se prius miscuerat nefando consortio, feceratque se cum eius causa sine dubitatione communem? [10 1Kb] Cui examinatione premissa, et legitima si ita esset purgatione suscepto, regulariter misceretur. Sed cum eodem nondum legitime discusso atque purgato communione sociatus, quam adhuc reo se miscuit, tam pro  eodem non habuit loquendi fiduciam. Nam cum Acacius nullo priuilegio fulciretur, ut de secunda  sede posset ferre iudicium, [11 1Kb] non potuit iure quemquam damnare. Simili modo, nisi prime  sedis auctoritate percepta, nec examinandi Petri ius habuit, nec recipiendi penitus potestatem. Quo regulariter constituto, nec apud nos Petro ullatenus absoluto, quem damnasse nos nouimus,  examinasse uel absoluisse, nescimus; restat ut illud demonstremus, eumdem Petrum, quem se purgatum communione recepisse pretendit Acacius, nunquam ab heretice communionis contagio cessasse: ac non solum ipso tempore quo [1 1Kb] ei communicauit Acacius, sed etiam post communionem preuaricatoris Acacii, semper Alexandrinum Petrum in hereticorum collegio perdurasse. Atque ita et per hunc Acacium perfide communionis suscepisse contagium, et per eamdem illis hereticis, quibus Petrus communicabat, eadem peste coniunctum. Qui presumpsit non seruato ordine Petrum suscipere, nec examinatum eum, nec cognoscitur recepisse purgatum: et ideo preter sedis apostolice notitiam, non legitimam sibi eius receptionem usurpare uoluisse,  ut examinationem eius et purgationem posset pro sua uoluntate mentiri [al. metiri], atque eum nec examinatum, nec reciperet omnino purgatum. Quem si reuera uellet examinatum purgatumque recipere, ordinem in eius examinatione et receptione potius custodisset, [2 1Kb] ne uideretur magis, quam ueraciter posset iure [3 1Kb] purgare. Sicut ergo ante non prius damnauit quam et referret et posceret ab apostolica potestate damnandum: sic et in recipiendo modum seruare debuisset, ut priusquam se ei communione misceret, per sedem apostolicam posceret examinari cum, et legitima ratione purgari: cum nec examinandi aut recipiendi eum haberet ipse pontificium, et non nisi per illius sedis auctoritatem consensumque hoc posset implere, sine cuius auctoritate eum  non potuerat ipse damnare et cuius principali diligentia, et discuti potuit et purgari, et ad communionem conuenienter admitti. Cum enim constet semper aut sedis apostolice auctoritate huiusmodi personas, aut discussas uel esse purgatas, aut sic ab aliis quibus competebat episcopis absolutas, ut tamen absolutio earum ex sedis apostolice consensione penderet: ubi utrumque defuit, nec discussionem legitimam, nec purgationem firmam, ac per hoc receptionem fuisse constat indebitam. Si tu absque mea communione Petrum iudicasti esse catholicum, meque despecto tuo eum iure recepisti, quid causeris, si illum ego a communione mea, quam tu uoluisti contemptam, tanquam absque tua notitia uel consultatione repulerim? uis acquiescere? meus es.  Non uis acquiescere? non meus es. Qui enim mecum non est, contra me est; et qui mecum non colligit, spargit . Quero abs te, Petrum hereticum fuisse putas, an catholicum, an ab heresi postea esse correctum? Si hereticum, nullatenus eidem communicare debuisti, et eidem communicando, heretici te manifestum est factum fuisse participem, et eius consequenter ex synodi tenore ueniente damnatione  constringi. Si catholicum, palam totius dogmatis es defensor, quod catholicum esse pronuntias. Ac nichilominus illius errore censeri, si hereticum fuisse definias, sed postea correxisse pretendas, eique te purgato communicasse pronunties. Interim in cuius persona me negligendum esse credidisti, causari non potes quod in hac eadem te eius persona neglexerim. Deinde cum sine me ius non habueris uel absoluendi uel recipiendi huiusmodi rite personam, nec [4 1Kb] purgatum legaliter, nec regulariter constat esse. Quam regulariter non [5 1Kb] acceptam, tam legaliter non constat esse purgatam; et ideo non iure purgatam, quia legaliter non receptam. Mea enim in illum manente sententia, te sine [6 1Kb] me pontificium, ut meam sententiam resolueres, non habente, qua potestate  uel discussus est uel qua auctoritate receptus asseritur? Ecce interim in his causa uestra nutat et labitur [7 1Kb] ; et si hec sola fuit, prorsus tota subruitur. Sed [8 1Kb] est adhuc aliud, quod ad cumulum uestre conuictionis accedat. Quid enim si doceatur; non solum priusquam in eius communionem ueniretis, neque tantummodo cum ad eius communionem uenistis, sed etiam postea in hereticorum nichilominus eum communione durasse: nonne aut per illum apud uos communio perueniebat heretica, aut in hereticam communionem uos eius commercio transibatis? Docete igitur Petrum Alexandrinum ab Antiocheni Petri unquam communione desiisse, et non usque ad diem cum Antiochenus Petrus in hac luce uersatus est, indiuiduum utrisque fuisse consortium. An dicturi estis et  Antiochenum Petrum fuisse correctum, [9 1Kb] cui usque in finem se non communicasse gloriabatur Acacius? Sed [10 1Kb] quod profuit, quod illi per seipsum communicare non uoluit, cum eidem per Alexandrinum Petrum sine ulla se communicare putaret inuidia? Quid facimus de tot tantisque ciuitatibus, ex quibus catholici pontifices sunt repulsi? Si catholici subrogati sunt, cur catholici sunt reiecti? Sed euidenter apparet, quia cum catholici sunt reiecti, non catholici sunt subrogati. Restat ut catholicis heretici quicunque successerint. Cur eis temere communicastis? cur non, ut ista noua facies rerum, et tanta tragedia de pontificum successione uiuentium a synodo discuteretur egistis? An de uno dolet Acacio, quod speciali synodo non fuerit confutatus, cum proprium crimen  suis litteris ipse detexerit, nec audiri debuerit iam sponte confessus; et de tantis pontificibus catholicis non dolet sine ulla discussione seclusis? Qui utique, si catholicos nossent eos quorum communionem uitauerant, his potius communicare maluissent, quam non communicantes eis dura persecutione depelli. Ecce tanti catholici sacerdotes hoc ipso se indicant, quid apostolica sedes censuerit cognouisse, constanterque  probasse retinendum, quod communionem catholicam reseruantes, et eos qui apostolice sedi communicarent, elegere consortes; et illos quibus sedes apostolica [1 1Kb] decreuerat minime communicare, usque ad persecutionis incursus [2 1Kb] renuere consortes. Certe que sedes apostolica decreuerat, Orientalibus episcopis non innotuisse iactatur. Unde ergo tot tantique pontifices unum idemque cum sede apostolica sentientes, eamque probantes apta religioni sacrosancte ueraque sanxisse, que non solum sequenda sibi [3 1Kb] iudicauerunt, sed etiam usque ad persecutionem uiriliter exerenda [al. exsecranda]? Ecce habuistis qui apostolice constitutionis, et notitiam uobis ingererent, et retinendi constantiam ministrarent, si apostolica sedes misisset, uix duos aut tres dirigere  potuerat. Ecce tot pontifices, apostolice sedis scita sectantes, ingerunt uobis notitiam, et prebent seruande ueritatis exempla. Qui contra tantos clausistis oculos ibidem constitutos, quomodo duos uel tres audire possetis? Hoc ipso sine dubio cognouistis illos apostolice sedi placere, quod uos displicere uidebatis. Aut illos ergo sectamini, per quos intelligebatis sedis apostolice uoluntatem: aut nichil est quod de ignorantia uelitis obtendere, cum indiciis tantis et talibus abutentes, sedis apostolice constituta, tantis testimoniis predicantibus, respuere potius quam recipere maluistis. Nunquid omnes isti quos memorauimus episcopi imperatori mentiti sunt [4 1Kb] ? nunquid omnes imperatoris nomen ex diptychis abstulerunt [5 1Kb] ? Cum igitur pellerentur, et uiuis  pontificibus catholicis successores heretici crearentur, et non de inferioribus quibusque ciuitatibus, sed etiam metropolitani pontifices in catholica iugiter communione durantes, [6 1Kb] cur compassi non estis tantis fratribus uestris? cur non adistis imperatorem? cur non Ecclesie causam et sacerdotii miserabilem decolorationem continuatis uocibus defleuistis? allegantes nunquam de pontificibus nisi Ecclesiam iudicasse: non esse humanarum legum de talibus ferre sententiam absque Ecclesie principaliter constitutis pontificibus; obsequi solere principes Christianos decretis Ecclesie, non suam preponere potestatem, episcopis caput subdere principem solitum, non de eorum capitibus iudicare. Quibus Ecclesie conciliis, qua synodo pellerentur; quid denique  commisissent, ut sine ulla discussione rerum, tot Ecclesiarum presules pro humano libitu et secularis potestatis arbitrio pellerentur. Inauditos, indiscussos, [7 1Kb] conuictos non debere percelli. Maxime cum noue cause et noua rerum facies appareret, ut rectores isti plebium repentinis incursionibus,  pro mundane potentie uoluntate, sacris dignitatibus priuarentur. Ex nulla ueteri causa, ex nullo collegio reatus, nec participio cuiuslibet erroris iam ante damnati, teneri eos conuicique consortes, ut tanquam ex preterita definitione iudicarentur obstricti. Et ideo, quia nullis ante precedentibus causis [8 1Kb] retenti essent, cur eiicerentur, incursus qui illi essent, debere monstrari, et ecclesiasticis legibus, ut semper, oportere constare. Saltem uel pro uestro loco illorum duceretis miseriis consulendum, formidantes in uobis quod in aliis cerneretis preter ullum morem uiolenter admitti. Si crimine respersi erant aliquo, ecclesiastica debuit examinatione cognosci. [9 1Kb] Taceam et ad sedem apostolicam ex more deferri, ne nostra priuilegia curare uideamur. Satis sit ostendere quid  secundum regulas et Patrum canones facere deberetis. Precipue cum etiam ipse leges publice [10 1Kb] ecclesiasticis regulis obsequentes, tales personas non nisi ab episcopis sanxerint iudicari. Si uero de qualibet heresi fuerant impetiti, tanto magis eos decuit ista cognoscere, qui et secundum religionis tenorem possent ista discutere, et haberent pristinum, ex quo est Christiana religio, pontificium iudicandi. Aut catholici enim erant, aut heretici, de quibus passim illa ludibria gerebantur, et latrocinia detestanda seuiebant. Si heretici, prodi, discuti, et legitime conuinci modis omnibus debuerant, uel suis confessionibus uel aliorum uocibus confutari. Taceo quia ad nos paterna fuerat consuetudine referendum, tantumque commoneo quid fieri ecclesiastico iure  conuenerat. Si uero catholici probabantur, uos, qui non solum in eorum depulsione [11 1Kb] cessistis, sed etiam subrogatis communicare delegistis, indubitanter [12 1Kb] heretici. Qui depulsis catholicis [13 1Kb] secedentibus, non ignorastis causam fidei communionisque catholice per tantos antistites toto orbe patefactam; sed plane scientes uolentesque, sine ulla discussione rerum, sine ulla synodali examinatione, sine ulla sedis apostolice reuerentia, assensistis hereticis; libenter habentes, patienterque sinentes, catholicos antistites inaudita prius et miserabili sorte detrudi. Quos si a fide integra communioneque catholica putaretis errare, ad apostolicam sedem, secundum scita maiorum, et sicut semper est factum, referre debuistis: sicut de Petro  Alexandrino, uel de  Antiocheno Petro , de  Ioanne et Paulo fecisse monstratur Acacius. Sed quoniam noueratis eos cum apostolica sede sentire, et quid sedes apostolica sua definitione censeret, per illos tantos ac tales episcopos constat Orientales antistites nullatenus ignorasse, [14 1Kb] et uos catholice atque apostolice  communioni prodidisse contrarios, et ab eadem defecisse, cum non illis estis passione coniuncti, sed potius persecutoribus eorum societate connexi. Hic uobis synodus nunquam uenit in mentem; et certe de personis, ut dictum est, nulla ueteri lege constrictis. Hic nullo consilio, non unius urbis uel unius episcopi, sed totius Orientis Ecclesias, subiit animum uestrum facto sacerdotali concilio debere curari. Sed homines, qui in contrariam partem toto proposito, et toto recesseratis [al. recideratis] affectu, concilia potius necessaria etiam studio declinastis, ne per eadem tale aliquid censeretur, quo uobis, rebus euidenter ostensis et legitime confutatis, in hereticorum non liceret uenire consortium. Quid igitur de ignorantia pretenditis, cum per totum  Orientem catholicam fidem communionemque sinceram sedi apostolice congruentem, non solum cognouisse tot pontifices uidebatis, sed etiam usque ad extremum constantissime defendisse? Si nos non audieratis quid de fide et communione catholica atque apostolica censeremus, illos aspicere debuistis, et aut sequi, si credebatis esse catholicos, aut apud apostolicam sedem potius accusare, si credebatis errasse. Quid illos iuuat uel suo proposito illam tenuisse sententiam, [1 1Kb] aut cognoscendo quid sedes apostolica definiret? Aut igitur collegas et fratres de proximo in conspectu uestro, uel catholicos sequi debuistis, uel impetere si credebatis errare; nec illis a quibus nullo discrimine uexabantur, prebere consensum, donec ueritas ex omnibus patefacta constaret,  et regulariter de eis ecclesiastici iudicii forma procederet. Sin uero sedis apostolice regulam subsequendo perspiciebatis illos hanc tenere constantiam, consequenter per illos, et quid nostra definitio contineret, non habuistis incertum; et illorum persecutoribus annuendo, a sedis apostolice, non ignorantes eius sententiam, consortio retrocessistis [al. uos retraxistis]. Et adhuc dicitis ignorasse uos quid sedes apostolica censuisset, cum ab illis sacerdotibus catholica fide et communione pollentibus, non uerbis aut litteris, sed personis presentibus, didiceritis uniuersa, et ab eadem uos proprio iudicio separasse uideamini. [2 1Kb] Dicitis etiam [3 1Kb] synodum in unius hominis persona debuisse tractari, quam in damnandis tantis pontificibus catholicis non quesistis. Quibus  autem uultis, ut de talium causarum relatione credamus? catholicis an hereticis? ab omni hereticorum contagione discretis, an hereticorum communione pollutis? Quis autem non uideat illos esse catholicos et ab omni heretica peste prorsus alienos, qui propriis urbibus detrusi, et in exsilium sunt redacti: et eos qui superstitibus catholicis successores fieri ausi sunt, catholicos omnino non esse, sed aut  Eutychianos manifestos, aut eorum sectatoribus communicantes? Hec pestis apud eos hodieque perdurat. Siquidem et cum Petro Alexandrino, et cum Antiocheno Petro, indifferenter ii qui catholici successerant communione permixti sunt, et successoribus utriusque Petri hodieque miscentur. His adde etiam illos qui, licet catholicis non successerint, sed dum catholici pontifices haberentur, talium se communione iunxerunt. Hec illa mixtura, hec est illa confusio, qua per Orientem totum inter catholicam hereticamque communionem nulla discretio est: imo qui discerni tentauerit, potius habetur hereticus, persecutione percellitur, exsiliis et afflictione multatur. Restat ergo ut in hac colluuione cunctorum, sicut quisquis ab eadem separatus est, sincere  communionis et ideo catholicus comprobatur: ita quisquis illius detestandi commercii particeps inuenietur, quantum a sincera communione, tantum a catholica atque apostolica sit remotus. Nec pretendat quisquam, quod alicui forsitan euidentiori non communicasset uel communicare uideatur heretico. Quid enim iuuat, si illi non communicet, et his tamen communione [4 1Kb] iungitur, qui ab illius non sunt communione diuersi? Quod si eorum nulli communicauit, uel non omnino communicat, hic erit ille sincere, catholice, apostoliceque communionis et fidei, alioqui nullo modo poterit indiscrete illius mixtionis insincerum uitare contagium. Hoc modo etiam ille uir bonus Acacius Antiocheno Petro, cui se palam non communicare iactabat, per alios sine  ambiguo communicasse detegitur. Neque enim ab omnium, qui Antiocheno Petro communicabant, semet Acacius communione suspendit. Ac per hoc quid profuit, quod uideri uolebat illi palam non communicare, cui per suos complices subsiciue [al sub signo] communionis nectebatur? Alexandrino Petro communicauit Acacius. Sed donec aduixit Antiochenus Petrus, qui utique post Acacianum cum Petro Alexandrino fedus initum defunctus ostenditur, nunquam Antiocheno Petro Alexandrinus Petrus communicare desiit. Quod catholicorum continet relatio sacerdotum, ceterorumque [5 1Kb] in catholica durantium, nec conscientiam latere potest totius Orientis. Et ut taceam, quod per ipsum Zenonem imperatorem, qui utique Antiocheno Petro, quem introduxerat,  et cuius sacerdotium comprobauerat, sine dubio communione permixtus, communicabat Acacius, plurimos diuersarum urbium presules possumus demonstrare, quibus cum Antiocheno Petro communicantibus nichilominus communicabat Acacius, et per illos Antiocheno communicabat consequenter et Petro. Sed hec apud Grecos facilis et inculpabilis putatur esse permixtio, apud quos nulla est ueri falsique  discretio; et cum omnibus reprobis uolunt esse communes, in nulla monstrantur probitate constare. Hic autem ille est Petrus Antiochenus, quem nec per penitentiam ad communionem catholicam recipi etiam a sede apostolica poposcit Acacius. Ac per hoc [1 1Kb] queruntur a nobis Acacium fuisse damnatum; cum hac professione premissa, et [2 1Kb] per infectos Antiocheni Petri recepta communione, se doceatur ipse damnasse. Ubi tamen non solum reus tenetur Acacius, sed omnes pontifices Orientales, qui pari modo in hec cecidere contagia, meritoque simili damnatione [3 1Kb] tenentur obstricti, nec inde possint ullatenus expediri, nisi dum supersunt a talibus abstinendo. Nec nos oportet in talibus causis nisi illis credere, qui aut omnino se sciunt ab huius perfidie nexibus  diuino beneficio seruare discretos, aut his qui a perfidorum consortio recesserunt. Nam in perfidorum contagio constitutis, quam fidem pro sincere communionis testificatione possumus adhibere, qui [4 1Kb] in sincera communione sunt [5 1Kb] polluti? Nec eorum testimoniis niti pro ueritate poterimus, qui impugnare non uerentur [al. nituntur] falsitatibus ueritatem. Restat ut non nisi illis credere debeamus qui ab omni contagione sunt liberi.



EPISTOLARUM GELASII PAPAE DECEM FRAGMENTA.




Gelasius Celestino episcopo. 

In ecclesia beati martyris Eleutherii, que in Histoniensium ciuitatis parochia probatur esse constructa,  Iulianum diaconum, si nil in eo est quod contra canonum ueniat instituta, presbyteri honore decorabis: sciturus eum uisitatoris te nomine, non cardinalis creasse pontificis.


Idem Sabino episcopo. 

Quartum defensorem diaconum sibimet consecrari populus Grumentine ciuitatis exposcit. Hunc ergo, si nil est quod eius persone possit opponi, diaconii prouectione decorabis: ut nouerit tamen dilectio tua hoc se delegantibus nobis exsequi uisitatoris officio, non potestate proprii sacerdotis.


Gelasius Quinigesio et Constantino episcopis, inter cetera. 

 Felix et Petrus Ecclesie Nolane clerici contumaciter et contra constitutum rebelles ad comitatum filii mei regis putauerunt esse properandum, dicentes sibi uim fuisse generatam, tacito clericatus officio: et auctoritate promerita contra ciuilitatem redemptis sibi barbaris suprascriptum episcopum suum grauibus iniuriis et dispendiis affecerunt. Proinde necessarium fuit ut ad eumdem dominum filium meum supradictus frater noster Serenus episcopus conuolaret, ostensaque fraude secundum beatitudinem temporum suorum uir precellentissimus filius  meus Theodoricus rex ad nostrum contumaces clericos remisit examen.


Gelasius uictori episcopo. 

Dudum de Sancte Agathe basilica, que in Caclano fundo olim noscitur constituta, processionem sub nostra consultatione suspenderas, asserens possessionis dominum omnia que illi conferebantur accipere, et suis usibus applicare; nec illic posse ministrorum Dei aliquos ad processionem uenire, cum nulla illic alimenta susciperent. Sed nuper uir spectabilis Petrus noster nobis rationabiliter intimauit, hoc quod in culpam uenerat se taliter ordinasse, ut uniuersa que in Ecclesia supradicta diuersorum fuerint oblatione collata, ad episcopum aut ad eum  cui basilicam deputauerit, uniuersa pertineant: ita ut ex hoc compendio sarta tecta ecclesie procurentur. Et ideo frater saluberrime dispositionis professione suscepta, processionem supradicte ecclesie te conuenit ordinare.


Gelasius Respecto et Leonino episcopis. 

Ioannes archidiaconus Falerionensis urbis euersionem ecclesie ab eo qui presulis nomine censetur effectam grandi nobis supplicatione conquestus est; ita ut se uidelicet de loci sui administratione deiecto, iter sibi liberum ad depopulandas facultates aperiret ecclesie. Nam ministeriis et ornatu pro sua uoluntate distracto, predium etiam paternum, quod in alimoniam clericorum decessor eius reliquerat, uelut  proprium suis utilitatibus uindicauit: obuiantemque supradictum archidiaconum, ceterosque complures, qui pariter reclamabant, ab ordinibus suis credidit excludendos. Et ideo, fratres carissimi, Diuinitatis intuitu Ecclesie causam summa attentione trutinantes, omni ueritate discussa, de compertis cita nostris auribus relatione signate; ut perspecta instructione diligentie uestre quid fieri debeat censeamus.


Gelasius Iusto et Stephano episcopis. 

Frater et cepiscopus noster Proficuus Salpine sacerdos Ecclesie petitorii nobis insinuatione suggessit, Brumarium spectabilem uirum, cum nullis  exstantibus causis seruum ecclesie grauissima cede mactasset, tunc etiam ad augendam uiolentie sue peruicaciam supradictum antistitem grauissimis contumeliis affecisse. Et ideo, fratres carissimi, si a uobis admonitus ad iudicium uestrum inquisitionemque conuenerit, ueritate discussa unde tantus superbie spiritus aut uiolentie conceptio fluxerit, quidue fuerit quod pontifex tanta laceraretur insolentia, nostris auribus relatione signate. Aut si forte simili presumptione contempserit, potestatem sibi supradictus pontifex nouerit esse concessam, quatenus apud iudicem  prouincie atrocium iniuriarum querat propositione undictam.


Gelasius Maiorico, Sereno et Ioanni episcopis. 

Qui et humanis legibus inciuili temeritate calcatis, et reuerentia religionis abiecta, uel ecclesiastica priuilegia calcare contendunt, uel ubilibet in pauperum prosilire dispendium, nec huiusmodi saltem commoniti conuictique nequitiam sopire consentiunt, atque illata sacris rebus detrimenta sancire, merito diuini muneris sunt participatione priuandi: ut huius perceptione ne careant, quod sacrilegis ausibus habuere despectui. Quapropter Dionysii, qui sicut uestre textus relationis ostendit, non solum uibonensis Ecclesie iura turbare, sed etiam repensare, quod  nequiter admiserant, respuerant, sacre communionis arceantur accessu, donec que honori diuino competunt discant deuota mente deferre. Contra quos etiam quidquid publicis legibus agi poterit, minime negligatur. Ut qui utrumque tempserunt utrisque cohibiti, tam sibi quam ceteris prebeant quod necessaria disciplina poscit exemplum. Celestinus uero presbyter fratris et cepiscopi nostri Sereni qui contra pontificale iudicium, contraque apostolice sedis mandata prorumpens supradictis communionem sacram ministrare presumpsit; cum non potuerit ignorare sententiam proprii sacerdotis, ab officio protinus ecclesiastico pellatur. Ut nullus Ecclesie ministrorum contra pontificalia instituta uenire contendat.


Gelasius Ioanni episcopo Pisano. 


Ecclesiastica ministeria, que unicuique basilice fidelium deuotio deputauit, ad aliam ecclesiam nullo debent surripiente transferri. Et ideo, si huius iuris portitoris petitio ueritate subsistit, calicem quem decessor tuus abstulit, ecclesie cuius fuit restitue sine intermissione.


Gelasius Natali episcopo. 

Quia per ambitiones illicitas non pudet quosdam ecclesiarum iura turbare, ac priuilegia que metropolitanis uel prouincialibus episcopis decreuit antiquitas, temeraria presumptione peruadere; propter quod etiam communionis apostolice desiderant tenere dissidium, quo scilicet ab eius auctoritate diuisi  uelut impune proprias usurpationes exerceant: non respicientes quod eterno iudici rationem tam de catholice sinceritatis iniuria, quam de traditionum preiudicio paternarum non sine perpetue sint damnationis interitu reddituri. Si in hac obstinatione permanserint, caritatem tuam duximus instruendam, nos pariter ad metropolitanos uestre prouincie, siue cuiusquam contigue, que catholicam seruant unitatem, magnopere delegasse, ut  obeuntes episcopos in eadem regione metropolitanus suus debeat ordinare; eumdemque ipsum metropolitanum, si humana morte transierit, non nisi comprouinciales episcopi iuxta formam ueterem studeant ordinare; quatenus que ueneranda decreuit antiquitas nullus sibimet contra fas usurpare contendat.


Gelasius clero, ordin. et plebi Brendesii. 

Concesso uobis quem petistis antistite fratre iam et cepiscopo meo Iuliano, necessarium fuit eodem ad ecclesiam suam mox remisso ad uos nostra scripta pariter destinare; quibus agnosceretis eidem fuisse preceptum, ne unquam ordinationes presumat illicitas. Ne bigamum et qui uirginem non est sortitus uxorem, atque illitteratum uel obnoxium,  in aliqua parte corporis debilem, notatumque modis omnibus ad sacros ordines permittat accedere. Quod etiam de peregrinis atque incognitis uel expetentibus cauere debebit; quia huiusmodi a uenerabilibus prohibentur officiis, ac nichil ex ministeriis atque ornatu postremo de quacunque re quam constat ad ecclesiam pertinere, audeat in alterum qualibet ratione transferre. Reditus et oblationes fidelium in quatuor partes diuidat, quarum sibi unam ipse retineat, alteram clericis pro officiorum suorum sedulitate distribuat, fabricis tertiam, quarum rationem diuino est redditurus examini. Sacris quoque ordinibus applicandos hac obseruatione promoueat, ut ieiunio quarti, septimi et decimi mensis uespere sabbati presbyteros atque diaconos ordinandos esse  cognoscat. uenerabilis etiam baptismi sacramentum nisi in festiuitate paschali et Pentecostes tradere non presumat, exceptis egritudine laborantibus.



[1 1Kb] GELASII TOMUS DE ANATHEMATIS uINCULO.

Acta Chalcedonensis concilii ea tantum rata que sedes apostolica approbauit; iusta que in Acacium statuta; et Petrum Alexandrinum a sede apostolica solummodo potuisse absolui.

[* 1Kb] Ne forte quod solent, dicant, quod si synodus Chalcedonensis admittitur, omnia constare debeant que illic uidentur esse deprompta. Aut enim ex toto admitti oportere, aut si ex parte repudiabilis est, firmam ex toto constare non posse. Cognoscant igitur illud secundum Scripturas sanctas traditionemque  maiorum, secundum canones regulasque Ecclesie, pro fide [2 1Kb] communi, et ueritate catholica et apostolica, pro qua hanc fieri sedes apostolica delegauit, factamque firmauit, a tota Ecclesia indubitanter admitti; alia autem que per incompetentem presumptionem illic prolata sunt, uel potius uentilata, que sedes apostolica gerenda nullatenus delegauit, [3 1Kb] mox a uicariis sedis apostolice contradicta, manifestum est; que sedes apostolica, etiam petente  Marciano principe, nullatenus approbauit; que presul Ecclesie Constantinopolitane tunc Anatolius, nec se presumpsisse professus est, et in apostolice sedis antistitis non negauit posita potestate: que ideo, sicut dictum est, sedes apostolica non recepit, quia que priuilegiis uniuersalis Ecclesie contraria probantur, nulla ratione [1 1Kb] sustinet. Quid enim? Quia in libris sanctis, quos utique ueneramur et sequimur, quoniam quorumdam illic et profanitates esse feruntur, et scelera gesta narrantur, ideo nobis pariter aut ueneranda sunt, aut sequenda, quia in illis sanctis libris et uenerabilibus continentur. Sanctus Petrus primus apostolorum, sic existimans Noui Testamenti gratiam predicandam, ut a legis ueteris non recederet institutis, quedam per simulationem legitur  inter Iudeos gentilesque gessisse. Nunquid ideo aut illa eius sequenda sunt, que merito et coapostolus eius facta redarguit, postea consequenter ipsa uitauit, pariterque assumenda sunt cum his que  salubria predicauit? Nunquidnam aut eius recta doctrina cum his que humanitus acciderant repudianda est, aut illa adhuc imbecillis inscitia, cum perfecta eius suscipienda est doctrina? Nunquidnam in ipsorum hereticorum libris non multa que ad ueritatem pertineant posita releguntur? Nunquidnam ideo ueritas refutanda est, quia illorum libri, ubi [2 1Kb] prauitas inest, refutantur? Aut ideo praui libri suscipiendi sunt eorum, quia ueritas, que illic inserta est, non negatur? Ait Apostolus: Omnia probate; que bona sunt tenete . Scimus  Apostolum  etiam de paganorum libris aliqua posuisse. Nunquid ideo etiam cuncta recipienda sunt, que cum his pariter sunt prolata? Ipse Apostolus  ait multos predicatores aliter atque aliter Christum predicare, ubi licet quocunque modo, Christum predicatum oportet admitti, tamen non ideo illum morem, quo non recte predicatum est, non admonet euitare. Malos operarios ipse conqueritur , quorum alia refutanda, alia docet esse sectanda. Hec et huiusmodi exempla nos edocent, et testimonia diuina confirmant, non omnia passim a quocunque dicta, uel ubicunque scripta, indifferenter accipere, sed retentis bonis, que noceant refutare. Peccatori homini mors illata est, et tamen homini Iesu Christo mors illata  reum fecit esse diabolum: quia ubi causa mortis non erat  non debebatur et pena. Sententia prefigitur, uel prefixa est semper errori. Que sententia huic errori prefixa, nunquam omnino resoluetur. Sicut enim, in quantum est ipse error, nunquam error esse desistit, sic a sententia prefixa nunquam resoluetur, quia error qui agnoscitur esse damnatus, et eadem quandiu manet error, probatur astrictus. Itaque qui in eo errore sunt, sententia erroris obstricti sunt; et quandiu in eo manent, nullatenus absoluti sunt, sicut nec ipse [3 1Kb] in quo sunt  error absoluitur. Error enim ipse nunquam ueniam promeretur; sed qui eo ueraciter caruerit, atque ab eius participatione discedit. Quandiu ergo in eis est, error damnationem suam tenet, nunquamque resoluitur, quia error semper penam meretur. Participes uero eius, aut semper sunt et eius pene participes, si in eodem perstare non desinant: aut si ab eodem recesserint, quam alieni facti sunt ab errore, et ab eius participatione discreti, tam et pene eius erunt consequenter alieni. [4 1Kb] Cui erranti pena prefigitur, quandiu manet errans, eadem pena constringitur; quia errans esse non potest sine pena errati. Hec eadem pena perpetua est, nunquamque soluenda quandiu errans esse perstiterit. Qui si errans esse destiterit, pena, que erranti est prefixa perpetua,  non erranti, id est alteri effecto quam cui prefixa est, non solum non potest esse perpetua, sed nec esse iam pena. Non est enim ipse cui prefixa est. Erranti enim prefixa est, non non erranti. Que enim erranti prefixa perpetua est, et perpetuo constringit errantem, non errantem non potest iam tenere. Sit erranti dicta fore perpetua, sit erranti dicta nunquam esse soluenda. Manet omnino et uere, certumque est, quod [5 1Kb] in ea prefixum est; nec potest prorsus absolui, quandiu manenti prefixa debetur erranti. Non erranti autem nec pena potest esse, que non erranti non debetur inferri. Nec mutatur illa omnino nec soluitur que debetur erranti. In suo ergo tenore illa prefixa est, in suo iure non potest omnino resolui; in non suo tenore, que esse non potest, iam docetur  esse uacuata: et ius illic penitus non habere, ubi causam non habet existendi. Plene sunt sancte Scripture tali forma iustitie. Dicitur: Pereant peccatores a terra, ita ut non sint; peccatores ut desistant esse peccatores. In hoc pereant, ut esse deficiant peccatores . Ceterum si prorsus peccatores, secundum prophete sententiam, usquequaque deperirent, ut substantialiter non subessent: qui saluari potuissent a Redemptore nostro, qui uenit non iustos uocare, sed peccatores ? uel de quibus dicit Apostolus: Christus uenit in hunc mundum peccatores saluos facere, quorum primus ego sum ? et; Cum peccatores essemus, misit Deus Filium suum , et cetera huiusmodi? Hic reuera plurimi etiam substantialiter perierunt peccatores,  in peccatis suis utique permanentes, ueraque in eis sententia dicta permansit, nunquamque resoluta est; et tamen eadem in talibus, quibus prefixa est, permanente perpetua, quodam genere factum est, ut in talibus non usquequaque manentibus, id est, in peccatis suis non usquequaque durantibus, sententia tamen prefixa talibus permaneret. Nam et ipsi pereunt; sed esse peccatores, ut dictum est, non penaliter, sed remedialiter, quodam et ipsi genere perierunt; quodam genere et in ipsis mansit prefixa sententia, donec permanens eos efficeret non esse  peccatores, uel peccatores non esse perficeret. Completa est et in eis sententia, [1 1Kb] nec quo tenore peracto permanens illa sententia pereuntibus peccatoribus, ita ut non essent utique peccatores. At ea iam in non peccatoribus manere non potuit, quia in eis quibus inflicta non fuerat ius manendi penitus non habebat. Ita nec in suo iure uel tramite ullatenus sententia resoluta est, et eadem in his quibus inflicta est, permanente, ab his qui ab eius iure discreti sunt, aliena prorsus effecta est. Nec in his, salua sui conditione, fas haberet manendi, quibus inflicta non erat. Dixit Dominus, quod in Spiritum sanctum peccantibus, nec hic esset nec in futuro seculo remittendum .

Quantos autem cognoscimus in Spiritum sanctum  delinquentes, sicut hereticos diuersos, Arianos, Eunomianos, Macedonianos, ad fidem catholicam reuertentes, et hic remissionem sue percepisse blasphemie, et in futurum spem sumpsisse indulgentie consequende? Nec ideo non uera est Domini sententia, aut putabitur esse ullatenus resoluta, cum circa tales, si hoc esse permaneant, nunquam omnino soluenda persistat, effectis autem non talibus non irrogata. Sicut etiam est consequenter et illud beati Ioannis apostoli: Est peccatum ad mortem: non dico ut oretur pro eo; et est peccatum non ad mortem: dico ut oretur pro eo : est peccatum ad mortem, in eodem peccato manentibus; est peccatum non ad mortem, ab eodem peccato recedentibus. Nullum est quippe peccatum pro quo aut non oret  Ecclesia [2 1Kb] remittendo, aut quod, data sibi diuinitus potestate, desistentibus ab eodem non possit absoluere, uel penitentibus relaxare, cui dicitur: Quecunque dimiseritis super terram, dimissa erunt et in celis; et quecunque solueritis super terram, erunt soluta et in celis . In quibuscunque omnia sunt, quantacunque sint, et qualiacunque sint: ueraci nichilominus eorum manente sententia, [3 1Kb] que nunquam soluenda esse denuntiatur: in eorum tenore consistens, non etiam ab hoc eodem post recedens. Quod etiam in Acacii sententia rationabiliter intuendum est, in qua etiamsi ei dictum est, nunquamque soluendus, non est adiectum tamen, etiamsi resipueris, etiamsi ab errore discesseris, etiamsi preuaricator esse destiteris. Quapropter in aperto est  ita dictum, nunquam soluendus, sed talis, scilicet, qualis est et ligatus, non autem talis effectus qui sicut ligandus non erat, sic absolutus esse docebatur. Sicut carebat obligatione, cum obligationis causa caruisset: sic utique absolutus existeret, quatenus et ipse non necessitate dicte sententie uideretur non posse quodammodo iam solui; [4 1Kb] nam talis effectus et obligatione carens, fieret absolutus, et circa tales prefixa sententia nullo modo [5 1Kb] insolubilis redderetur. Nunquid enim misit, quesiuit, expetiit, et abiectus  est? Itaque ipse in se insolubilem fecit esse sententiam, qui talis permanere delegit, qualis ueraciter non posset absolui; et noluit talis effici, circa qualem, permanente sententia circa tales, effectum non talem insolubilis sententia non maneret, que circa effectum non talem non haberet licentiam permanendi. Quo magis  exemplo atque periculo admoniti, qui eodem tenore sunt constricti, festinare debent ut non tales esse permaneant quibus sententia illa non soluenda prefixa est, et esse tales incipiant qualibus non insolubilis prefixa sententia possit esse solubilis. Quoniam autem effecto non tali quali non soluenda prefixa sententia est, effecto, inquam, non tali, potest solubilis esse sententia; quia iam Acacio, non uolenti non  talem esse, sicut tali usque in finem permanenti, permansit in absoluta sententia: ita iam non tali effici non uolenti solubilis non potest esse sententia. Nonne tantos habebat Acacius quorum exemplum sequi potuisset, antistites, qui, in Ephesino prolapsi latrocinio, quolibet modo in consensionem reciderant prauitatis? Utique tamen  et perpetuam damnationem ferre potuissent, nisi resipiscentes, et non tales effecti quales illi facti fuerant, damnationemque perpetuam merebantur, resolui circa se damnationem, recedentes a perpetue damnationis causa, [6 1Kb] meruissent: quam qui perstitere circa se insolubilem reddiderunt. Nihil interest igitur, nichil differt, utrum dicatur nunquam soluendus, an non dicatur; quia ecclesiastica sententia  reos et preuaricatores obligat; quia sicut ei non potest suffragari quod non est dictus nunquam soluendus, sed si in errore permanserit insolubilis modis omnibus perseuerat, nec potest inde nisi non talis effectus absolui; sic cuiquam preiudicare non potest, tametsi dictum est nunquam esse soluendum, manifesta ratione monstrante quia nunquam sit omnino soluendus, si talis qualis ligatus est esse persistat, uel talis utique nunquam soluendus qualis est obligatus. Non adiecto autem, etiamsi resipiscat et corrigat, patere prorsus et liberum esse non dubium sit, ut non talis effectus qualis nunquam dictus est esse soluendus, sed talis qualis non est dictus nunquam esse soluendus, id est, correctus et emendatus, consequenter correctus et possit solui. Notandum  quod quolibet genere blasphemantibus in Spiritum sanctum, si resipiscant et corrigant, et hic eis et in futuro seculo remittatur; nec inde possit Domini nutare sententia, que circa tales utique permanentes permanere dicta est, non circa non tales effectos. Quandiu autem in hoc manent, tales sunt qualibus non remittendum esse prefixum est. Cum autem ab hoc recesserint, non tales efficiuntur qualibus non remittendum esse predictum est. Et ideo non talibus effectis potest et hic et futuro seculo [7 1Kb] non remitti.  Alioquin  frustra uideretur Ecclesia huiusmodi sua reconciliatione suscipere. Quia autem frustrari non potest, hoc intellectu modis omnibus, salua Domini sententia, predicandum est, quantum ad nos pertinet, omnino [1 1Kb] posse. Talis igitur dictus est Acacius, qualis ligatus est nunquam esse soluendus. Talis usque in finem esse permansit, talis esse non destitit. Ita talis est hodie qualis est [2 1Kb] dictus. Non talis esse iam non potest, nunquam igitur talis permanendo soluendus est: qui si talis esse desisteret, nec in non tali permansisset, et nunquam esse soluendum, quia non talis qualis dictus est nunquam esse soluendus, posset absolui, et non tali nunquam solui recederet; et ideo ut solui posset accederet. Quod sedes apostolica non consensit, nec  imperator imposuit, nec Anatolius usurpauit. Totumque  in sedis apostolice positum est potestate. Ita quod firmauit in synodo sedes apostolica, hoc robur obtinuit; quod refutauit, habere non potuit firmitatem: et sola rescindit quod preter ordinem congregatio synodica putauerat usurpandum: non promulgatrix iterate sententie, sed cum apostolica sede ueteris exsecutrix. Hoc tamen, quod de uno eodemque homine dictum est, siue tali persistente qualis sententiam competenter accepit, siue non tali effecto, [3 1Kb] et illa sententia, que non tali non dicta est absoluto, et in unaquaque ciuitate legitur, similiter esse prefixum, et populo ac gente simul depromptum potius, que in toto orbe portio est.

Idem enim mundus est, qui et periturus est dictus,  et sermo Dei non potest excidere, et in ipso mundo nichilominus a prauis intentionibus recedente non promitur. Sic Tyrus et [4 1Kb] Berytos, et Gaza , et Aegyptus  pronuntiate sunt periture, quas postea per Euangelium nouimus  esse saluatas. Perierunt itaque duplici modo: aut permanentes in eo quo talem sententiam susceperunt; aut deficientes ab eo quo tales fuerant, et incipientes esse quo non tales fuerant: quibus est illa prefixa sententia, ut consequenter ad non tales non pertineret illa sententia que non talibus prefixa non fuerat: sic etiam de gente Iudeorum a Deo etiam per Isaiam prophetam peremptorie ueluti pronuntiatum est: Claude oculos eorum et [5 1Kb] obtura aures eorum et uidentes non  uideant, et audientes non audiant, ne quando intelligant; et obdura cor populi huius, ne unquam conuertantur, et sanem illos . Hic etiam correctio et emendatio interdicta monstratur, et resipiscendi quoque spes prorsus abscinditur. De quo tamen populo apostolos [6 1Kb] et Ecclesiam primitiuam nouimus processisse, [7 1Kb] et millia hominum una die baptismate fuisse saluata . Ecce et in persistentibus qualis est illa sententia promulgata permansit, nec ad correctionem prorsus uenire sanitatis admissi sunt, sed adiudicati sunt in sua nequitia deperire, et, manente diuina sententia, non per ipsorum propriam emendationem, suoque intellectu uel motu, suaque uirtute uel possibilitate conuersi sunt, ut sanarentur, sed per gratiam Dei sanati sunt, ut conuerterentur.  Ne conuertantur, inquit, et sanem eos, ne sua sponte, ne suis operibus, quibus utique confidebant, ne suam iustitiam sectantes, iustitie Dei non debeant esse subiecti, de suis uiribus confidentes, non diuine se misericordie illuminationique subdentes. Et ideo inhibetur eis superbe presumptionis effectus, ne conuertantur suis intentionibus, suis nisibus, ut putarant; et sanem eos, ne eorum quasi meritis ex propria facultate uenientibus saluatrix gratia daretur, atque ita gratia iam non esset gratia, si non gratis data esset immeritis, sed merces tanquam meritis restituta. Non ergo ipsi conuertantur, et sanem eos: sed sanati per gratiam, qualiter ad humilitatem Christi conuertantur agnoscant. Ita in utrisque, hoc est, et in eo permanentibus in quo talem sententiam perceperunt,  et in saluatis exinde sententia dominica fixa permansit, et tamen illa permanent; sic eis miro genere sanitas introducta est, ut illa sententia non mutata uideretur: sed eadem perdurante, sanitas non illorum confidentia, sed diuino munere proueniret. Quod si hec tentare formidant, nec ad sue pertinere cognoscunt modulum potestatis, cui tantum de humanis rebus iudicare permissum est, non etiam preesse diuinis, quomodo de his per quos diuina ministrantur iudicare presumunt? [a 2Kb] Fuerint hec ante aduentum Christi, ut quidam figuraliter, adhuc tamen in carnalibus actionibus constituti pariter reges existerent, et pariter sacerdotes. Quod S. Melchisedech fuisse sacra prodit Historia . Quod in suis  quoque diabolus imitatus est, ut pote qui semper que diuino cultui conuenirent sibimet tyrannico spiritu uindicare contendit, ut pagani imperatores iidem et maximi pontifices dicerentur. Sed cum ad uerum uentum est eumdem regem atque pontificem, ultra sibi nec imperator pontificis nomen imposuit, nec pontifex regale fastigium uindicauit. Quamuis enim membra ipsius, id est, ueri regis atque pontificis, secundum participationem nature magnifice utrumque in sacra generositate sumpsisse dicantur, ut simul regale genus et sacerdotale subsistant: [1 1Kb] attamen Christus memor fragilitatis humane, quod suorum saluti congrueret dispensatione magnifica [2 1Kb] temperans, sic actionibus propriis dignitatibusque distinctis officia potestatis utriusque discreuit, suos  uolens medicinali humilitate saluari, non humana superbia rursus intercipi; ut et Christiani imperatores pro eterna uita pontificibus indigerent, et pontifices pro temporalium cursu rerum imperialibus dispositionibus uterentur, quatenus spiritalis actio a carnalibus distaret incursibus: et ideo militans Deo, minime se negotiis secularibus implicaret ; ac uicissim non ille rebus diuinis presidere uideretur, qui esset negotiis secularibus implicatus, ut et modestia utriusque ordinis curaretur, ne extolleretur utroque suffultus, et competens qualitatibus actionum specialiter professio aptaretur. Quibus omnibus rite collectis, satis euidenter ostenditur a seculari potestate nec ligari prorsus nec solui posse pontificem. Quo manifestius approbatur Alexandrinum  Petrum per imperialem tantummodo sententiam nullo modo potuisse prorsus absolui; ubi si pontificum quoque sociatur assensus, querimus utrum precesserit, an fuerit subsecutus. Si subsecutus est, [3 1Kb] nichilominus ad id reditur, ut absolutio seculari potestate precepta et principaliter inchoata ualere non possit, pontificumque secutus assensus adulationis potius fuerit, quam legitime sanctionis. Si precessit, doceatur a quibus et ubi ille sit gestus, si secundum Ecclesie regulam celebratus, si paterna traditione profectus, si maiorum more prolatus, si competenti examinatione depromptus. Ubi procul dubio requirendum est si synodali congregatione celebratus, quod in receptione damnati, et depulsione catholici, quia [4 1Kb] noua est causa, fieri debuisse certissimum est; si ad primam  sedem, cuius intererat sententie, qua Petrus tenebatur obstrictus, secundum Ecclesie regulas est relatum; si eadem que ligauit absoluit; si illa [5 1Kb] que ligauerat non resoluente, imo etiam nesciente, potuisset dissolui. Si hec gesta non sunt, quo more, quo ritu Alexandrinus Petrus pretenditur absolutus, cum nec a pontificibus legitime et ecclesiasticis legibus fuerit expeditus, nec a seculari potestate potuerit  preter Ecclesie tramitem prorsus absolui? Sed dicatur forsitan: Non imperator absoluit, sed a pontificibus poposcit absolui. Tanto magis poscenti imperatori a pontificibus fuerat suggerendum, ut si eum legitime uellet absolui, legitima ecclesiastici tenoris absolutio proueniret, et hec omnia que superius dicta sunt secundum Ecclesie tramitem seruarentur: precipue cum de secunde sedis ageretur antistite, nec ab inferiore qualibet, sed a prima sede iure possit absolui. Inferior quippe potiorem absoluere non potest: sola ergo potior inferiorem conuenienter absoluit. Proinde inferioris loci pontifices, qui nullatenus se nouerant potiorem sibi sine prima sede posse resoluere, precipue quem eius sententia nouerant obligatum, preuaricatoria absolutione potius non  illum penitus exuerunt, sed se preuaricatione potius nexuerunt. Ita Petri absolutio ex utroque non constat, quia nec preuaricatoria absolutione rei reum absoluere potuerunt, et depulsis undique pontificibus catholicis, hereticisque suppositis, uel his qui hereticorum tenebantur communione polluti, etiam sacre religionis insinceritate polluti, participem suum tam absoluere nequiuerunt, quam ipsi non erant absoluti; ac proinde tam ecclesiastice regule preuaricatores, quam sacrosancte communionis integritatem maculantes consortio perfidorum, quod de reo simillimo potuerunt ferre iudicium? De catholicis enim pontificibus per totum Orientem aut quicunque perstitit, est eiectus; aut ille restitit, qui consensit errori, et se ab errantium contagio non retraxit.

 Quod igitur eorum potuit de cuiusquam errore esse iudicium, qui nusquam non errasse monstrantur, et, hereticorum simul catholicorumque confessione permixta, [6 1Kb] cunctas religionis uere et sincere [7 1Kb] sedes turbasse, catholicamque apostolicamque confudisse puritatem? Ecce qui reum absoluere potuerunt, qui rei pre omnibus docebantur effecti. Ecce cum quibus de absoluendo reo synodus fuerat ineunda. Si fides et communio catholica retinebatur, cur catholici pellebantur antistites? Si catholici pellebantur antistites, quomodo non tantummodo heretici seruabantur? [8 1Kb]



GELASIUS PAPA I ADuERSUS ANDROMACHUM SENATOREM CAETEROSQUE ROMANOS QUI LUPERCALIA SECUNDUM MOREM PRISTINUM COLENDA CONSTITUEBANT.

 Damnat Lupercalium superstitiosam celebrationem: et non ex Lupercalium intermissione, sed ex sceleribus Rome mala contigisse probat.

Sedent quidam in domibus suis nescientes neque que loquantur, neque de quibus affirment, de aliis iudicare nitentes, cum se ipsi non iudicent, et uelint prius accusare quam nosse, ac docere quam discere, et indiscussis rebus, nec inuestigatis causis, nec rerum  ratione quesita, quod eis ad buccam uenerit inconsideranter effundere, et precipitanter euomere; non ueritatis assertione prolata censentes, sed studio cacologie que nesciunt arguentes: eoque progressi sunt ut etiam recte facta maleuolentie proposito lacerare contendant; qui si saperent, non precipitarent omnino sententiam, sed perscrutatis ante rebus loquenda depromerent. uerum quia nos arguunt segnes esse censores in uitiis Ecclesie cercendis, et a nobis consequenter agnoscant non tantum corporalis adulterii esse peccatum, quod et discuti debeat, et iure puniri, sed esse longe maius fornicariis et adulteris genus, quod in quolibet Christiano, quia membrum omnis Christianus Ecclesie est, competenter debeat uindicari; tanto enim sacrilegii  maius est crimen, quanto anime fornicatio peior est corporis; nam per anime fornicationem ab ipsius Dei coniunctione disceditur, atque ad immundos spiritus spiritalis adulterii genere transitur. Quomodo autem non in hanc partem recidit qui cum se Christianum uideri uelit, et profiteatur, et dicat, palam tamen publiceque predicare non horreat, non refugiat, non pauescat, ideo morbos gigni, quia demonia non colantur, et deo Februario non litetur? uideo ubi hec deliramenta compererit. Quomodo preuaricator non est qui in has blasphemie profanitates incurrit? quomodo sacrilegus non estimetur qui, abiurata unius Dei prouidentia et potestate quam confessus est, ad prodigiosas superstitiones et uana figmenta seducitur? secundum Apostolum longe deterius  reus, iureque damnandus, confessam ueritatem deserere, quam si in eam nullatenus credidisset; quamuis enim ridiculosa sint figmenta que proferat, tamen ipse affectus et uoluntas in crimine est, et professio ac predicatio iure damnanda; ac per hoc qui in alium sententiam damnationis uult sine dilatione proferri, in quo alium iudicat, semetipsum se condemnare cognoscat. Nunquid enim pontifex uindicare debet in eos qui adulterium corporale committunt, et in eos qui sacrilegium, id est fornicationem et adulterium spirituale gerunt, non debet uindicare? Nonne ipse Dominus, cum adultera ad eum esset adducta, accusantibus dixit: Si quis uestrum sine peccato est, primus in eam lapidem mittat . Non ait, si quis uestrum non similiter adulter est, sed,  si quis sine peccato est: quolibet ergo obstrictus quisque peccato in alterius peccati reum lapidem non audeat mittere. Quibus tunc pro sua conscientia discedentibus mundi Saluator adiecit: Mulier, ubi sunt accusatores tui? nemo te condemnauit, nec ego te condemnabo; sed uade, ulterius iam noli peccare : tenes et teneris; urges, urgeris; obstringis, obstringeris; pontificis discussionem flagitas, uindictamque deposcis. Memento in aduersum omne crimen esse proferendum. Nunquid non etiam leges humane dicunt, quod reus reum facere non possit? Festucam uides in oculo fratris, et in tuo trabem non uides ? qui mechos accusas, adulterium facis, et corporales adulteros spiritualis  adulter incessis? certe discussionem poscis: homo diligens, maturus, religiosus, non uis aliquem in Ecclesia peccare, peccantem cupis discuti et pene consequenter addici; quecunque in alium promis et in te proferre cogeris; hoc enim facit ne segnitia pontificis accusetur et maculetur Ecclesia. Debet ergo et pontificis in omnibus malefactis sollicitudo et seueritas non deesse, et ab omnibus Ecclesie fama purgari. Sed dicas forsan te laicum, illum Ecclesie ministrum; ergo grauius crimen exaggerans. uerum dicis, nec ego diffiteor: tanto sollicitius examinandus est, quanto magis propinquus est; tanto magis reus est, quanto in illo ministerio constitutus, et hec facere minime debuisset. Ecce censura non deest: audi tu, et si conuictus fuerit,  uindicte consequenter addicitur. Age modo quid uis de te? Nunquid quia in ministerio sacro non es, in plebe sacra non es? An nescis et te membrum esse summi pontificis? An ignoras totam Ecclesiam sacerdotum uocitatam? postremo si ille reus est qui accedens ad ministerium Ecclesie delinquit, nunquid et tu reus non es, qui post confessionem ueritatis ad praua et peruersa et profana et diabolica, quibus te renuntiare professus es, figmenta reduceris? Itaque etiam tu post blasphemias palam publiceque profusas a sacro corpore modis omnibus abstinendus es. Non potes enim mense Domini participare et mense demoniorum; nec calicem Domini bibere et calicem demoniorum. Nec potes templum Dei esse et templum diaboli: lux simul et tenebre in te conuenire  non possunt. uiderim utrum urges, atque compellas in alio maleficio uindicare. Tu tamen sceleris tui pondus non potes declinare: et quanto in alio transire crimen non pateris impunitum, tanto quid etiam in te pro rerum ratione facere debeamus ostendis. uerumtamen in ipsis blasphemiis tuis quibus es iure plectibilis, imperitiam tuam euidenter agnosce, et sicut ait ille: uoluntatem habere te mentiendi, artem fingendi non habere; cum sic te intelligas malum habere affectum, peruersumque apostatandi propositum, ut tibi materia prorsus uanitatis illius nulla suppeditet, nec possis astruere quod corde concipis, et ore depromis. Dic mihi, cum sepenumero in Romanis historiis legatur, Liuio auctore, sepissime in hac urbe exorta pestilentia  infinita hominum millia deperisse; atque eo frequenter uentum, ut uix esset unde illis bellicosis temporibus exercitus potuisset ascribi; illo tempore Deo tuo Februario minime litabatur, an etiam cultus hic omnino nil proderat illo tempore quo Lupercalia celebrabantur? Nec enim dicturus es hec sacra adhuc illo tempore non cepisse, que ante Romulum ab Euandro in Italiam perhibentur allata. Lupercalia autem propter quid instituta sunt, quantum ad ipsius superstitionis commenta respectant, Liuius in secunda decade loquitur. Nec propter morbos inhibendos instituta commemorat, sed propter sterilitatem, ut ei uidetur, mulierum, que tunc acciderat exhibendam [forte exigendam]: proinde si uel ad hoc  ipsum aliquid hoc ualeret, hoc intermisso, non morbus acciderit contra quem Lupercalia reperta non sunt, sed femine nequaquam generare debuerant, pro quarum fecunditate concinantur inuenta. Quid dicturi estis de peste, de sterilitate, de bellorum tempestate continua; nunquid et hec propter sublata Lupercalia contigerunt? Si autem non propter ista uel uitanda, uel curanda, Lupercalia sunt prouisa, quid inani turbatione iactamini? quid Tuscia, quid Aemilia, cetereque prouincie, in quibus hominum prope nullus existit, ut bellica necessitate consumeretur, Lupercaliorum fecit offensio, que longe ante uastate sunt quam Lupercalia tollerentur? Quando Anthemius imperator Romam uenit, Lupercalia utique gerebantur, et tamen pestilentia tanta  subrepsit, ut toleranda uix fuerit. Nunquid per Campaniam Lupercalia gerebantur, que sublata morbos illic et pestilentiam procrearent? Sed dicturi estis ad Romam tanquam ad caput omnia pertinere, et quod hic factum non est, diuersis prouinciis ad eam pertinentibus obfuisse. Cur ergo antequam ad Romam iste prouincie pertinerent, preter Lupercalia propriis opibus floruerunt? ut sterilitas sit continuata terrarum Lupercalia sublata fecerunt, an nostrorum merita peccatorum? de quibus olim dictum est, et quidquid Romani meruerant perdere mores, sterilitas certe feminarum debuit prouenire, propter quam auferendam Lupercalia instituta iactantur, non sterilitas terrarum, propter quam Lupercalia non sunt instituta, remouenda. Quid in Africa, unde sterilitas;  quid in Galliis? Lupercalia ista fecerunt, an nostri mores, furta, homicidia, adulteria, iniustitie, iniquitates, ambitiones, cupiditates, periuria, falsa testimonia, oppressiones miserorum, bonarum causarum impugnatio, malarumque defensio, et in omnibus inaudita peruersitas; postremo, quod supra omnia est, Deo ficte mentes et sacrilegia, artesque magice etiam paganis horrende? Ecce que faciunt omnia aduersa, et inimica nobis, non Lupercalia, que sunt pro uestra salute sublata. Sed quid dicitis uos ipsi qui Lupercalia defenditis, et agenda proponitis? uos eadem pretiatis, uos eorum cultum celebritatemque uilem uulgaremque redditis. Si ostensio Lupercaliorum nobis aduersa procurauit, uestra culpa est; qui quod uobis singulariter prodesse putatis, negligentissime,  et non longe impari cultu et deuotione ea ducitis celebranda, quam profanitatis uestre celebra uere maiores. Apud illos enim nobiles ipsi currebant, et matrone nudato publice corpore uapulabant. uos ergo primi in Lupercalia commisistis: satius fuerat non agere quam ea cum iniuria celebrare; sed deduxistis uenerandum uobis cultum, et salutiferum quem putatis, ad uiles triuialesque personas, abiectos et infimos. Si uere ergo profitemini hoc sacrum, ac potius exsecramentum, uobis esse salutare, ipsi celebrate more maiorum, ipsi cum amiculo nudi discurrite, ut rite uestre salutis ludibria peragatis. Si magna sunt, si diuina, si salutifera, si in his uite uestre pendet integritas, cur uos pudet per uos ipsos  talia celebrare? si pudet et dedecus est, itane salutiferum est et diuinum profuturum, quod uos ipsi dedecus esse fateamini? Nemo religionem profitetur, quam per se exsequi prorsus erubescit et refugit; ipsa uerecundia uestra uos doceat crimen esse publicum, non salutem, et non Diuinitatis cultum, de quo sapiens nullus erubescit, sed instrumenta prauitatum, quibus mens uestra contra semetipsam testimonium ferens, quod gerendum profitetur, erubescit implere. Castores uestri certe, a quorum cultu desistere noluistis, cur uobis opportuna maria minime prebuerunt, ut hiemis tempore uenirent huc nauigia cum frumentis, et ciuitas inopia minime laboraret? an diebus sequentibus hoc futurum est estatis, a Deo constitutum beneficium est, non Castorum  uana persuasio? Dicite nobis nec Christiani, nec pagani, ubique perfidi, nusquam fideles, ubique corrupti, nusquam integri, qui tam utrumque tenere non potestis, quam sibi utrumque contrarium est. Dicite, inquam, Lupercaliorum patroni, et reuera Diuinitatis ludibrii, et cantilenarum turpium defensores, digni magistri uesanie, et qui non sine causa sana capita non habetis, digni hac religione, que obscenitatum et flagitiorum uocibus celebratur: uideritis ipsi quid uobis salutis impendat, que tantam moribus labem perniciemque proponit. Nec est quod dicatis potius hec agendo, et facinora uniuscuiusque uulgando, deterrere a talibus commissis animos, et pudore refrenari, ne de his publica uoce cantetur, quando, sicut ille ait, non tam deterrere quam admonere  animos hec ludibria uideantur, et sicut ille dixit: Iram atque animos a crimine sumunt; eo impudentiores effecti, quo crimine publicato, expositaque uerecundia, nil superest omnino quod pudeat, nec habet quod metuat publicari, sed iam se fiducialiter exerat, qualis in propatulo, non per cercitionem, sed potius per quamdam letitiam et celebritatem nominum decantata est quelibet illa persona, imo et religione se prestare confidit; ut sint, unde nominum solemnia celebrentur, que nisi criminum decantationibus non coluntur. Dicite nobis itaque qui uoluntatem profanitatis habetis, cuius causas asserere non potestis, qui tuende habetis propositum falsitatis quam defendere non potestis; quid dicturi estis de siccitate, de grandine, de turbine, de tempestatibus,  uariisque cladibus, que pro morum nostrorum qualitate proueniunt? Nunquidnam et hec omnia pro sublatis Lupercalibus contigerunt, an in malis moribus castigandis meritis retributionibus inferuntur? Sed non mirum est homines non iudicio diuino uelle ista contingere, sed uane superstitionis incursu; quibus sua crimina et malefacta cooperiant, auctoritatem celis, sidera perhibent adhibere et fatalem induci errorem, necessitatemque peccandi, facinoraque sua non de cordis proprii peruersitate procedere, sed celo auctore pendere. Proponite igitur pro quibus aut submouendis malis, aut promerendis bonis Lupercalia uestra fuerint instituta, et uideamus que illa bona prouenerint, cum Lupercalia gererentur,  et que mala successerint cum Lupercalia uiderentur ablata. Figite gradum, ad quod uestrum excidium dicatis hec prodigia fuisse reperta, digni qui monstrum nescio quod pecudis hominisque mixtura compositum, siue uere, siue false editum celebretis. Si propter pestilentiam submouendam, ut antiquiora preteream, ecce antequam meis temporibus tollerentur, pestilentiam grauem tam in Urbe quam in agris hominum pecudumque fuisse non dubium est; si pro sterilitate iactatis, cur in Africa uel Galliis ista contingunt, ubi nec fuerunt aliquando Lupercalia, nec constat fuisse sublata? Cur nunc Oriens omnium rerum copiis exuberat et abundat, qui nec celebrauit unquam Lupercalia, nec celebrat? An dicitis illic nocere ubi per plurima secula fuerant celebrata et  repente sublata sunt? uideamus ergo si his temporibus quibus dicitis agitata et rite, ac plena sui, sicut uobis uidetur, deuotione completa sunt, nunquam fames, nunquam pestilentia prorsus exstiterit: si uero sepenumero his cladibus ad extremum periculi uentum est, apparet his malis submouendis nichil Lupercalia profuisse, etiam eo tempore quo, sicut dictum est, ut putatis, competenti ordine gererentur; sic de singulis quibusque necessitatibus, propter quam dixeritis fuisse prouisum. Si constiterit etiam illis non desiisse, uana huius remedii conuincitur esse presumptio. uerumtamen cur non hoc etiam nunc experiamini, utrum ualeant aliquid etiam rite celebrata? et uos per ludibria ista discurrite uestrorum more maiorum, ut diuinam rem, et salutarem  uobis, ut dicitis, deuotius celebrando, saluti uestre prospicere magis magisque ualeatis. Nunquid cum hec celebrarentur, a Gallis Roma non capta est, et sepenumero ad extrema queque peruenit? Nunquid bellis ciuilibus sub hac celebritate non concidit? Nunquid Lupercalia deerant quando Urbem Alaricus euertit? Et nuper cum Anthemii et Ricimeris ciuili furore subuersa est, ubi sunt Lupercalia? cur istis minime profuerunt? certe diuinum est: si salutare uobis, cur non per uos ipsi ut maiores uestri ista faciatis? Cur causas uestre salutis minuitis? cur decoloratis? cur eliditis, cur ad uilia queque deducitis? quid imputatis nobis, cum ipsi remedia uestra calcetis? Satius est et non tentare quam contumeliose peragere: maiores certe uestri, si uitiose   sacrum aliquod celebrassent, instaurandum esse ducebant. Cur non quod ad uitiosum cultum redegistis, per indignas quasque id exsequendo personas, competenti instauratione reparatis, ut causas uestre salutis plenius perfectiusque tractetis? cur uos pudeat agere, si salutare est? Si diuinum, quod tractasse sit dedecus? Sed inquis uel imaginem ipsius rei non debere moueri. Si prodest, si salutare est, cur imago potius apud uos, et non ipsa sit ueritas? aut si certe nec tunc profuit, quando ritu integro, sicut dicitur, tractabatur, quid queritis eius imaginem, cuius nec ipsam profuisse cernitis ueritatem?  Sed dicitis tot seculis rem gestam non oportere secludi. Nihilominus multis temporibus paganitatis superstitio uentilata est. Sacrificetur in templis demonum, et in capitolio profana uanitas celebretur. Cur portionem defenditis et que maiora sunt preteritis? Si plurima genera uanitatum multis acta seculis probantur esse sublata, cur portio, quantouis tempore uentilata, non possit auferri? Si temporibus prescribitur, imputate maioribus uestris, qui cum hac temporis prescriptione non usi sint, posse quod superfluum est et debere remoueri, dum plura et maiora submota sunt, indicarunt. Sed dicis etiam Christianis temporibus hec fuisse; sed etiam illa aliquandiu Christianis quoque temporibus celebrata sunt. Nunquidnam quia sub primis presulibus  Christiane religionis ablata non sunt, ideo sub eorum successoribus tolli minime debuerunt? Multa sunt que a singulis pontificibus diuerso tempore sublata sunt noxia, uel abiecta. Non enim simul omnes in corpore curat medicina languores, sed quod periculosius conspicit imminere; ne aut materia corporis non sufficiat medicine, aut pro conditione mortali simul omnia non possit auertere. Quere quale sit unde agis: si bonum est, si diuinum, si salubre, merito quandocunque tolli non debuit: si nec salubre, nec diuinum, causandum tibi magis est cur tardius auferatur quod superstitiosum constat, et uanum, quod certe Christiane professioni non conuenire manifestum est. Postremo quod ad me pertinet, nullus baptizatus, nullus Christianus hoc celebret, et soli hoc pagani, quorum ritus est, exsequantur. Me pronuntiare  conuenit Christianis ista perniciosa et funesta indubitanter existere. Quid me incusas, si quod profitemini inimicum esse, a consortibus professionis Christiane pronuntio submouendum? Ego certe absoluam conscientiam meam: ipsi uideant, qui iustis admonitionibus obedire neglexerint: quod etiam predecessores meos forsitan fecisse non ambigo, et apud imperiales aures hec submouenda tentasse: et quia auditos esse non constat, dum hec mala hodieque perdurant, ideo hec ipsa imperia defecerunt, ideo etiam nomen Romanorum, non remotis etiam Lupercalibus, usque ad extrema queque peruenit. Et ideo nunc ea remouenda suadeo, que cum nichil profuisse cognosco, tanquam contraria uere religioni, noxia potius exstitisse pronuntio. Postremo si de  meorum persona prescribendum estimas predecessorum, unusquisque nostrorum administrationis sue redditurus est rationem, sicut etiam in publicis dignitatibus fieri prouidetis. Ego negligentiam accusare non audeo predecessorum, cum magis credam fortasse tentasse eos ut hec prauitas tolleretur, et quasdam exstitisse causas et contrarias uoluntates, que eorum intentionibus prepedirent, sicut ne nunc quidem uos istos absistere insanis conatibus uelle perpenditis.



GELASII PAPAE I ADuERSUS PELAGIANAM HAERESIM [* 1Kb] .

Demonstrat hominem non uiuere sine peccato, et dictum  apostoli: uirinfidelis sanctificatur per mulierem fidelem , etc., mysteriumque resurrectionis declarat.

De Pelagianis quidem sensibus blasphemiisque sacrilegis, et apud maiores nostros tam diuinis quam humanis legibus iusta discussione damnatis, nimis est copiosa materia; quia et illorum est multiplex perniciosa peruersitas, eoque nocentior, quo uerisimilitudinis colore subtilior, quam de ipsius humani generis principe, prauo funestoque commento, non rite conceptam rerum consequentium mendaciis texuerunt. Necesse est enim ut qui a principio deuiarit ab integro tramite, uagus ubique progrediens, quanto se currere fortius putet, tanto plus erret; et in his ut competit refutandis disputatio prolixa debeat adhiberi: quoniam quidem perfecte medicine  mos est originem uel intelligere prius uel reserare morborum, eisque patefactis medelam conficere congruentem; que cuncta, si Dominus uitam facultatemque tribuerit, in quantum celesti rore uegetati ualebimus, alias moliemur explicare. Nunc autem hunc articulum, qui quosdam mouere perhibetur, sufficienter interim duximus explicandum; ut eodem conuenienter inspecto, quod in ceteris cauere iam debebant, Domino Deo nostro prestante perpendant. Aestimant igitur quidam in hac uita posse quemquam hac perfectione consistere, ut nullis prorsus fragilitatis humane pulsetur affectibus, nec corporeis exagitetur illecebris: quod quisque si propriis uiribus, sueque proposito uoluntatis existimet adipisci, semetipsum seducit, et ueritas in eo non est: nam si  in ipsis primis hominibus, dum sua nimirum felicitate confidunt, et tantam Dei gratiam in uacuum recipientes, non orando, quod utique nusquam fecisse referuntur, nec de perceptis gratias referendo, nec ut eadem intemerata durarent suppliciter implorando, incolumes constare nequiuerunt: quanto magis post preuaricationis ruinam, in quam mala sui confidentia, creatorem nullatenus inquirendo, lethaliter inciderunt, absque diuino munere suis uiribus uel egri, uel stare non possunt, sine quo nec integri persistere ualuerunt. Sin uero quisquam non possibilitate facultatis humane, sed per diuinam gratiam hoc asserat in uita quibuslibet sanctis posse conferri, bene quidem facit  talia confidenter opinari, et sperare fideliter.  Sed utrum aliqui tales exstiterint, qui usque ad hanc perfectionem uite presentis accederent, sicut nusquam euidenter astruitur, sic nos facile uel firmare uel impugnare non conuenit, magisque sobrium est ex ipsorum uocibus prophetarum, apostolorumque sanctorum quatenus huius uite profectum metiri debeamus agnoscere, quibus utique in hoc mundo, quantum ad sancte uite pertinet institutum, nichil excellentius uel fuisse, uel esse, manifestum est: qui etiamsi copiosiore Dei munere uel raris omnino, uel minimis humane conditionis passionibus impetiti sunt, et affluentiore Dei gratia mortalitatis uitia facile superarunt; non usque adeo tamen expertes eorum se fuisse testantur, ut scilicet ullius immaculati  Agni sit proprium nullum prorsus habuisse peccatum, ne non soli uideatur esse deputandum, si alius quilibet sanctus expers delicti fuisse credatur. Contenti simus ergo professione sanctorum; et quid de se ipsi magis pronuntient audiamus, quam quid uel temere cogitandum sit, uel nostris opinionibus uentilandum sine certa auctoritate sectemur. Cur autem cum Deus omnipotens post mysterium reparationis humane etiam id homini conferre potuerit, ut ab omnibus omnino uitiis esset immunis, maluerit fideles suos saluos fieri, et exspectare perfecte beatitudinis firmitatem, ut quod sperando desideramus, rebus possimus adipisci; censueritque nunc perficere in infirmitate uirtutem, quam remotis infirmitatibus humanam conditionem nulla sineret languoris exagitatione pulsari.

 Quantum Dominus ministrarit, ut competit, disseretur Scripturarum testificationibus, contra quarum tenorem nichil est temere profitendum super his sensibus erudiri. Constat in ipso primo homine Christum et ecclesiam figuratam, beato Paulo apostolo nos docente, cum de federe sancti coniugii loqueretur: Sacramentum hoc, inquiens, magnum est: ego autem dico in Christo, et in Ecclesia . Itaque iam inde ut sanctorum quisque processit, in huius sacramenti figuratione censitus est; et hoc mysterium omnes sancti ab Abel suis sacrificiis actionibusque gesserunt. In Christo ergo et in Ecclesia, in qua utique generaliter precondita est remissio peccatorum, fideles quique Deo sanctique uixerunt, et usque ad legis tempora per Moysen date certis sunt sacrificiis  in huius mysterii uirtute purgati. Quapropter si eguerunt omnes mysticis immolationibus incessabiliter expiari, non dubium est uitiis humane conditionis fuisse pulsatos; a quibus eos per illa remedia futuri sacramenti necessarium esset incessanter absolui. Iam uero legis tempore neminem fuisse sanctorum qui non hostiam obtulerit pro peccato, lectio ueneranda testatur: in tantum ut etiam pontifices sic apud Deum causas agerent populi tunc fidelis, ut ipsi quoque pro suis delictis hostias immolarent, passimque uniuersi prophete proclament peccatis suis ueniam postulantes. Inde est quod sanctus Iob dicit: Nemo mundus a sorde, nec infans cuius est unius diei uita super terram : idemque alibi: Astra non sunt munda in conspectu tuo. Prophete  quoque Dauid de generalitate sanctorum certa definitio prolata cognoscitur, que ait: Ne intres in iudicium cum seruo tuo: quoniam non iustificabitur in conspectu tuo omnis uiuens ; ubi utique neminem prorsus hominum discreuisse perspicitur, sicut idem planius hoc ipsum loquens manifestiusque declarat: Dixi: Pronuntiabo aduersum me iniustitiam meam Domino; et tu remisisti impietatem peccati cordis mei. Pro hac orabit ad te omnis sanctus in tempore opportuno . Qui utique non solum sub lege sanctus esse, sed in futura Dei gratia eminentioris propositi post futurus. Unde quod ait In tempore opportuno, non sine rerum uenturarum cognitione subiunxit etiam et in oratione sua sapientissimus  Salomon: Non est homo qui non peccauit; et item ipse: Quis gloriabitur castum se habere cor, aut mundum se esse a peccato ? Sed ne putentur illorum temporum sancti ab hac impassibilitate forsitan excipiendi, quoniam concessis a Deo coniugibus utebantur, quamuis et beatus Elias passibilis fuisse memoretur, quemadmodum consequentia declarabunt: et S. propheta Daniel non solum pro populi, sed et pro suis peccatis perhibeatur orasse, sicut ipse dicit: Cum orarem, et confiterer peccata mea, et peccata populi mei Domino Deo meo ; tandem ueniamus ad beatos apostolos, et dicat beatus ille Iacobus, qui cum omnes utique iusti essent apostoli, proprie atque speciatim iusti uiri prerogatiuam legitur assecutus: Beatus uir qui suffert tentationem,  quia cum probatus fuerit, accipiet coronam uite, quam repromisit Deus diligentibus se . Et item post paululum: Unusquisque autem tentatur a concupiscentia sua abstractus et illectus. Deinde concupiscentia cum conceperit, parit peccatum; peccatum uero cum consummatum fuerit, generat mortem. Item idem: In multis enim offendimus omnes. Idemque secutus adiunxit: Et Elias homo erat similis nobis passibilis . Dicat beatus Petrus apostolus: Carissimi, rogo ut quasi incole et aduene abstineatis uos a corporalibus uoluptatibus, que militant aduersus animam ; et iterum: Nolite mirari ad feruorem, qui ad tentationem uobis fit; quasi noui aliquid uobis contingat . Item postea: Sobrii estote, et uigilate, quia aduersarius uester diabolus, quasi leo  fremens, circuit querens quem deuoret; cui resistite in fide : scientes easdem passiones in omni que est in mundo fraternitate uestra fieri, a qua fraternitate nimirum se ipsi fidelium sepe cunctorum fratres annuntiant, nec suam probantur discreuisse personam. Dicat beatus Ioannes apostolus et euangelista ille qui in pectore discubuit Saluatoris: Si dixerimus quia peccatum non habemus, nosmetipsos seducimus, quia ueritas in nobis non est; quod si confessi fuerimus delicta nostra, fidelis est et iustus, qui dimittat nobis peccata, et mundet nos ab omni iniquitate . Item quod si dixerimus quia non peccauimus, mendacem faciemus eum, et uerbum eius non erit in nobis . Dicat idem: Hec scribo uobis ut non peccetis. Sed si quis peccauerit,  aduocatum habemus apud Patrem iustum, et ipse propitiatio peccatorum nostrorum, non tantum nostrorum, sed et totius mundi . Item ipse: Omne quod in mundo est, concupiscentia carnis est, et concupiscentia oculorum, et ambitio seculi, que non est a Patre, sed ex mundo est; et mundus transit, et concupiscentia eius: qui autem fecerit uoluntatem Domini, manet in eternum . ueniat minimus apostolorum, sed uas electionis Dei; ueniat magister gentium Paulus predicator diuine gratie singularis, et mysterii celestis copiosus expositor, ille qui uerba ineffabilia siue in corpore siue extra corpus nesciens in tertium celum leuatus audiuit: qui tanta gratia redundauit, ut cum omnium esset  postremus, plus omnibus laboraret, et qui non solum fidelibus insinuet quid super hac parte sentiret, sed etiam quid de se ipso pronuntiet, libere ueritatis doctor annuntiet. Et quoniam longum est cuncta que ad hanc causam pertinent dicta reuoluere, ponantur pauca de multis, ex quibus nobis sufficientissime demonstretur, magis nos cum Paulo debere infirmari, ut habitet Christus in nobis, quam cum quolibet aliter sentiente quam Paulus fortes uideri, et uelut  Christi remediis non egere. Ait ergo: Scio enim quia non habitat in me, hoc est, in carne mea, bonum; nam uelle adiacet mihi, perficere autem bonum non inuenio: non enim quod uolo hoc facio, non ego operor illud, sed quod habitat in me peccatum . Item: Condelector  enim legi Dei secundum interiorem hominem: uideo autem aliam legem in membris meis repugnantem legi mentis mee, ac captiuum me ducentem in lege peccati, que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Quare se igitur miserum hominem appellat? quare se gaudet per Christi gratiam de mortis corpore liberari, si nullis affectibus humane miserie pulsabatur, si nullis infestabatur, ex quibus liberaretur incursibus? Item idem: Caro concupiscit aduersus spiritum, et spiritus aduersus carnem: hec enim inuicem aduersantur sibi, ut non que uultis illa faciatis. Non enim que uult spiritus perficit, ne de perfectione superbiat ; et idem: non perficit caro que uult,  ut sic humane conditionis admoneat.

Ne tamen usquequaque propositum fidele demergat; ac ne forsitan, ut solent quidam uanis opinionibus arbitrari, quod hec B. apostolus Paulus sub alterius nescio cuius persona pronuntiet, quam de seipso fateatur; quamuis nichil illic tale ualeat prorsus ostendi, tamen cum ait: Miser ego homo, quis me liberabit de corpore mortis huius? Gratia Dei per Iesum Christum, tam gentilis, quam Iudei remota probetur esse persona; audiamus tamen hunc alibi, quasi sese manu propria designantem ac semetipsum specialiter indicantem: Ego ipse mente seruio legi peccati ; et item de seipso: Castigo corpus meum, et in seruitutem redigo, ne qui aliis predico, ipse reprobus efficiar . Quis igitur non aduertat  quid interesse potuerit quod membra sua castigando refrenaret, ne reprobus existeret, si nullis talibus stimulis pulsaretur, quod negligendo, et non corporis sui castigatione subigendo, reprobus esse potuisset? Quapropter cum hec et apostoli de semetipsis professi fuisse monstrentur, qui etiamsi ista minime prodidissent, procul dubio tamen omnes orationem dominicam et necessario predicarent, et ueraci corde proferrent, qua quotidie supplicantes dimitti sibi sua debita postularent, et ne in tentationem inducerentur orasse, et ut a malo liberarentur suppliciter implorasse doceantur, propter quod etiam B. Ioannes apostolus, quod supra iam dictum est, intelligitur edidisse, dicens: Si dixerimus nos peccatum  non habere, mendacem faciemus eum , Christum scilicet, qui hanc orandi formam suis discipulis condidisset, in qua uel quotidiani debiti relaxatio proueniret, et ne in tentationem inciderent implorarent, uel ut a malo liberarentur exposcerent, si nichil esset omnino quod aut debitum pregrauaret minime relaxatum, aut tentatio posset inferri peccati, aut nullum a quo liberarentur malum prorsus existeret. Sic autem quosdam mouet surripiens illusio dormientium, quasi non grauior estimata sit concupiscentia uigilantium. Quamuis enim et insolentia corporalis frequentius refrenanda sit uel castigatione ieiunii, uel ciborum frugalitate sumptorum, ne materia prebeatur humanis sensibus phantastice uoluptatis imaginatione fallendis, uel magnis hoc de  miseratione diuina sit precibus implorandum, ut ab illecebrosis uisionibus sopite mentes reddantur immunes: tamen siue hec incontinenter agentibus siue uiuentibus continenter eueniant, certe si quis est, minor reatus est nescientium, quam carnalis operis appetitu palam aperteque cupientium. Denique licet non paruo Dei munere potiatur quisquis aut nullis talibus, si fieri potest, aut perraris pulsatur insidiis, nusquam legimus in culpam uocari phantasmata somniorum, sed plane ipsius Domini uoce non ignoramus esse depromptum quod quisquis mulierem uiderit ad concupiscendum, eamdem sit suo corde mechatus , ubi consequenter reatum subesse non dubium est. Ideoque tam iugi supplicatione, quam eleemosynis, ceterisque bonis actionibus expiandum  est. Non enim uacat mysterio, quod dictum est omnia per eleemosynam posse mundari, cum ait Dominus, dum de internis externisque figuraliter purificationibus loqueretur: uerumtamen quod superest, date eleemosynam et ecce omnia munda sunt uobis . Sed etiam illud quod caritas cooperiat multitudinem peccatorum , ut scilicet quidquid insinceritate corporis et mentis attrahitur, rationalis pietatis opere deleatur. De beatis autem, sicut supra iam diximus, apostolis, tantum debemus nosse que ipsi de sua conuersatione sentiri propriis uocibus ediderunt. Que uero tacita sunt ab eis, nulla nobis relinquetur licentia perscrutandi. Sed iam diligentius uestigemus, cur post reparationem quoque generis humani, renouationemque nature, que  fit per baptismatis sacramentum, non solum hec uitia sublata non fuerint, sed ipsos etiam in magne continentie proposito constitutos siue minus, siue amplius, prout quisquis gratia diuina dispensante profecerit, tamen infestare non desinant, cur relicta sint contra que mens religiosa pugnaret. Et licet iam saluati per fidem spem redemptionis acceperimus, adhuc tamen exspectetur, sicut ait Apostolus, redemptio corporis nostri, et cum mysteriis celestibus iam renatis pignus sit adoptionis ingenitum, perficienda deinceps sustineatur adoptio, ut scilicet deficientibus iisdem uitiis contra que nobis in hoc tempore continua dimicatione  ab hac necessitate liberati, quod fide suscepimus, quod spe proposita  sustinuimus, ipsarum rerum desideratis affectibus assequamur, quatenus hac incursionum peste prorsus exuti, tranquilla semper sanctificatione uiuamus, quod in illa futura beatitudine promittitur esse complendum, cum, sicut ait Apostolus, corruptibile hoc induerit incorruptionem, et mortale hoc induerit immortalitatem , atque animale corpus spiritualem sumpserit dignitatem. Igitur dubium non est superbiam super omne esse peccatum; quippe de qua scriptum est: Initium omnis peccati superbia . Quod tantum malum est, ut singula praue facta in hoc ipso quia praua sunt censeantur esse damnanda, solaque sit superbia que et in benefactis periculosa doceatur: hec est que non tantum animal rationale in terris positum constare non sinit, sed  angelicam quoque deiecit infesta naturam. Nam cum Deus omnipotens, qui fecit omnia bona ualde, cuncta suis modis et congruis ordinibus instituta condiderit, eaque propriis concesserit uel manere, uel proficere posse mensuris; hic rationabili creature subrepsit affectus, qui per id, quod decentius facta consisteret, plus ei de propria dignitate, confidere, quam sicut modus eius poscebat, de ipso collatore dignitatis ingessit, atque ita aliter appetendo sui culminis firmitatem, quam competens eius decens norma requireret, fecit eam preter ordinem naturalem cupiendo fastigium meriti potioris erumpere, qui excessus utique sicut reatum intulit excedenti, sic iustitiam Conditoris, contra cuius ordinem tendebatur, offendit; et dum ab eo tenore cessatur quo solo proficeretur  ad summi boni perenne consortium, consequenter, qui ad eius stabilem participationem peruenire non posset defectus accessit, sicut creature rationalis usibus congruebat. Non angelos ad profectum conditos promerende stabilitatis eterne illa res indicat, quoniam si facti essent ut ulterius nichil egerent, nulla pars eorum ullum potuisset habere defectum: non enim in eis diuersam naturam fuisse dicendum est, ne ille, qui propria uoluntate prolapsus est angelus excusaretur, si hoc illi non sue proteruitatis ingessit arbitrium, sed necessitas sibi indite conditionis imposuisse uideatur. Unde ergo beati et sublimes angeli de perceptis grati, pie deuotionis officio, et non seipsos, sed potius ipsi preferendo conuenienter auctorem, ad eius perpetuitatem proficere  prouehique meruerunt inde isti qui reprobi sunt, de perceptis consequenter ingrati, debitumque dissimulantes obsequium, seque ipsos magis quam qui tante dignitatis substantiam condiderat, preferre molientes, et delectatione sue creationis illecti a Creatoris honore cessando, quanto arroganter elati, tanto eternitatis rectitudinem per irreuerentiam non sequendo, ab eius pariter et indignatione et participatione retracti sunt, et ab eo quod sempiternum est recedentes, in id quod semper deficit sunt reducti: quod prestante Deo nostro, alias confidimus plenius exsequendum. Nunc interim quantum presenti negotio sufficit, hec illa causa est, hoc illud malum, per quod etiam sine uitio corporali quadam spirituali  fornicatione motus angelus a diuina qua illustrabatur gratia et participatione delapsus est: eoque modo degener factus, ac de celesti sede pro hac sua decoloratione seclusus, secunde conditionis imaginem Dei per inuidiam flammatus euertit. Iisdem motibus aggrediens in securitate degentem, quibus de summis ad ima male confisus ipse deciderat, hinc illa felicitas paradisi primis hominibus constare non potuit; hinc illa prime conditionis integritas, dum ita de se fidit, tanquam ipso qui condiderat non egere, nec de perceptis agit gratias, quod nusquam fecisse memoratur, nec de conseruandis que sumpserat poscit auxilium, nec ad eum etiam pulsata tentatoris accessu deuota concurrit, et consulit, sueque se credit inter prospera uoluntati, facile sine  presidio Creatoris patuit deceptoris insidiis, et in preuaricationem tracta consequenter illiciti, conditionem prefixe mortis inuenit meritoque est competenti subiecta uindicte: quoniam nec de bonis fuerat deuota retinendis, nec malum precauerat ante predictum, dum per maioris ambitum potestatis, Deum se scilicet fore presumentis, foueas hostilis persuasionis incurrit; et que, si suo ordine mansisset grata factori perpetuum summe commercium Deitatis potuisset apprehendere, competenter sine debito summe Diuinitatis officio copiosa promissione lustrata, ad Diuinitatem non potuit peruenire. Sic ergo sine illius principalis ac summe rationis affectu, que in bonis semper retinendis contrariisque refutandis intemerata persistit, ad cuius  utique similitudinem ratione fuerat animal institutum, ut ea pro suo modulo congruis actionibus imitando, ipsiusque seruando reuerentiam, subsequendoque gratiam, ut uere similitudo eius et imago permaneret obtinere potuisset, fieretque diuine rationis tanquam sue parentis et auctoris digna consortio, et per hec nichilominus, utpote particeps eternitatis, eterna constare, dum sua que creata fuerat dignitate confidit, sibique se putat in eo quod erat facta subiacere, nec subdita ueneratur deuotione factorem, et ab illius participatione discessit, et in seipsa sine illo in quo habebat subsistere posse, non constitit. Atque ita ordinem legitime rationabilitatis excedens, in irrationabilitatis abruptum per uerisimilitudinem ratiocinationis, qua Deum se fieri  credebat, abducta est; et illius priuatione, que sempiterna uita est, in istam recidit que sine fonte uite uitam perpetuam retinere non posset. Quamuis ergo pro his transgressionibus digna fuerit ultione, iustus tamen arbiter Deus sic istam creaturam proposite legis equitate corripuit, ut que diuinum sequi tramitem inter felicia fastidiuit, sibimet ipsam merita lance dimisit. Ut tamen quia et decepta fuerat creature potioris incursu, illius scilicet que fremebat illo terrenam proficere posse substantiam unde spiritalis ipsa deciderat, et tanquam solatium capere cupiebat de alterius ruina creature, uelut non solum se culpandam ex alterius quoque transgressione pretenderet, sed lapsum suum in Creatoris referret  opificium, cuius et aliud opus constare ueluti minime potuisset, ineffabili circumuente pietate consuleret, utramque uero creaturam recte conditam hac ratione monstraret, quia et degeneres angeli per sanctorum angelorum beatitudinem confutantur. Quod iisdem modis quibus illi, hoc est, debite pietatis officio, creatoremque suum debita predicatione laudando, per dignationis eius augmenta, profectumque reuerentie competentis, participationem boni parentis, stabilitatemque perpetuam sempiterne glorie sunt adepti; sic isti quoque si eodem tenore niterentur, ad similem beatitudinem uenire potuissent, nisi desides a sui laude factoris et competentem reuerentiam non sequentes, ab eius retracti participationis affectu, proprie nequiuissent incrementa perfectionemque  sumere dignitatis, dum sue institutionis claritate detenti ulterius se nichil egere, ac sibi se sufficere posse presumunt, per que seipsos obtinere fidentes quidquid per solam gratiam potuissent Conditoris adipisci, quod in sue prorsus conditione mutabilitatis habere non poterant, homo quoque de seipso manifestis indiciis reuincatur, in tantum rite factus, ut qui per diuinam gratiam potest surgere post ruinam, multo amplius potuisse doceatur, si eamdem gratiam deuota mente sequeretur, integer permanere, quantumcunque gratia ista preualeat magis inde cognosci, dum et incolumis absque eadem stare nequiuerit, et ualeat ad eamdem incolumitatem redire post lapsum. Bonus ergo artifex Deus, qui sempiternum et summum semper habet esse, quod  bonus est, atque ideo nec unquam crescendi gerit amplius appetitum: quia nichil est super id quod sempiternum bonum semper et summum est, nec ulla potest inclinatione diminui de hoc ipso quod summum bonum sempiternumque consentit. Unde etiam non per rapinam in forma Dei dictus est constitutus; qui hoc habebat utique per naturam, sicut ille spiritus qui quod nec sempiternum habebat omnino, nec summum, per rapinam maluit occupare quam per auctoris gratiam perpetem consequi dignitatem, a quo sumpserat angelice substantiam claritatis, quemadmodum beati angeli in diuina gratia permanentes consecuti sunt sempiterne beatitudinis firmitatem: prauus autem spiritus nec illud potuit obtinere quod uisus est incompetenter inuadere, et tenorem  sue conditionis excedens, in hoc etiam non potuit permanere quod factus est. Auctor ergo bonus ut bonum se opus condidisse firmaret, si in eadem sui conditione persisteret; inferioris creature sue miseratus offensam, quod spiritualis substantia, que et sui et alterius processerat, ipsa deceptrix atque in sua nequitia perseuerans omnino consequi digna non fuerat, terrene conditionis et per fraudem decepte substantie naturam pariter clementer suscepit et causam; sicque, ut nunc breuiter explicemus, competenti lapsam dispensatione reparare proponens, ut in seipso hec eadem natura, que per inobedientiam mortis rediret ad uitam, solus ipse peccat in se sciens [forte peccati nesciens] in substantia  quam post peccatum restaurandam potenti benignitate susceperat, ut indebitam mortem quam sine peccato utique non debebat pro his qui per peccatum debitores mortis exstiterant, imputaret; simulque diabolum hominis deceptorem qui consentientem sibi subditum per diuinam tenebat iure sententiam, per iustitiam nichil ei reddere iam debentem. Et cum occidisset eum in quem sine peccato licentiam non habebat, merito ei uice mutua subiugaretur addictus, quique se humane substantie utpote captiue sue dominum deumque iactabat, huic et iusto pariter, et Deo uero mutuo subderetur. Intererat enim equitatis immense ut non abrupte diuine potentie diabolus, sed ipsius hominis etiam quem se prostrauisse iactabat iustitia uinceretur, quibus non  satis habuit reparator excelsus ut ipse tantummodo in ea natura quam sumpserat gereret de hoste humani generis hunc triumphum. Quid enim prestaretur uniuerse nostre creature, si uictor diaboli solus Christus existeret? Tribuit ergo fidelibus suis dignanter immensa pietate consortium. Tribuit per gratiam suam fidemque collatam, ut hominum millia ineffabilis compendio sacramenti participatum eius acquirerent, renouateque in suo saluatore nature facti consimiles, ipsi quoque fierent deceptoris sui mutata sorte uictores. Itaque contra superbum spiritum permanentem, hoc est prouisum curatione saluandis, ut competentibus modis ad sue conditionis integritatem proficerent, dignitatemque celestem; quatenus elationis exitialis affectum  humanitate necessaria medicinaliter declinaret ad integritatem reparandam, quippe post lapsum carere debuit illo malo quo integra prestare nequiuerat: oportebat autem ut ipsa quoque rationabilis humana creatura quod propria uoluntate perdiderat, etiam secundum Dei gratiam propriam reciperet uoluntatem, et que sine merito curabatur, tribueretur ei ut etiam hec sequeretur ex merito: propterea maluit singularis ille saluator perfici potius in infirmitate uirtutem, quam rursus sine infirmitate uel de se confidentem, uel auctoris negligentem fieri humanam substantiam sine infirmitate securam. Hinc est igitur quod B. Paulus, qui et ruinam conditionis humane, et restaurationem  ceteris copiosius intimauit, etiam de seipso clamat: Ne magnitudo reuelationum extollat me, datus est mihi stimulus carnis mee angelus Satane, qui me colaphizet; propter quod ter Dominum rogaui ut discederet a me, et dixit mihi: Sufficit tibi gratia mea; nam uirtus in infirmitate perficitur. Libenter igitur gloriabor in infirmitatibus meis, ut inhabitet in me uirtus Christi ; et iterum ipse: uanitati enim creatura subiecta est ; adhuc utique uanitati, quantum adhuc mundanis sensibus implicatur, corruptibilique conditione deprimitur; illa utique creatura de qua idem dicit alibi: Si qua igitur noua creatura, uetera transierunt: ecce facta sunt omnia noua ; et de qua idem alibi dicit: Ipsius enim sumus  figmentum, creati in Christo, in operibus bonis . Itemque ipse de eadem: In Christo enim Iesu neque circumcisio aliquid ualet, neque preputium, sed noua creatura .

Hec utique creatura, qua in Christo refecti sumus, non qua ab initio facti sumus, de qua etiam beatus Iacobus apostolus sic ait: uoluntarie genuit nos uerbo ueritatis, ut simus initium aliquod creature eius ; non illius creature que in Adam condita est, sed que Patris luminum, a quo est omne datum optimum et donum perfectum, uoluntate genita uerbo ueritatis, initium sumpsit in Christo; et hoc ipsum ideo, ne quibuscunque suis bonis fideret humana substantia: sed quidquid recti in se esse cognosceret, desursum descendens esse perpenderet ab incommutabili et  sine uicissitudinis obumbratione luce semper immensa, per quam sibi mutabili et uicissitudinum obumbratione fuscate, luminis ueri munus sentire impendi. Hec est igitur illa creatura que spiritualiter uiuens, non uolens sustinet mortalis infestationis affectus, contra quos indesinenter pugnans, mallet non habere quos uinceret, quam cum infesto iugiter hoste confligere. Non uolens ergo subiaceat in tantum uanis desideriis, in quantum sine dubitatione perituris. Unde dicit Apostolus: Caro concupiscit aduersus spiritum, et spiritus aduersus carnem, ut non que uultis, illa faciatis ; sed propter eum, inquit, qui subiecit in spe , ut nemo in hac scilicet uita rursus de plena felicitate sit arrogans; ac ne rursus forsitan desperatione succumberet, sic eam  subiecit his molestiis perferendis, ut tamen spe consoletur erecta. Hec est igitur sine ambiguo creatura, de qua ait, quia et ipsa creatura liberabitur a seruitute corruptionis in libertatem glorie filiorum Dei . Patefecit de qua creatura uellet intelligi, in libertatem, inquiens, filiorum Dei, que in hoc mundo ex ea parte nunc seruit qua uitiis infestatur humanis; tunc ad libertatem filiorum Dei perfecta securitate uenturam, cum corruptibile hoc induerit incorruptionem, et mortale hoc induerit immortalitatem. Ut fiat sermo qui scriptus est: Absorpta est mors in uictoria. Ubi est, mors, uictoria tua? ubi est, mors, stimulus tuus? stimulus autem mortis peccatum est, uirtus uero peccati lex. Deo autem gratias, qui dedit nobis uictoriam per Dominum nostrum Iesum Christum . Quapropter beatus  Apostolus manifestius uolens et de qua creatura ageret, et de qua eius seruitute, quaue libertate dissereret, utpote per quem Christus loquebatur, ostendere, adhuc inculcat, et dicit: Scimus enim quod omnis creatura ingemiscit et parturit ; non nisi rationabilis creatura est, et illa rationabilis, que quid ingemiscat, quidue parturiat, iam renata cognoscit, et infirmitatem suam deflens, promissionem perpetue tranquillitatis exspectat, quo doctor egregius quousque perducat, diligentius intuendum est: Non solum, inquiens, illa, hoc est creatura populi Christiani, sed nos ipsi primitias spiritus habentes. Ipsi utique apostoli, ipsi Ecclesie principes et parentes, qui primordialiter sancti Spiritus dona sumpserunt,  que ecclesiasticis ministrarent spiritualiter incrementis; ubi sine controuersia semetipsos quoque in una eademque quamuis maiore gratia preditos, unde et ait primitias spiritus habentes, quasi primates gratie Dei, in una tamen eademque secum totamque Ecclesiam generali conditione constituit: sed etiam nosmetipsi, dicens, primitias spiritus habentes, intra nos gemimus: aperuit quorum ille gemitus, quem supra dixerat, esse noscatur, et quid gemeret euidenter exposuit, adoptionemque exspectantes: certe iam sacramento regenerationis pignus adoptionis accepit. Que est ergo ista adoptio, que post adoptionum initia sustinetur, queue redemptio corporis nostri, que uentura proponitur? Ergo non accepisti, que exspectare te dicis? Accepi, inquit, sed mysteriis sum renouatus  initiatusque celestibus superstes et in hac adhuc mortalitate consistens, que sua sunt in me competenter operantibus, ad eorum plenitudinem perfectionemque ualeam, atque hic pugnantium ibi sit consummata uictoria, ubi dicendum est: Absorpta est mors in uictoria: ubi est, mors, stimulus tuus? Nunc autem spe salui facti sumus; spes autem que uidetur, non est spes; nam quod uidet quis, quid sperat? si autem quod non uidemus speramus, per patientiam exspectamus . Satis clara luce patefecit qui sit status in hac uita fidelium, quid in fide teneant, quid in spe sustineant, quid tota caritate desiderent; quod totum incunctanter ideo fit, sicut quidam magister Ecclesie  sapienter edocuit, dicens: Ad magnam enim utilitatem fidelium  materia est seruata certaminum, ut non superbiat sanctitas dum pulsatur infirmitas, quo scilicet sua saltem fragilitate commonita post ruinam, non in se fidat nostra conditio, sed ad illius incessabiliter recurrat misericordiam reformanda, cuius gratiam non querendo, nec in paradisi potuit intemerata felicitate constare, discatque sine tali presidio inde lapsam per quod instruitur post erumnas ad gaudia redire perpetua; multoque se magis incolumem hoc subsidio durare potuisse, quo non solum ad creationis sue reducitur institutum, sed ad celeste preparatur habitaculum. Huic autem disputationi nullatenus estimetur esse contrarium, quod in Epistola sua beatus Ioannes apostolus et euangelista disseruit: Quia qui natus est ex Deo, non peccat , ut ex hoc  uidelicet qui regenerati sunt, non peccare credantur; quod utique si eo sensu, sicut quidam non recte iudicantes arbitrantur, uir magnus ille prompsisset, uniuersaliter utique quisquis renatus esset iam peccare non posset. Deinde contra hunc eumdem apostolum sentire conuincitur, si quis hoc eum definisse pretendit; idemque quippe dicit alibi: Si dixerimus quia peccatum non habemus, nos ipsos seducimus, et ueritas in nobis non est : Et iterum: Si dixerimus quia non peccamus, mendacem faciemus eum, et uerbum eius non erit in nobis; et utique hoc tantus et talis dicebat apostolus; cuius si quis potiorem se meritis estimare contendit, ipse uideat caueatque ne incidat in mortifere precipitationis abruptum.  Certe enim ipse qui hec dicebat, ex Deo utique natus erat; et tamen docebat atque predicabat, dicens: Si dixerimus quia peccatum non habemus, nosmetipsos seducimus; et cetera, que superius comprehensa sunt: sed qualiter peccare non possit, qui ex Deo nascitur, ipse potius uir Deo plenus exponat: Si dixerimus, inquit, quia non peccauimus, mendacem faciemus eum: quod si confessi fuerimus delicta nostra, fidelis est et iustus, qui dimittat nobis peccata, et mundet nos ab omni iniquitate . Patefecit quomodo qui ex Deo nascitur, peccare non possit, ut scilicet unusquisque fidelium postquam ex Deo natus est, sicut se non habere peccatum pronuntiare non debet, sic quod admittendo contraxerit, confidenti relaxatione submotum peccatum inesse non possit, sicut  ipse etiam secutus adiunxit: Hec scribo uobis, ut non peccetis; sed si quis peccauerit, aduocatum habemus apud Patrem iustum, et ipse est propitiatio peccatorum nostrorum, non tantum nostrorum, sed totius mundi . Quod breuiter indicatum prudens lector per totum Scripturarum corpus copiosis poterit testificationibus inuenire et manifestius approbare.

Sic temperatum nostre salutis antidotum, ut omni proteruitate deposita, qui gloriatur non in se, sed in Domino glorietur . Etiam illud preterea diligentibus intuendum est, quod quosdam mouere perspeximus id quod ait Apostolus, cum coniugibus fidelibusque loqueretur, sanctificari scilicet siue uirum siue mulierem infidelem per cuiuslibet sexus fidele consortium: et imprimis non inconuenienter  occurrit quod dictum est de federe coniugali; erunt duo in carne una . Per quod possit consequenter intelligi, ut quoniam cuiuslibet coniugis fidelis corpus templum est Dei, et regeneratione purgatum, diuinique sanctificatum per purificationem mysterii, secundum quemdam modum, per coniugalis unitatem carnis etiam coniugis infidelis sanctificatio corpus attingat, longeque distet ista societas ab illo consortio quod in utrisque coniugibus idolis mancipatum est, et immundi spiritus habitatione pollutum, dum in illo genere nuptiarum per legem fedusque coniugii, ad alterum tametsi nescientem forsitan nec uolentem diuina benedictio per alterius unite sibi carnis accedit. In isto uero, et principalis illa fornicatio qua anima alienatur a Deo et spiritus praui contagium tam  reddat utrumque coniugem detestanda coinquinatione maculatum, quam ab illa fide que corda purificat summe Diuinitatis externus . Deinde non irratiobiliter  et illud concurrit, ut oratione fidelis cuiusque coniugis etiam infideli misericordia quantacunque prestetur, uel ipsa certe que ad salutem pertineat temporalem: in qua misericordia non parum diuine pietatis acquirit: et per hoc secundum quemdam modum particeps diuine dignationis effectus edicitur. Si enim cibi qui per legem sacram describuntur immundi, per uerbum Dei sanctificari testatur Apostolus, unde etiam illud est: Quod Deus mundauit, tu commune ne dixeris ; non erit absurdum nec inconueniens quod per fidelis coniugis  precem, quam fieri pro ipsa certum est affectione coniugii, aliquid etiam infidelis coniux sanctificationis, misericordiam diuinam quam fidelis coniugis implorat supplicatio, consequatur, longeque differat  ab illo connubio in quo utrique coniuges a uere Diuinitatis sunt puritate exteri, et uoluntarie submoti, sed immundos utrique spiritus inuocantes, pari immunditia sunt referti. Nam si, comparatione leuium uel grauium peccatorum, iustificatus dicitur, ab eo qui maioribus est uitiis inuolutus ille quem minor reatus inuoluit (sicut dicitur ad Ierusalem que tunc criminum et preuaricationum immanitate feruebat: Iustificasti sororem tuam Sodomam , quanto magis iustificatio uel sanctificatio, etsi non plena atque perfecta, secundum tamen quemdam  modum competenter accipitur, ubi non solum a fideli coniuge minus peccatur, sed ab eo etiam coniuge peccatore remedium summe Diuinitatis exposcitur, quam ubi a coniugibus utrisque peccatur. Nam secundum quemdam modum hanc sanctificationem per fidelem coniugem etiam infideli coniugi peruenire hec ipsa uerba testantur Apostoli; siquidem non iam infidelem coniugem legitimam sanctificationem sumpsisse confirmat, quia per fidelem coniugem quippiam sanctificationis acquirat. Denique qua sit conditione censendus secutus adiunxit: Nam si infidelis, discedat , non iam inde tanquam fidelem suscipi designans, quia per hec que dicta sunt aliquid ad eum peruenit fidelis coniugis, siue consortium, seu precem diuine sanctificationis et gratie, sed nisi ipse  quoque fidelis existat, pro infideli sit procul dubio iudicandus. Est etiam ille modus infideli coniugi sanctificationis impertiende per coniugem iam fidelem, si huic exhortationem conuersionis ad Deum, et credulitatem summe Diuinitatis insinuet, maiestatem uirtutemque eius inculcet, et per affectum coniugii eum facilius informet et inclinet ad fidem, astruens que sit spes in unum Deum credentibus, uel in huius uite cursu, uel post eius transitum que requies sit futura. Hec cum per fiduciam coniugii sanctis uerbis cor eius assidua uoce pulsando coniux fidelis frequenter insinuat, diuine sanctificationis eidem, et menti eius, et corpori propinat effectum, sicut ait beatus Petrus apostolus: Similiter mulieres subdite sint uiris, ut si qui non credunt uerbo, per mulieris conuersationem  sine uerbo lucrifiant, considerantes in timore castam conuersationem uestram ; quam si per familiaritatem suscipiat coniugalem, et Dei gratiam sibi per affectum coniugii ministratam non in uacuum recipiat et refutet, fit sanctificatio per fidelem coniugem coniugis infidelis, dum hisce modis ex infidelitate in consortium sanctificationis attrahitur. Alioquin si oblatam sibi gratiam nec per affectum suscipit coniugalem, que in uacuum tam diuine dignationis, quam etiam humane singularis affectionis oblitus, estimat abnuendam, atque ob hoc ipsam quoque coniugis affectionem nititur abiurare, et ab ipsius pii consortii lege discedere, digne permittitur eidem licentia discedendi; quia non est illo coniugio  dignus, quo se ipse iudicauit indignum, patienterque ferat fidelis coniux illo se caruisse coniugio, quod fornicatur a Deo, cui idem coniux fidelis inherendo principalem Dei retinet castitatem. Itaque et adultero caret, et eo qui respuit una ueraciter fieri caro cum coniuge iam fideli, nec estimet fuisse legitimum quod diuina sibi despexerit lege coniugii; ac potius libenter accipiat eum, qui anima separatus a Deo est, et a se quoque corpore fuisse diuisum.

Secundum hunc igitur modum etiam de talium filiis accipiendum est, quod illic consequenter asseritur, ubi Apostolus: quod nisi hec sanctificatio inter huiusmodi coniuges proueniret, filii eorum immundi essent, nunc autem sancti sunt. Sancti sunt enim, secundum quemdam modum in comparatione  illorum qui ex utrisque parentibus immunditie diabolice mancipatis contaminatisque nascuntur.

Isti enim ex ea parte qua de sancta carne fidelis parentis, et templo Dei, et Deum unum in suo corde gestantis exorti sunt, nonnichil diuine benedictionis hauserunt, in qua utique benedictione sanctitas continetur, cuius dignatione perstricti, sancti non immerito nuncupantur. Per hanc quidam etiam sanctificationem assumunt, ut ad eam sicut competit perueniant consequendam, iam eius per parentem fidelem rudimenta percipiunt, et odorem sancte adoptionis agnoscunt, precibus Christiani parentis, quibus eis sine ambiguo imploratur diuina misericordia, utique sanctificatio iam prebetur, et plerumque fidelis studio parentis, uel ad uenerabilia loca paruuli deferuntur, uel etiam  nescientibus renatis fonte baptismatis sanctificatio plena confertur. Aut ubi iam capaces rationis exstiterint, adhortatio et insinuatio pii parentis ingeritur. Que omnia sanctificationis instrumenta esse manifestum est, quibus ut [forte aut] ad eius ueniant [F. ueniunt; et infra, dispoliant] firmitatem, aut si ista despiciunt, semetipsos sanctificatione dispolient, et gratiam Dei, que his per affectum parentum ingeritur, euidenter euacuant. Atque ita de sanctis uel de eruditionibus sanctitatis abscissi, in non sanctorum consortia profana rediguntur. De quibus nichilominus sic dicatur, quomodo de parentibus eorum infidelibus preceptum; Si infidelis uult discedere, discedat . Nunquidnam hec genera sanctitatis uel sanctificationis de utroque profano parente  progenitis filiis intimantur? Ecce quid interest inter sobolem ex illo uel isto coniugio procreatam; ecce quemadmodum isti familiares et propinqui sunt sanctificati, atque ideo non immerito sancti sunt editi, et quibus diuina misericordia consequenter eius precibus imploratur, quique cum sanctis educationibus imbuuntur, et sacre religionis initiantur affectu, ad cuius si peruenerint firmitatem, illius per sacramentum sanctificationis plenitudinem consequuntur, cuius per fidelem parentem etiam ante sacramentum rudimenta sumpserunt, per que rudimenta iam sancti, qui sancta institutione preparabantur, non incongrue sunt uocati. Nunquid autem quia dictum est sanctificari infidelem coniugem per fidelem, ita  dictum est, ut iam proprie credulitatis sanctificatione non egeat, ac non magis ideo quia per illam familiaritatem fidelis coniugis percipiende sanctificationi proximus sit et propinquus effectus? Nam si iam sanctificatus diceretur, ut sanctificatione penitus non egeret, non de eodem in consequentibus diceret: Infidelis si uult discedere, discedot; sic ergo et filii eorum nuncupati sunt sancti, quia per sancti parentis affectum capiende sint proximi sanctitatis; non quod iam ipsi propria sanctificatione non egeant, que utique, sicut nullus Christianus addubitat, sine regenerationis sacre mysterio nec sumitur nec habetur; sicut et parens eorum infidelis, sic sanctificatus dicitur per fidelem, ut si tamen ingeste sibi per fidelem coniugem sanctificationis ipse legitimum non suscepit  effectum, infidelis fuerit nuncupatus. Sicut ergo eum, quem per fidelem coniugem sanctificatum dixit, postea nuncupat infidelem, quia proprie ipse uel ipsa non credidit, sic et filii qui per fidelem parentem eo modo sanctificati quo coniux, sancti appellati sunt, nisi ipsi quoque proprie credant, infideles consequenter existunt. Satis enim apparet, secundum quemdam modum sanctificationem hanc coniugis appellatam, qui postea infidelis asseritur; sic ergo et de filiis intelligendum est. Nunquid igitur, quod sepe repetendum est, soboles profanorum huiuscemodi sanctitatis aliqua cuiuslibet parentis portione contegitur, uel aliquibus huiusmodi disciplinis, precibus, adhortationibus cuiuspiam participationem, uel notitiam, uel auditum, uel eruditionem sanctitatis assumit,  que est sub immundorum spirituum dominatione consistens, et diabolicis preuaricationibus, et contagiis mancipata? Hoc modo semper immunda est, quo parentes, quandiu in eadem peruersitate consistit; plerumque autem et per anticipationem  iam esse dicitur quod futurum est, sicut in Euangelio legimus. Quia iehsu moriturus erat pro gente, et non tantum pro gente, sed ut filios Dei, qui erant dispersi, congregaret in unum. Filios Dei certe iam nuncupans qui adhuc essent diffusa gratie euocatione per mundum sacris innouandi mysteriis, in Dei filios adoptandi: uel cum dicitur: Beati qui non uiderunt et crediderunt , iam beati appellati sunt qui adhuc tunc futuri fuerant beati, cum essent  que non uiderant credituri; sicut et plerumque pro faciendis iam facta referuntur, ut foderunt manus meas et pedes meos . Item tanquam profitendo definitur quod non sit causa qualibet interueniente faciendum, sicut beatus Apostolus pro deuotione predicationis iniuncte ad Hispanias se profitetur iturum quod tamen certa dispensatione Deitatis quod fieret non prouenit; alter cum appellatur aliquid esse quod hoc ipsum esse cessauit, uel cessaturum est hoc ipsum esse quod dicitur, ut Iudas apostolus qui preuaricando, quod est appellatus amisit, sicut idem et discipulus dictus est, cum quidem nec Christi discipulus esset, sed potius diaboli, sicut de eo dictum est: Unus ex uobis diabolus  est , quod diaboli esset operarius. Dictus est tamen discipulus etiam cum nec uerus esset, et cessaturus hoc dici. Est et ille modus, quod sepe uelut generaliter et absolute dicitur, cum tamen ad omnes generaliter non pertinere manifestum est, ut cum dicitur Abrahe: In semine tuo benedicentur omnes gentes , omnes quidem gentes benedicentur; nec erit ulla natio sub celo cui non predicetur Euangelium, et tunc ueniat finis; sed ipse gentes non ex integro omnes benedicentur, quia non omnium est fides: uel sicuti est, omnis lingua confiteatur Deo ; cui locutioni sensus ille connectitur, cum ex parte totum sepius nuncupatur: sicut et tunc homo Iuda cum totam gentem procul dubio nominaret. Sic et illi fideles  sancti uideri possunt uocati, quia multi, uel plurimi ex his, per ea que dicta sunt, mysteriis imbuti celestibus, sancti efficientur, et merito iam esse dicti sunt quod futuri sunt, uel ex ea portione, qua per religiosum parentem erant participes sanctitatis, tanquam iam ex integro id essent, sancti sunt nuncupati, uel quia ex talibus filiis multi futuri essent plene sanctificationis heredes.

Iam et isti ex eo quod futuri fuerant nuncupati sunt, et licet hoc essent plurimi forsitan nunc futuri, a parte sanctorum toti sancti generaliter sunt uocati. De resurrectionis uero qualitate, uel de ea que post resurrectionem species sit futura, audiamus Apostolum predicantem, ubi ait: Sed dicet aliquis, Quomodo resurgent mortui? Quali autem corpore uenient ? et humane mentis diffidentiam redarguens, quam merito stultam, que Deo quidquam iudicaret impossibile, nuncupando, competenter ex rerum etiam uisibilium et humanis conuersationibus usitatam similitudinem comparationemque magnificam preclarus doctor inducit, dicens: Insipiens , tu quod seminas uiuificatur, nisi prius moriatur ? Quam similitudinem ad resurrectionem corporis post mortem futuram conuenienter aptauit. Deinde quod secutus adiecit: Et quod seminas, non corpus quod futurum est seminas, sed nudum granum, ut puta tritici et ceterorum. Deus autem dat illi corpus prout uoluit . Ad qualitatem iam et speciem, que post resurrectionem futura est, genus comparationis  adhibere curauit, prout uoluit, inquit. Quid adhuc queris? prout uoluerit Deus, sic dabit unicuique corpus ineffabili potentia suscitatum: sed forsitan arbitreris ideo magis significari non unicuique suum reformandum proprie corpus, cum astruatur prout Deus uoluerit esse reparandum

Diligenter ergo sensum plenius hec tractantis intende, si scire conaris cuiusmodi corpus unicuique sit Deus hoc ipsum prout uoluerit redditurus, et tanquam tibi iam tunc ad ista respondentis Apostoli uerba perpende. Nosse desideras quare resuscitatis hominibus corpus prout Deus uoluerit sit daturus, agnosce prudenter, et unicuique seminum proprium corpus , quod utique non sine causa uir Deo  plenus adnectit, nisi ut futuras hominum huius modi dubitationes expelleret. Audi, inquam, quod sapienter adiecit, et ex similitudine rem ipsam cui comparatur agnosce: et unicuique, inquit, seminum proprium corpus; si in similitudine proprium corpus, ergo et in re, cuius similitudo est, proprium corpus certum est esse reddendum; semina enim ista sine controuersia hominibus comparauit, de quorum utique morte et resurrectione loquebatur: atque ideo singula singulis conferens, quantum ad uiuificanda post mortem corpora pertineret, de grani non prius uiuificati quam mortui comparatione singulari mirabiliter explicauit. Dehinc quali post resurrectionem corpore censeretur esse quisque uenturus, id est, utrum hac conditione, quam moriendo gestauerat,  an longe meliore, nichilominus illa similitudine patefecit, quam secutus exposuit: Et tu qui seminas, nudum granum seminas, ut puta tritici aut alicuius ceterorum; et Deus dat illi corpus prout uult . In hac ergo forma corpus Deum dare, decentius quam obierat, euidenter expressit; sicut in subsequentibus dicitur: Seminatur in corruptione, surgit in incorruptionem; seminatur in ignobilitate, surgit in gloriam; seminatur in infirmitate, surgit in uirtutem; seminatur corpus animale, surgit corpus spirituale . Ecce quemadmodum hominis morientis non hoc seminatur quod corpus est post futurum. Ecce prout uult Deus intelligitur resurrecturis corpus reformare post mortem cum inestimabili sue misericordie uoluntate: quod fuerat in corruptione seminatum,  incorruptibili nobilitate restaurat; quod fuerat terrene conditionis in ignobilitate sopitum, in gloria celesti resuscitat; quod fuerat mortalitatis infirmitate resolutum, redintegrat in immortalitatis decore uestitum; postremo quod fuerat animale defunctum, corpus spirituale restituit, et reformat: que cuncta ad statum meliorationis sublimationisque respiciunt. Illa uero que restat pars comparationis adnexe specialiter ad proprietatem corporis unicuique redhibendam pertinere firmatur, qua consequenter dicitur: Et unicuique seminum proprium corpus; ubi satis apparet in quauis resurgentium claritate proprietatem corporis esse mansuram; nec otiosum quod beatus Apostolus cum de solo humano genere, quod solum est utique suscitandum, nec alia quecunque  substantia hoc est munere decoranda, atque ideo sufficeret ad unum genus hominum unam speciem seminis gratia comparationis adhibere, per quam. et non prius uiuificari quam mori, et honorabilius corpus quam seminaretur exsurgere perdoceret: sed ut diuersi sexus proprium corpus asseret [F. assereret] innouandum, quod in una specie seminis quantum ad similitudinem respiceret, non habebat, ne per hoc et unam tantummodo speciem resuscitandorum corporum futurarum significasse putaretur proprietatum distinctione submota, discreta quecunque seminum genera comparationis sue caute conuenienterque duxit adhibenda, ut proprietatem corporum, sicut dictum est, quam una species discernere non ualebat,  seminum diuersitas indicaret, suppeditaretque plene comparationi facultas per quam ad specialitatem corporum designandam conuenientissime diceretur, et unicuique seminum proprium corpus , ut quod una species cuiuslibet grani, discreto sexu, qui ei nullus estimare non posset exprimende corporum proprietati, sicut sepe iam dictum est, seminum diuersitas intelligentiam ministraret.

Triplex igitur in hac comparatione propositio, disputatio, definitio est; et quantum ad intelligendam resurrectionem pertinet corporalem ex similitudine grani non prius uiuificati quam mortui competens similitudo sufficiensque deprompta est. Quantum uero ad id attinet, quia non id corpus seminatur quod futurum est, sed Deus dat illi corpus prout uult  , in eiusdem continentia lectionis necessario causa reseratur, cum corruptibile corpus seminatum perhibetur incorruptibile redditurum, et cetera, que huic sensui probantur adherere.

Quantum autem ad proprietatem corporum respicit edocendam, plenissime declaratur quod beatus Apostolus nequaquam seminis unius comparatione contentus, per quod proprietatem corporum non posset ostendere, cum id una species, ut supra memoratum est, seminis non haberet, studuit ex seminum diuersitate monstrare unicuique surgentium, qui sunt utique seminibus comparati, proprium corpus esse reddendum. Et resurgent ergo homines uiuificati post mortem, qui utique prius morientibus et postmodum uiuificandis seminibus comparati sunt;  et non hoc quod moriuntur, id est tanquam seminantur, resurgunt, sed Deus eis dat corpus ut uult , ut sit de corruptibili incorruptibile, de mortali immortale, de inspirituali spirituale; ut quod mortis fuerat conditione decoloratum, immortale et decorum integritate reddatur, et proprium corpus sicut unumquodque seminum sine dubio recepturi sunt: quod quia diuerso sexui in uno semine comparari non poterat, ex seminum diuersitate collatum est, ut ex diuersitate seminum corporum proprietas signaretur. Si uero proprium corpus resuscitatus quisque suscipiet, indubitanter est consequens ut unicuique corpus proprium reformetur; quia, sicut dictum est, et unicuique seminum proprium corpus restituitur attributum. Et si unicuique seminum  proprium corpus restitutur, per que utique semina in utroque sexu omne genus hominum designatum est, sequitur ut omne genus humanum, quod in utroque sexu istis est seminibus designatum, proprium sit corpus resumpturum. Hoc nos ex uerbis Apostoli fas est sobria consideratione metiri, ultra que cauendum est temeraria curiositate prorumpere; propter quod etiam commonemur: Altiora te ne quesieris, et fortiora te ne fueris scrutatus . Et, Non alta sapientes, sed humilibus consentientes . Postremo attendentes illud, quod apostolica quoque predicatione firmatum est, quod oculus non uidit, nec auris audiuit, nec in cor hominis ascendit que preparauit Deus timentibus se , quisquis superius  moremati sensus Apostoli non est intelligentia uel comparatione contentus, ad hoc certe, uelit nolit, sine dubitatione constringitur, ut que oculus non uidit, nec auris audiuit, nec in cor hominis ascendit, qualibet audeat sibi mediatione componere, quasi uerbo humani corporis aliqua membra culpabilia, uel decora, uel reprehensibilia sint creata, cum Deus fecerit omnia bona ualde , et unamquamque speciem in suo genere competenti decore subnixam, nisi quod hec, que inhonesta nostra sunt dicta, concupiscentie primordialis decolorasset excessus: que utique sic fuerant instituta, ut ad nutum mentis humane famulantia, tantummodo ex anime rationalis arbitrio ad procreande sobolis causam suis officiis fungerentur. Preter hanc uero causam nichil contra  mentis imperium, que preueniendo insolentius uoluntatem, uel cum id uoluntas expeteret, quidquam rebellionis afferent. Sed postquam anima summis suis subiecta non constitit, pari in seipsa nature contumacis lege punita superbia est, ut huic quoque, id est anime dominio subiecta consequenter obsequia repugnarent, et quod uetiti presumptione contradixerat humane mentis inobediens appetitus, in ea parte corporis indicaret, qua degeneris, ac decolorate superbeque radicis procul dubio uitiosa fuerat generatio propaganda: que utique si hic nisi essent hac exorbitatione fedata potuerant decore tantum humano generi propagando tam honesta quam moderata persistere etiam in corpore sine dubitatione terreno, quanto magis credendum est in spirituali  corpore ineffabiliter decentius hec posse constare; precipue cum nichil iam genitalis officii in illa perpetua claritate gestura sint: sed ad hoc tantum sue speciei formeque non deerunt, ut non aliqua alia forma quam humana, cui promissa resurrectio est, resuscitata iudicetur, nec aliquid sit quod in carnis perspecta resurrectione non maneat, et uideatur alia species suscitata quam integre carnis humane lineamenta designant: que quisque non uult fortasse moderata ratione librare, uelit nolit, ut dictum est, aut ad illud superius reuertetur, ut quod oculus non uidit, nec auris audiuit, nec in cor hominis ascendit , non estimet perscrutandum, aut si ultra conatur erumpere, ipse uideat sue temeritatis abruptum. Quam autem condita sunt honesta humane  membra substantie, etiam res illa nos admonet, quod cum in paradiso nudi essent primi parentes, nichil in his confusionis habuerunt. Unde post peccatum et concupiscentie uirus ingressum, corporum suorum inordinata perturbatione confusi sunt. Atque ideo satis apparet, quod si in illa quauis felicitate paradisi positi, terreno tamen corpore constituti, conspici sine confusione potuerunt, multo magis in illo spirituali corpore, atque in illa sublimi beatitudine, que similitudinem gestura est angelorum, et ut homini in carnis resurrectione nichil desit, integer reformetur. Et ne aliquid deforme Conditor creasse uideatur, si quid de resuscitato corpore subtrahatur bonum, potius eius opus inde etiam comprobetur, ut  eius conditio in illis quoque claritatis decore permaneat, nisi forte isti etiam illic adhuc existiment motus corporeos orituros, ubi  neque nubent neque nubentur, sed sunt sicut angeli . Quod utique si in unam speciem corporis unumque sexum omnes fuerant suscitandi, cur diceretur causa penitus non fuisset. Quin potius cum femineo sexu magis competat nubere, non illic defuturum, sed cessaturum prorsus a nuptiis indicatur. Cum autem nichilominus scriptum sit, ut capiat unusquisque propria corpora que gessit, siue bona, siue mala , quomodo id fiet, nisi uterque sexus in sui corporis proprietate uel iudicium subeat, uel premium beate resurrectionis accipiat? Falluntur autem qui putant illud Apostoli testimonium  sibimet suffragari, quo uidentur asserere in uirilem formam omnes homines resuscitandos, ubi ait: Donec occurramus in unum uirum perfectum . Quid ergo facient cum rursus idem dicat: Despondi uos uni uiro uirginem castam exhibere Christo ? quod huic utique opinioni eorum erit sine dubitatione contrarium, nisi mysterio competenter inspecto modesta mente cognoscant qualiter utrum conueniat, quid itaque uelit sibi, quod in utroque sexu describat Ecclesia, quantum Domino reserante sentimus, exponimus. Ab initio Christum et Ecclesiam humana carne similitudine coniugii designatam sancta Scriptura testatur. Proinde cum femineo sexu censetur Ecclesia, iufirmitas quidem humane conditionis ostenditur, que tanquam in Ecclesia coniuge  Christi conuenienter exprimitur; sed nomine uirginitatis, uel continentie eius propositum uel integritas fidei, de qua et ipse B. Apostolus disserit, intimatur. Cum uero dicitur, Donec occurramus omnes in uirum perfectum, nec diuersum est, nec diuinum [F. diuisum]; quoniam quidquid in Ecclesie corpore continetur, que cum Christo una caro est sacri lege coniugii, etiam ipsius caro modis omnibus in sexu fieri utroque quod dictum est siue illic uirginem castam, siue huic uirum perfectum, ut ita sint in Ecclesia catholica intemerata fide uiuentes, et sancto proposito continentes. Licet adhuc possit in infirmitate conditionis humane, ut tamen per unam carnem Ecclesie et Christi, id est coniugis et uiri, in ipso quoque uirilem accipiat firmitatem uigoremque-perfectum, cuius per Ecclesie  uirgineam fidei castitatem, quam cum eodem una caro fiunt, et uiri membra perfecta; ubi illa quoque beati apostoli Pauli uerba tractanda sunt, quibus ait: Omnes nos in unum corpus baptizati sumus in Christo . Quantum ad unitatem utique pertinet sacramenti unum corpus sumus in Christo; quantum ad sexuum diuersitatem ipse alibi dicit: Siue uir, siue mulier, omnes unum sumus in Christo : cum suo enim toto corpore, quod eius est plenitudo, perfectus est Christus; et ideo quia per unum idemque mysterium, licet diuersi sexus, unum tamen corpus accipitur, per cuius corporis plenitudinem perfectus est Christus. Cum ergo uir Christus Ecclesie tanquam coniugis sue et caput  sit et uirtus atque perfectio, merito omnis Ecclesia in hunc unum uirum perfectum, cuius est una caro, perhibetur occurrere.



DECRETA DUO. 



PRIMUM.

Repeti non possunt que triginta annis quiete possidentur.

Post quingentos annos constituta Christi quosdam audio uelle subuertere, cum triginta annorum lex hominum non possit abrumpi.



SECUNDUM.

Non oportet ab eorum eleemosynis abstinere post mortem, quibus in uita communicare non destitimus.

Nec quisquam uobis omnino persuadeat, Acacio preuaricationis sue crimen fuisse laxatum: quia qui  postquam in collegium recidens prauitatis, iure meruit ab apostolica communione secludi, in hac eadem persistens damnatione defunctus est, absolutionem, quam superstes non quesiuit omnino nec meruit, nec mortuus iam potest impetrare. Siquidem ipsis apostolis Christi uoce delegatum est: Que ligaueritis super terram , et reliqua. Ceterum de eo qui in diuino iudicio est constitutus, nobis fas non est aliud decernere, preter id in quo eum dies supremus inuenit: atque ideo nisi eius nomine refutato, ceterisque consortibus huius erroris, cum nullo prorsus eorum participare debetis mense dominice puritatem, quam maiores nostri semper ab heretica magnopere seruauerunt pollutione discretam.



[1 1Kb] CONSTITUTA GELASII PAPAE, QUAE EPISCOPI IN SUA ORDINATIONE ACCIPIUNT;


.

Papa ille clero, ordini, et plebi consistentibus ciuitate illa, dilectissimis filiis [2 1Kb] in Domino salutem.

Probabilibus desideriis [3 1Kb] nichil attulimus tarditatis. Fratrem [4 1Kb] iam et cepiscopum nostrum illum uobis ordinauimus sacerdotem. Cui dedimus in mandatis ne unquam ordinationes presumat illicitas; ne bigamum, aut qui uirginem non est sortitus uxorem; qui neque illitteratum, uel in qualibet corporis parte uitiatum, aut expenitentem, uel curie, aut cuilibet  conditioni obnoxium, notatumque ad sacros ordines permittat accedere. Sed si quos huiusmodi forte repererit, non audeat promouere. Afros passim ad ecclesiasticos ordines pretendentes nulla ratione suscipiat, quia aliqui eorum Manichei, aliqui rebaptizati sepius sunt probati. Ministeria atque ornatum Ecclesie, uel quidquid illud est in patrimonio eiusdem non minuere studeat, sed augere. De reditu uero ecclesie uel oblatione fidelium quatuor faciat  portiones: quarum unam sibi ipsi retineat, alteram clericis pro officiorum suorum sedulitate distribuat, tertiam pauperibus et peregrinis, quartam ecclesiasticis fabricis nouerit reseruandam. De quibus diuino erit redditurus iudicio rationem. Ordinationes uero presbyterorum seu diaconorum non nisi quarti, septimi, et decimi mensium ieiuniis; sed et ingressu quadragesimali atque [5 1Kb] medio, uespere sabbati nouerit celebrandas. Sacrosancti autem baptismi sacramentum non nisi in Paschali festiuitate et Pentecoste meminerit esse prebendum, exceptis his qui mortis urgentur periculo, ne in eternum pereant, talibus oportet remediis subueniri. Huic ergo sedis nostre precepta seruanti deuotis animis obsequi uos oportet, ut irreprehensibile placidumque fiat corpus  Ecclesie, per Christum Dominum nostrum, qui uiuit et regnat cum Deo Patre omnipotente et Spiritu sancto per omnia secula seculorum. Amen. Et subscriptio eius. Deus uos incolumes custodiat, dilectissimi filii.



EPISTOLA Xu.

Narrat que a Rustico Lugdunensi episc. acceperit subsidia et quantas ab Acacio sustineat persecutiones.


Dilectissimo fratri Rustico Gelasius.

Inter ingruentium malorum turbines et uariarum tentationum quibus pene mergimur afflictationes, tua nobis caritas, amantissime frater, grande solatium propinauit. Quid enim consolatius posset accidere quam uidere fratres carissimos inuicem compatientes  et partem oneris ferentes, quibus non minima benedictionis portio collata est. Benedictus Deus, qui tua erga nos taliter affecit precordia, ut non tantum que patimur, animo sentias, sed ea monstres in sancte tributionis exhibendo misericordiam, qualem habeas in compassiuo corde caritatem, et adiungas ad dulcissime consolationis sermones que sunt precipue inter amicos opitulationes. uerum dilectionem tuam non fatigabimus scribentes quam in arcto fuerimus. Scit frater noster et cepiscopus Aeonius  quam utile fuerit et quod misit, et quod ad nos misisti subsidium. Ceterum frater noster Epiphanius , qui ad gentis sue releuandos et redimendos captiuos ad partes uestras destinatur, fraternitatem tuam certiorem  faciet quantam ob impiissimi Acacii causam persecutionem sustinemus. Sed non deficimus, et inter tot pressuras nec cedit animus, nec relaxatur zelus, nec subuertit metus. Sed licet aporiantes et angustiati, confidimus in eum qui dabit cum tentatione prouentum: et si ad tempus sinit deprimi, non patietur opprimi. Fac, carissime frater, ut tuus tuorumque in nos, uel potius in sedem apostolicam non cesset affectus. Qui enim in petra solidabuntur  cum petra exaltabuntur. Adiuua fratrem nostrum Epiphanium, et sentiat quia me amas; et cum redierit ad propria, scribat dilectio tua tam que sibi quam que fratribus nostris et cepiscopis per Gallias  constitutis circa impiissimi Acacii causam uidebuntur. Deus te prestet incolumem, frater carissime. Datum uIII calend. Februarias, Asterio et Presidio uu. CC. consulibus .





APPENDIX PRIMA. uARIA FRAGMENTA. 



GELASIUS PAPA.



Quid noue edificationi antiqua ecclesiarum poterit preiudicare diuisio, cum in ea non futura, sed que erant presentia finirentur? Nunc autem ad hanc basilicam que dedicanda est, illud debet summa intentione disquiri, quis, id est, cuius ciuitatis, ex eadem re, antequam basilica que fabricata est fundaretur,  baptizauerit incolas, aut ad cuius consignationem sub annua deuotione conuenerint. Non enim terminis aut locis aliquibus conuenit definiri, sed illud facere diecesim quod superius continetur, ut constet commanentes a quo fuerint lauacri regeneratione purgati. Et ideo, fratres carissimi, amotis ambagibus, et omni circuitione submota, hoc uos modis omnibus conuenit inuestigare, ut ille maxime ad consecrationem uocetur, cui per hunc modum, quem prescripsimus debere, permitti noueritis. In ceteris etiam ecclesiis quas post constitutum quod gestis sancte memorie Leonis pape in synodo nuper relectis in his locis que distincta sunt per subreptionem ab uirunnis [1 1Kb] episcopo constiterit consecratas, hec eadem et requirenda, et sunt modis omnibus ordinanda; ita tamen ut documentum quod superius diximus in omni constitutione seruetur; quia quidquid supplosis petitionibus claruerit postulatum, id in irritum merito tanti presulis erit contemplatione deducendum.



GELASIUS IN DECRETIS DULCIO DEFENSORI.


Experientia tua presenti admonitione suscepta filiis nostris uiris magnificis Aemiliano magistro militum, et Constantino iudici, et Ampelio ex nostra exhortatione dicere non omittat. Ecce, sicut magnitudinis uestre desiderium postulauit, sine mora aliqua, et sine ullo dispendio, ita ut nec ipsas dare ecclesiasticis officiis consuetudines sineremus, Anastasium diaconem Lucerine ciuitati ordinauimus sacerdotem. Propterea nunc magnificentia uestra eiusdem episcopi uel Ecclesie Lucerine utilitatibus in uniuersis que sunt necessaria libenter impendat, et competentia uigilantie sue tribuat Christiana deuotione solatia.



STEPHANO EPISCOPO GELASIUS.

Oportuerat Antistiam, que direxit petitorium in desiderata sibi pudicitia permanere, quia non  facile contemnere debuit, quod facile prius credidit postulandum. Pertractato enim et maturato consilio iuuentutem suam, uel ea que petitorio debuit estimare, [a 1Kb] nec contra electionem uiduitatis indicte suffragia postmodum et occasiones rumpende querere castitatis. Sed quia mutabilem mentis errorem ferende culpe cupiditate temerauit, et maritum potius incontinentie sue, quod nullis prohibetur legibus, exquisiuit, supradictam processioni solite noueris esse reddendam, et ut accessus ecclesie et ministeriorum sacra communione potiatur.



GELASIUS PAPA MAXIMO ET EUSEBIO EPISCOPIS.



Licet regulis contineatur antiquis, parochias unicuique ecclesie pristina dispositione deputatas, nulla posse ratione conuelli, ne per consuetudinem pessimam exempli mali temeritate crescente, ubique uniuersalis confusio nasceretur, iam in decretis nostris ante non multum temporis destinatis, omnia iussimus,  que taliter fuerant inuasa, restitui. Sed quia temeritas peruadentium legem sibi putat posse generari, si sceleri suo pertinaciam retentionis adiungat, ea que inter fratrem et cepiscopum nostrum Constantinum Camiscane Ecclesie sacerdotem, et directos ab Anconitano pontifice decreuimus, per uos impleri cupimus. Tunc formam in ceteris cogitationibus que sit sequenda perscripsimus. Nulla igitur presumptione statum parochiarum, qui perpetue etatis firmitate durauit, patimur immutari, quia neque negligentia pontificis, neque temporalis adiectio, que per incuriam forte generatur, nec ignauia faciente consensus, nec surripiente supplicatione preceptio diuellere potest semel diecesim constitutam, ex qua semper ad regenerationem atque consignationem plebsideuota consistit.



IDEM IUSTINO ARCHIDIACONO ET FAUSTO.

De rebus ecclesie in quatuor partes diuidendis.

uobis et fame uestre consultum duximus, ut  pontificis uestri loco uobiscum ab eodem aliquis subrogetur, qui eius nomine pariter uniuersa disponat, quatenus omnia predia ad uestrum reuocetis studium, ne cuiquam clerico pro portione sua solum aliquod ecclesie putetis esse deputandum, ne per incuriam negligentiamque minuatur, sed omnem pensionis summam ex omnibus prediis rusticis urbanisque collectam ad antistitem deferatis. Ex qua tamen collectione habeatur ratio, quod ad causas uel expensas accedentium necessitatum opus esse perspicitur, ut de medio sequestretur, et quarte portiones uel fidelium oblationes de hac fiant modis omnibus pensione, ita ut unam sibi tollat antistes, aliam clericis pro suo iudicio et electione dispertiat, tertiam pauperibus sub omnium conscientia faciat erogari. Fabricis uero quod competit ad ordinationem pontificis erogatione uestra decernimus pendendum. Si quid forte ab annua remanebit expensa, electo idoneo ab utraque parte custode condatur in  thecis, ut si maior emerserit fabrica, sint subsidio que diuersi temporis diligentia potuerint custodiri, aut certe ematur possessio, que utilitates respiciat communes.



INCIPIUNT DICTA GELASII PAPAE.


Catechumeni, Latine dicuntur instructi uel audientes, ii sunt qui fidem Christi instructi audiunt Christi precepta, et recte credunt, et etiam a sacerdote consignati sunt, et per exorcisma purgati,  et resipiscunt, sed necdum sacro baptismate sunt abluti. Penitentes hi dicuntur in canone qui de criminibus, de maioribus culpis agunt publice penitentiam. Et sciendum est quia secundum preceptum canonis non licet fidelibus, id est iam baptizatis, missas in ecclesia cum audientibus, id est catechumenis stare tempore orationis et canonice laudis, et simul cum eis orare et psallere. Neque clericis, aut aliis laicis licet cum penitentibus simul mixti orare aut psallere . . . . . antiquitus proprius statutus locus, aut extra ecclesiam, aut in initio introitus ecclesie, ubi ad orandum et audiendum diuinum officium stabant catechumeni, id est instructi uel audientes, et infra ecclesiam. Super istos erat similiter proprie locus statutus ubi stabant penitentes, ut omnes in ecclesiam intreuntes scireut eos de crimicalibus culpis penitere, et orarent pro eis, et illi per hec humiliati magis reciperent ueniam delictorum suorum. Et super hos in alio ecclesie spatio stabant ceteri fideles laici, segregati tamen a clericis. Cumque autem  in aliquibus capitulis canonis dicatur ut pro  quacunque criminali, id est grauiori culpa eiiciatur ab ecclesia quicunque, non est intelligendum ut funditus prohibeatur ab omni conuentu et auditione diuine laudis, et preceptorum Domini; quod nimis absurdum est, et contra preceptum diuine clementie, ut eger a diuina excludatur medicina Dei, qui pro salute peccatorum est incarnatus et passus; et abiectus ab omni conuentu et consolatione fidelium diabolo tradatur. Sed predicta rationabiliter intelligendum est, ut eiiciatur a communione, id est consortio aliorum fidelium, qui intra ecclesiam stant tempore orationis et laudis Dei, et stet per statutos annos ad orandum et laudes Dei audiendum extra ecclesiam inter audientes, id est catechumenos; et expletis his omnibus secundum iudicium commisse culpe intret in ecclesiam in communionem, id est consortio orationis cum penitentibus, inter quos, expletis iterum annis secundum iudicium culpe sue, redeat plenius a communione, id est consortium ceterorum fidelium, et perceptionis sacri corporis et  sanguinis Christi.





APPENDIX SECUNDA. CANONES GELASIO ASCRIPTI. 





MONITUM.

Inter ueteres pontifices fere nullus occurrit, si Gregorium Magnum et forte etiam Leonem excipias, cuius nomine tam multa decreta inscripta apud ueteres collectores legantur. Ego illa omnia uel fere omnia hic sub uno ueluti conspectu exhibere aggressus sum; non quod omnia sinceros esse Gelasii fetus existimem; sed eodem plane consilio quo et ceteri ante me conciliorum collectores, minus etiam sincera, sed que ab aliis sincera habita sunt danda esse iudicarunt. Porro istis colligendis usus sum precipue codicibus Burchardi, Iuonis, et Gratiani. Adieci notulas interdum meas sed breuiores,  et que facile ad uariantes ex mss. codd. acceptas pertinent. Adiungere potuissem et singulorum censuras, sed cum dicti mei rationes afferende essent, nimis in longum me res illa protraheret. Adeant qui uoluerint preclarum opus Caroli Sebastiani Berardi Uneliensis presbyteri in regia Taurinensi academia iurisprudentie studiis prefecti inscriptum: »Gratiani canones genuini ab apocryphis discreti,« Taurini 1752, quatuor in uolumina diuisum.



GELASIUS MAIORICO ET IOANNI EPISCOPIS.

Non esse sumendum corpus Domini sine calice.

Comperimus autem quod quidam in eadem regione, sumpta tantum corporis sacri portione, a calicis sacri cruore abstineant. Qui procul dubio nescio qua superstitione docentur obstringi; aut integra sacramenta percipiant, aut ab integris arceantur, quia diuisio unius eiusdem mysterii sine grandi sacrilegio non potest prouenire.



GELASIUS MAIORICO ET IOANNI EPISCOPIS.


De his qui duos episcopos suos occiderunt ut amplius episcopo careant.

Ita nos quidem Latinorum cedes geminata pontificum horrendi sceleris atrocitate confudit, ut diu constitutio nostre deliberationis hesitaret; dum et ingerere quemquam parricidialibus exemplis dubitaremus antistitem. Quapropter iam uelut usum consuetudinemque sacrilegam declinantes, catenus religioni duximus consulendum ut parecie uices ab extrinsecus positis sacerdotibus gubernentur, quia ibidem commanentes ferro didicerunt necare pastores, inauditoque facinore  hec reperta sit  ciuitas, que presules ministrando sibi fidem Christianam sine persecutione prosternat. Curandum est igitur ut illic funesta pernicies cessatione propriorum sanetur antistitum, atque ita saltem furoris tanti materies subtrahatur, eoque modo uel illa, dum in quos seuiat non habebit, ab huiusmodi cessatione desistat, uel aliis imitantibus dira contagia non prebeat. Egeat ergo episcopalibus subsidiis sibimet aliunde depensis, que sacram in suo gremio collatam fuso crudeliter macularat sanguine dignitatem; quia in utroque hac est ultione plectenda, siue scilicet instinctu domestico, seu furiis incitata, nefas hoc committit exterius. Prebeat ergo dilectio uestra in hoc statu posite  ministerium uisitationis ecclesie; et aut conueniendo pariter aut uicissim prout qualitas rerum, causaque poposcerit, diuina ministeria [al. mysteria] representet ingratis; ne cum deuitamus zizania, dominica uideamur preterire frumenta.



GELASIUS IOANNI EPISCOPO.

Nos ausus impii commouere Aselli, qui archidiaconatus fungebatur officio; nam cum duro casu lethaliter sauciato pontifice pre ceteris ecclesiam custodire debuerit, ac ne quid de episcopali domo subduceretur, et eum ipsum in tumultu presenti permisit occidi, cum ad fatendum seruari debuisset, utrum hec sua uoluntate peregerit, aut cuiusquam precipitatus impulsu, et prius ab eo, quia idem creditarius presulis fuisse dicitur interempti, ecclesiastica requiri substantia. Quis autem non euidenter intelligat propter hoc precipuum dictum citius fuisse sublatum, quatenus nec complices proderet, et ignorata facultas  ecclesie facilius direptionibus subiaceret? Nam et libellarius incisus episcopi perhibetur inuentus, et uir bonus Asellus ac suo gradu dignus  prius in se decretum, adactis ecclesie ministris compulit celebrari, quam de excessu secundum tramitem uetustatis ad sedis apostolice notitiam relatio mitteretur. Quam sit autem intolerabile malum quis Christianus addubitet? ut cum soleat etiam communi sorte defuncto pontifice transitus eius ante omnia nuntiari, competens deputari uisitatio, atque ita de subrogando sacerdote tractari, hic unus exstiterit, qui interfecto religionis antistite, de suo mox honore cogitauerit, quam studuerit deferre quod gestum est. Ubi tametsi latet extrinsecus quid agatur; tamen affectate potestatis abruptum, conscientiam suspicione non exuit, defuncti locum pariter  ambientis  interim ne quis hoc unquam audeat usurpare, quod ante istum nullus est ausus, ab officio quod gerebat, nostra sit auctoritate submotus, donec quid in perpetuum de tali ordinari censeamus plenius retractetur. Si qua sane iuris ecclesiastici subtulisse conuincitur modis omnibus reformare cogatur.



GELASIUS ELPIDIO EPISCOPO.

Sacrosancta religio, que catholicam tenet disciplinam, tantam sibi reuerentiam uindicat, ut ad eam quilibet nisi pura conscientia non audeat peruenire. Nam quomodo ad diuini mysterii consecrationem celestis Spiritus inuocatus adueniet, si sacerdos, et qui eum adesse deprecatur, et criminosis plenus actionibus reprobetur?



GELASIUS HELPIDIO EPISCOPO uOLATERRANO.

Absque auctoritate Romani pontificis ad comitatum episcopi proficisci non audeant.

 Quo ausu, qua temeritate rescribis Rauennam te parare proficisci, cum canones euidenter precipiant nullum omnino pontificem nisi nobis uisis, atque consultis, ad comitatum debere contendere , quemadmodum tibi putas licere, quod non licet; nisi quod hoc officio carere festinas, quod his excessibus te ostendis indignum?



GELASIUS MAXIMO ET EUSEBIO EPISCOPIS.

Licet regulis contineatur antiquis parochias unicuique ecclesie pristina dispositione deputatas nulla posse ratione conuelli, ne per consuetudinem pessimam exempli mali temeritate crescente ubique uniuersalis confusio nasceretur, tamen etiam decretis nostris ante non multum temporis destinatis omnia iussimus, que taliter fuerant inuasa, restitui; sed quia temeritas peruadentium legem sibi putat posse  generari, si sceleri suo pertinaciam retentionis adiungat; ea que inter fratrem et cepiscopum nostrum Constantium Camiscane Ecclesie sacerdotem, et directos ab Anconitano pontifice decreuimus, per uos impleri cupimus. Tunc formam in ceteris cognitionibus, que sit sequenda prescripsimus. Nulla igitur presumptione statum parochiarum, qui perpetue etatis firmitate durauit, patimur immutari, quia negligentia pontificis neque temporalis obiectio, que per incuriam forte generatur, nec ignauia faciente consensus, nec subripiente supplicatione preceptio diuellere potest semel diecesim constitutam, ex qua semper ad regenerationem, atque consignationem plebs deuota conuenit;  territorium enim non facere diecesim olim noscitur ordinatum.



GELASIUS EPIPHANIO EPISCOPO.

Ad episcopos ceteros direximus iussionem, ut eos qui ecclesias uiolasse perhibentur, accessu earum  iudicent esse non dignos.



GELASIUS uICTORI, CONSTANTINO, MARTYRIO, FELICISSIMO, SORANO ET TIMOTHEO EPISCOPIS.

Frater et cepiscopus noster Epiphanius sua nobis relatione suggessit, Benenatum et Maurum Beneuentane municipes ciuitatis in contumeliam religionis acerba nimis et plectibili contumacia prosiluisse, qui confugientem ad ecclesie septa curialem suum, nec illic quidem tutum, aut de iniuria securum esse siuerunt, ausi temerarie menti admittere quod nec potestatibus quidem uel principibus unquam licuit perpetrare, ut hominem in sanctuariis constitutum, captata sacerdotis absentia, reluctantem, reclamantemque uiolenter abstraherent, quos, quantum nobis  sua suggestione patefecit, merito indignos esse sacra communione iudicauit. Et si reuera tanti facinoris constat admissum, nostra etiam auctoritas in hac parte consentit. Nec enim ad supplicandum iure debet admitti, ubi admittere sacrilegium non dubitauit. Nullus enim intra limina tante uenerationi deputata utrumque sibi licere existimet pro sue uoluntatis arbitrio, ut humilitatem sibi uindicet et furorem. Et ideo, fratres carissimi, supradictos, si manifesta reos facit conquestio, ab omnibus parochiarum uestrarum ecclesiis nostre preceptionis auctoritate prohibete, ut non solum hi qui in iniuriam sanctorum locorum prosiluisse probabuntur merito consequantur pro facti sui qualitate uindictam, uerum etiam ceteri a tali presumptione ultionis istius timore reuocentur.

De sinceritate huius epistole in utramque partem disputat Berardus, et rem in medio relinquit; mihi nichil uere suspiciosum occurrit.



GELASIUS IUSTO EPISCOPO.

 Dilectio tua studeat quesita omnium fideliter rerum ueritate, ut si de spatis de quibus memoratur orta contentio definitio dudum certa processit, intemerata seruetur. Alioquin si nichil unquam constiterit terminatum, tunc de prescriptione temporum si qua pars [1 1Kb] dissidet prebeat sacramentum; [2 1Kb] ut tamen que hactenus possedisse perhibetur, iusiurandum sinatur offerre.



GELASIUS MARTYRIO ET IUSTO EPISCOPIS.

De seruis sine consensu dominorum ordinatis.

Ex antiquis regulis et nouella [3 1Kb] synodali explanatione comprehensum est personas obnoxias seruituti cingulo celestis militie non precingi. Sed nescio utrum ignorantia an uoluntate rapiamini, ita ut ex hac causa nullus pene episcoporum uideatur extorris. Ita enim nos frequens et plurimorum querela circumstrepit, ut ex hac parte nichil penitus putetur constitutum. Actores siquidem illustris uiri, filii nostri  Amandiani grauiter conqueruntur, homines suo iuri deditos, alios adhuc clericos, alios iam diaconos ordinatos, cum non solum post modernum, quod tantorum pontificum collectione sub omnium saluberrime prouisionis assensu constat esse perfectum, huiusmodi personas suscipi non debere, uerum etiam si qui forte in diuine cultum militie ante fuerint ignorantia faciente suscepti, eliminare prorsus, et exutos religioso priuilegio ad dominorum possessiones iusta debuerint admonitione compelli. Et ideo, fratres carissimi, quos supradicti uiri actores in clericatus officio monstrauerit attineri, discussos et obnoxios ac probatos custodito legum tramite sine intermissione restituite, ita ut si quis iam presbyter reperitur, in eodem gradu peculii sola amissione permaneat. Diaconus uero aut uicarium prestet, aut si non habuerit, reddatur. Residua officia sciant neminem posse ab obnoxietate, si conuincitur uindicari, quatenus ordine custodito nec dominorum iura, nec priuilegia illa ratione turbentur.



GELASIUS [4 1Kb] RUFINO ET IUSTO EPISCOPIS.


Honorati et primarii uarulane  ciuitatis fusius nobis precibus supplicarunt, sicut habetur in subditis, quibus etiam subscriptionem propriam commodarunt, se ab Agnello diacono graui contumeliarum genere fuisse maceratos, ut etiam res periurii  se asserant inclinatos; et ideo, fratres carissimi, secundum petitorii fidem supradicto diacono ad uestrum iudicium, imminente Laurentio Romane Ecclesie defensore, mox deducto, ueritatis assertione discussa, si constiterit integritas supplicantium, aut intenta doceat diaconus, aut de eius proteruitate noueritis esse uindicandum, quatenus de tantis excessibus memorate improbe  temeritatis exclusus ultio digna comitetur, et qui se conuiciis triuialibus implicauit, sacre communionis arceatur accessibus.



GELASIUS CRESCONIO ILLUSTRI.

Illud te modis omnibus uolumus custodire, ne quis episcoporum Sicilie de parochiis ad se pertinentibus nomine cathedratici amplius quam duos solidos presumat accipere, neque compellere presbyterum aut clerum parochiarum suarum supra uires suas eis conuiuia preparare.

Utrumque affert Iuo p. 3, cap. 135 et 136, et ex Iuone Gratianus 16, q. 3. Dilectio cap. Illud te modis. 10, q. 3. Postremum hoc fragmentum Gratianus non Gelasio, sed Pelagio tribuit; at cum ex Iuone accepisse Gratianus facile iudicetur, ideo cum Iuo Gelasium legat, idem et Gratianum scripsisse oportet. Est autem canon a disciplina siue Gelasii siue Pelagii etate uigente abhorrens.



GELASIUS IUSTINO ARCHIDIACONO ET FAUSTO DEFENSORI.

 Quod episcopo nullo commento res liceat Ecclesie alienare, et quod priuilegia omni ratione integra conuenit seruari.

uolatorane ecclesie actus uel patrimonium, quod hactenus comperimus destitutum, uel post damnationem Eucaristi, quo fuerat deprauante dispersam, cure uestre decreuimus esse delegandum, ut diligentia qua uos pro ecclesie utilitatibus existimamus esse uigilantes, predia culture restituatis antique; reuocetis si quas sunt uendita aut donata mancipia, possessiones etiam ab Ennatio et Oppilione episcopis uel ceteris quouis iure uideritis teneri  nichilominus reuocentur; sit emptoribus ad eum recursus, qui presumpsit aliquid de ecclesie rebus illicita uenditione distrahere; ita ut pensiones annuas ad pontificem deferatis, cui priuilegia sua integra conuenit omni ratione seruari, ut eius dispensatione portiones proueniant consuete,  ita ut portionem quartam, que ad eos pertinet, sua pontifex ordinatione distribuat, prout cuiusque locum meritumque cognoscit. Pariter etiam ex fidelium oblatione faciendum, ut quartam clericis eroget pro consideratione sue electionis, antistes. Fabricarum etiam portio, episcopo sciente et disponente uestra erogatione pendatur, quatenus nichil penitus in detrimentum alicuius rei patiamini generari. Si quid uero in ecclesie uestre damnum, aut in his que sunt preceptionis nostre prohibita pontificem uestrum uideritis admittere, mox nostris auribus relatione signate, ut quid fieri debeat censeamus. Decimas iusto ordine non tantum nobis, sed maioribus uisum est, plebibus tantum ubi sacrosancta dantur baptismata deberi.



GELASIUS HERCULENTIO, STEPHANO ET IUSTO EPISCOPIS.

De eadem re.

 Frequens equidem, et assidua nos querela circumstrepit de his pontificibus qui neque antiquas regulas, nec decreta nostra nouiter directa cogitantes obnoxias possessionibus, obligatasque personas uenientes ad clericalis officii cingulum non refutant. Nuper etenim actores illustris femine Placidie petitorii oblatione conquesti sunt, Sabinum Marcellianensis siue Casilinatis urbis, Antiochum seruum iuris patrone sue absentis domine occasione captata, ad presbyterii honorem usque productum, eiusque fratrem Leontium clericalis officii priuilegio decorasse. Et ideo, fratres carissimi, inter supradictos actores, et eos qui conditionis extreme repetuntur, obiectam cognitionem uobis nostra auctoritate deputamus, ut omni ueritate discussa, si reuera obiectam sibi maculam iustitie refragationis non potuerit ratione diluere,  Leontium clericum, quem gradus prefinitus legibus non defendit, ad sequendam [1 1Kb] cognitionis sue necessitatem modis omnibus redhibete. Antiochum uero, quia per sacerdotium non iam potest retolli, si in suam ecclesiam in hoc in quo est honore desiderat collocare, non ueluti redditum sibi, sed habeat pro ministeriorum celebratione susceptum.



GELASIUS PHILIPPO ET CASSIODORO.

Celestini causa talis est, quas uos quoque non arbitror ignorare, siquidem hic conscius conuictus in cede parentis, et episcopi, quemadmodum gestorum tenore monstratur, cunctorum iudicio nullatenus estimatus est officio dignus altaris, eique pro tam detestando facinore unius anni interdicta communio est. Quatenus penitudine competenti tanti facinoris curaret abruptum. Quod etiamsi a nobis iuberetur, ipse magis cogitans diuini corporis sacramentum debuit ad hoc mente purgatiori remeare. Quod tempus tamen aut expletum, aut prope iam putamus  exactum; post quod ei communionis facultatem patere non dubium est, ut et sententia synodalis possit abrumpi, et ut illi magis prosit, ualeat maiori satisfactione mundari.



GELASIUS SECUNDINO uISINENSI [2 1Kb] .

De correptione eius qui magica arte criminatus sit.

Atroces iniurias indecorum prorsus ducimus ministrorum Ecclesie uocibus irrogari, talia laicorum cum plerumque refugiant actiones. Tempus bonum siquidem honesta femina didicerat a magistro Paulo diacono, que non solum suggerit criminibus appetitam, uerum etiam in damnata arte magice exsecrationis conscientiam miscuisse. Et ideo, frater, in supradictos te decreuimus cognitorem, ut si predictum diaconum proteruitas ista conuincit, postquam indecenter probatus fuerit mulier inciuiliter appetisse, aut eumdem ad astruenda que iactauit astringas, aut digna correctione compescas.



GELASIUS QUINIGESIO EPISCOPO.


Ut Iudei conuersi honorentur.

uir clarissimus Telesinus, quamuis Iudaice credulitatis esse uideatur, talem se nobis approbare contendit, ut merito nostrum appellare debeamus; qui pro Antonio  parente suo specialiter postulauit ut eum dilectioni tue commendare debeamus; et ideo fratrem supradictum uoluntatis nostre mandatorumque respectu ita te habere conuenit, ut non solum in nullo penitus opprimatur, uerum etiam in quo ei opus fuerit tue se gaudeat dilectionis adiutum.



GELASIUS PAPA QUINIGESIO EPISCOPO.

In nullam transferatur personam res in litigio posita ante cognitionis euentum.

Quia res in litigio posita in nullam transferri potest omnino personam, donec legitime cognitionis euentu, cui potius debeatur, iudiciaria disceptatione possit agnosci, ex eadem re quispiam non sinatur exigere  pensiones, sed in eodem statu, re eadem posita, in quo uidetur  ante constituta, quisquis sibi putat quippiam posse competere, iuridico pulset examine, preiudiciis omnibus inde submotis.



GELASIUS SIRACUSIO CONSTANTIO ET LAURENTIO EPISCOPIS.

Quam diligenter examinandum sit de seruis Iudeorum.

Iudas, qui Iudaice professionis exstitit mancipium, iuris sui quod ante paucos annos se asserit comparasse, nunc ad ecclesiam uenefranam confugisse suggessit, sicut petitorii tenor annexus ostendit, eo quod dicat sibi ab infantia Christiano nuper a prefato domino signaculum circumcisionis infixum. Quapropter diligenter uestra inter utrumque sollicitudo  rerum fideliter examinet ueritatem, quatenus nec religio temerata uideatur, nec seruus hac obsectione mentitus competentis iura domini declinare contendat.



GELASIUS MAIORICO SERANO ET IOANNI EPISCOPIS.

Ne quis contra ecclesiasticam satisfactionem excommunicatis communicet.

Celestinus presbyter fratris et cepiscopi nostri Serani qui contra pontificale iudicium, contraque apostolice sedis mandata prorumpens supradictis communionem sacram ministrare presumpsit, cum non potuerit ignorare sententiam proprii sacerdotis ab officio protinus ecclesiastico repellatur, ut nullus Ecclesie ministrorum contra pontificalia statuta uenire contendat.



GELASIUS PAPA FAUSTO MAGISTRO MILITIAE.

Mortuos suscitasse legimus Christum, in errore mortuos absoluisse non legimus, et qui hoc certam  faciendi solus habuit potestatem beato Petro apostolo principaliter mandat: Quecunque super terram ligaueritis, erunt ligata et in celo, et quecunque solueritis super terram, erunt soluta et in celis . Super terram, inquit, nam in hac alligatione defunctum nunquam dixit absoluendum.



GELASIUS IOANNI EPISCOPO [1 1Kb] uIuANENSI.

Exemplum uindicte in eos qui se iustas habere causas mendaciter fingunt.

Uxor Felicis, et filia Romam  peruenerunt: siquidem hunc ipsum primum se ad barbarorum basilicam conferentem, seque bonas causas habere iactantem egredi sub hac conditione precepimus, ut si actus suos fideliter et rationabiliter allegaret, nichil contra eum prorsus asperum fieri, durumque pateremur; alioquin si contra fidem et utilitatem dominicam uenisse probaretur, ipse sibimet imputaret, atque ordinationi congrue subiaceret. Qui superueniente filio nostro uiro spectabili Orthasio,  sic est ad singula queque conuictus, ut os aperire non posset, et uera esse, que huic obiicerentur propria uoce fateretur, ideoque tenetur mancipatus custodie.



GELASIUS HONORIO EPISCOPO.

De hominibus ecclesiastici iuris ne testamenti sibi paginam faciant.

Illud etiam sinceritatem tuam non latere uolumus ad nos fuisse perlatum, quod ampliatus conductor, quem non solum seruum constat ecclesie, sed ita rationibus a multis temporibus implicatum, ut etiamsi esset ingenuus, donec ratiocinia cuncta deduceret, modis omnibus obnoxius haberetur, ausu temerario molitus fuerit condere paginam testamenti, cuius omne peculium ecclesiastico iuri legibus non dubitetur obstrictum. Quapropter his presumptionibus uice nostra tua fraternitas contradicat, nec fieri prorsus aliqua subreptione permittat. Ac si eidem quidquam  humanitatis forte contigerit, quia grandeuus esse memoratur, mox eius sine dilatione substantiam unanimitas tua filiis eius duntaxat, quibus patrimonium probatur commissum sub fideli descriptione contrudat, donec temporibus uniuersis, quibus hoc  patrimonium gubernasse cognoscitur, partes dominicas cogatur reddere indemnes.



GELASIUS HONORIO EPISCOPO.

Diuine retributionis memor ad pontificalem conscientiam non ambigas pertinere egentium commodis piam sollicitudinem non negare.



GELASIUS CRESCONIO, IOANNI ET [2 1Kb] MESSALAE EPISCOPIS.

Statuta priorum decessores seruare oportet.

Decessorum statuta sicut legitima et iusta successores custodire conuenit, ita etiam debent malefacta corrigere.



GELASIUS IOANNI EPISCOPO SORANA.

Certum est quidem, et nostris preceptionibus constitutum, ne quis in ecclesia aut in oratorio sedis nostre non legitur permissione dedicatum, processionem publicam putaret impendi: ne conditores furtiuis subreptionibus contra regularum statuta prosilirent.  Sed quia Magetia spectabilis femina petitorii nobis oblatione suggessit, in possessionibus propriis suorum corpuscula condidisse: frater carissime, humanitatis intuitur, quod priora statuta non maculent funeribus, et sepulcris tantum, in comprehensis petitorio locis ministeria noueris pro solemnitate prestanda, ut defunctorum nomine solummodo diuina celebrentur officia, publica frequentatione, et processione cessante. [3 1Kb] Data idibus Aprilis.



GELASIUS PAPA SENECIONI EPISCOPO.

In ecclesia quam quis edificat nichil sibi pre ceteris uindicet.

Pie mentis amplectenda deuotio est, qua se [4 1Kb] Iulius U. H. in re Iuuiana sui iuris fundasse perhibetur ecclesiam, quam in honorem S. uiti confessoris eius nomine cupit consecrari. Hanc igitur, frater carissime , ex more conuenit dedicari collata primitus donatione solemni, quam ministris ecclesie destinasse se prefati  muneris testatur, sciturus sine dubio preter processionis aditum, qui omni Christiano debetur, nichil ibidem se proprii iuris habiturum. [5 1Kb] Data XIII cal. Augusti.

De eodem.

Frigentius uero petitoria nobis insinuatione suggessit in re sua quam Sextilianum uocatur, basilicam se sanctorum Michelis archangeli, et Martini confessoris pro sua defensione fundasse. Et ideo, frater carissime, si ad tuam pertinet parochiam, benedictionem supra memorate basilice solemni ueneratione dependet. Nihil tamen sibi fundator ex hac basilica non erit uindicandum, nisi processionis aditum, qui Christianis omnibus in commune debetur.

Episcopi a suo metropolitano et ipse ab eodem consecretur.

[a 1Kb] Quia per ambitiones illicitas non pudet quosdam ecclesiarum iura turbare, ac priuilegia que metropolitanis  uel prouincialibus episcopis decreuit antiquitas temeraria presumptione peruadere, propter quod etiam communionis apostolice desiderant dissidium tenere; quo scilicet ab eius auctoritate diuisi, uel impunes proprias usurpationes exerceant, non  respicientes quia eterno Iudici rationem tam de catholice sinceritatis iniuria, quam de traditionum preiudiciis paternarum non sine perpetue sint damnationis interitu reddituri, si in hac obstinatione permanserint, caritatem uestram duximus instruendam, ut uos omnes in commune fratres si per Dardaniam, siue per quamque contiguam prouinciam constituti, qui uos sub metropolitanis uestris esse meministis, et ab eisdem substituti decernentes, sicut uetus consuetudo deposcit, unanimiter statuatis antistites, et uicissim si metropolitanus humane conditionis forte decesserit, a comprouincialibus episcopis, sicut forma transmisit sacrari modis omnibus censeatis: nec quemquam sibi, quam uobis antiqua dispositione concessum est, patiamini uindicare: quatenus et inter ipsas aduersantium uoluntatum procellas, ueterum regulas nullatenus custodire cessetis, sicut persecutionum tempore diuersarum patres nostros constanter fecisse non dubium est.



GELASIUS ANASTASIO EPISCOPO.


Defensionis proprie desolatis auxilio, et qui suis actibus adesse pro etatis infirmitate non possunt, exoratum pontificem decet subuenire, quia pupillis tuitionem etiam diuinitas iussit impendi. Et ideo Maximo et Ianuario clericalis officii  auxilium ex nostra delegatione prestabis, ut aduersus improbitates aduersariorum suorum protecti, tue exsecutionis annixu, noxia commenta non sentiant.



GELASIUS FORTUNATO EPISCOPO.

Tueatur Ecclesia quos in sui defensione suscepit.

Irreligiosum prorsus et exsecrabile iudicamus, si quisquam uel extraneos in sui tuitione susceptos non omni fide et tota animi sui educauerit sanctitate. At cum Olympius diaconus dilectionis tue Felicis et Olympi suggeratur auunculus, eosque paruulos tutele uice susceperit nutriendos, ultra latrocinium esse iudicamus, quod eos bonisculis parentum, sicut asserunt,  reliquit extorres, alia retinendo, alia contra leges et iura uendendo.



GELASIUS IUSTINO ARCHIDIACONO ET FAUSTINO DEFENSORI.

De rebus ecclesie non est aliquid alienandum.

uobis enim et fame uestre consultum duximus, ut pontificis uestri loco, uobiscum ab eodem aliquis subrogetur, qui eius nomine pariter uniuersa disponat: quatenus omnia predia ad uestrum reuocetis studium, nec cuiquam clerico pro portione sua aliquod solum ecclesie putetis esse deputandum: ne per incuriam et negligentiam minuatur; sed omnis pensionis summam ex omnibus prediis rusticis, urbanisque collectam ad antistitem deferatis. Ex qua tamen collectione habeatur ratio, quid ad causas uel expensas accidentium necessitatum opus esse perspicitur, ut de medio sequestretur; et quatuor portiones  uel de fidelium oblatione, uel de hac fiant modis omnibus pensione: ita ut unam sibi tollat antistes, aliam clericis pro suo iudicio et electione dispertiat, tertiam pauperibus sub omni conscientia faciat erogari: fabricis uero quartam, que competit, ad ordinationem pontificis, erogatione uestra decernimus esse pensandam. Si quid forte sub annua remanebit expensa, electo idoneo ab utraque parte custode, tradatur  enthecis ut si maior emerserit fabrica, sit subsidio quod ex diuersi temporis diligentia potuerit custodiri, aut certe ematur possessio, que utilitates respiciat communes.



GELASIUS CLERO ET ORDINI ET PLEBI BRUNDUSII.

Redituum et oblationum due portiones clericis committantur.

Concesso uobis, quem petistis, antistite fratre iam et cepiscopo meo Iuliano, necessarium fuit  ad uos nostra scripta pariter destinari: quibus agnosceretis eidem fuisse preceptum, ne unquam ordinationes presumat illicitas, et infra. Reditus et oblationis fidelium in quatuor partes diuidat quarum unam sibi ipse retineat, alteram clericis pro officiorum suorum sedulitate distribuat: fabricis tertiam; quartam pauperibus et peregrinis habeat fideliter erogandam: quarum rationem diuino est redditurus examini.



GELASIUS EPISCOPIS ORIENTALIBUS DE DAMNATIONE DIOSCORI.


Non petenda est absolutio, cum inique fertur sententia.

[a 1Kb] Cui est illata sententia deponat errorem, et uacua est; sed si iniusta est, tanto eam curare non debet, quanto apud Deum et Ecclesiam eius neminem potest iniqua grauare sententia. Ita ergo se non ab solui desideret, qua se nullatenus perspicit obligatum.



GELASIUS [1 1Kb] GERONTIO ET PETRO EPISCOPIS.

Implorantibus patrocinium episcopi debent adesse.

Licet omnibus de nobis sperantibus non debeamus, in quantum possumus, nos negare; plus tamen uiduarum et orphanorum causas, et impensius ducimus exsequendas, quas tueri a nobis, uel ab omnibus diuina manifestat assertio.



GELASIUS LEONTIO ET PETRO EPISCOPIS.

 Quisquis in negotiis suis nostri nominis intercessione sperat sibi remedia posse conferri, prona nos conuenit animositate prestari.



GELASIUS CLERO, ORDINI, ET PLEBI [2 1Kb] BRENDESII.

[b 1Kb] Concesso uobis quem petistis antistite fratre iam et cepiscopo meo Iuliano, necessarium fuit eodem ad Ecclesiam suam mox remisso, ad uos nostra scripta pariter destinare, quibus agnosceretis, eidem fuisse preceptum ne unquam ordinationes presumat illicitas. Ne bigamum, et qui uirginem non est sortitus uxorem, atque illitteratum, uel obnoxium, in aliqua parte corporis debilem notatumque modis omnibus ad sacros ordines permittat accedere. Quod etiam de peregrinis atque incognitis uel expetentibus cauere debebit, quia huiusmodi a uenerabilibus prohibentur officiis, ac nichil ex ministeriis atque ornatu postremo de quacunque re quam constat ad ecclesiam  pertinere, audeat in alterum qualibet ratione transferre. Reditus et oblationes fidelium in quatuor partes diuidat, quarum sibi unam ipsi retineat, alteram clericis pro officiorum suorum sedulitate distribuat, fabricis tertiam, quarum rationem diuino est redditurus examini. Sacris quoque ordinibus applicandos, hac obseruatione promoueat, ut ieiunio quarti, septimi et decimi mensis uespere sabbati presbyteros  atque diaconos ordinandos esse cognoscat. uenerabilis etiam baptismi sacramentum nisi in festiuitate Paschali et Pentecoste tradere non presumat exceptis egritudine laborantibus.



GELASIUS CeLESTINO EPISCOPO.

Ad ministerium alicuius ecclesie clerici eiusdem promoueantur.

[a 1Kb] Presbyteri, diaconi, et uniuersi clerici Stomensis  ciuitatis petitorio nobis suggessere porrecto, in ecclesia beati martyris Eleutherii episcopi  presbyterum qui constitutus fuerat defecisse; atque in eius locum Iulianum diaconum ipsius ecclesie pro celebritate ipsius loci quantocius debere ordinari. Et ideo, frater carissime, si de eius uita uel moribus nichil est quod contra canonum ueniat statuta, suprascriptum presbyterii honore decorabis, sciturus eum uisitatoris te nomine non cardinalis creasse pontificis. Pariter etiam et Felicissimum diaconum  in eius ecclesie ministerio si conuersatio eius patitur, subrogabis, ut locus processionis celeberrimus ad mysteriorum consecrationem nec sacerdote indigeat nec ministro.



GELASIUS PAPA EZECHIAE COMITI.

A seculari iudice clericus non est audiendus.

Christianis gratum semper debet esse, quod ab eorum poscitur dignitate prestandum: quia Deo seruientibus beneficium negare non conuenit. Siluester itaque atque Faustinianus, qui se a cunabulis clericos confitentur, a Theodora se opprimi per uiolentiam conqueruntur, quia dicunt se ingenuos atque Deo auctore, pristine conditionis nexibus absolutos, in sortem deterrime iterum seruitutis addici, et per auctoritatem regiam contra leges publicas, cum clericali cingulo tenerentur astricti, per archidiaconum urbis Grumentine esse conuentos, cum constet eum qui celestem militem pulsat, nonnisi eius forum debere  sectari. Et ideo, dilecte fili, depenso salutationis affatu supradictos clericos tibi commendo, ut si ad delegatorum iudicium eorum aduersarii uenire contempserint sublimitatis tue tuitione uallentur; ne quid illis aut subreptio, aut nimica legibus uiolenta necessitas imponat, quia qui iudicium refugit, apparet eum de iustitia diffisum.



GELASIUS CRISPINO ET SABINO EPISCOPIS.

Nonnisi ad episcoporum iudicium clericus uocetur.

[b 1Kb] Siluester et Faustinianus Ecclesie Grumentine clerici lacrymosa nobis insinuatione conquesti sunt, libertatem sibi domini sui benignitate concessam heredum eius oppressione pulsari, sibique in clericatus officio pene a cunabulis seruientibus, etiam manumissore uiuente, in eodem actu nichilominus constitutis, diuinis mysteriis impendere seruitium non licere, cum  contra patris et auctoris sui factum uenientibus, ut indignis, hereditas legibus auferatur, nec eis liceat  hereditatem capientibus contra auctoris sui prosilire iudicium. Et ideo, fratres carissimi, quoniam se etiam ab archidiacono dicte Ecclesie queruntur oppressos, qui per eorum absentiam moderatoris iudicium promisit eos esse secuturos, calcatis omnibus rationibus, et contra leges diuinas et publicas pulsatis, forum suum putauit auferri in uestro iudicio, quisquis ille est qui clericum lacessit adueniat. ut  ecclesie iura que uetusti principes assidua sanctione firmauerunt, impetitis clericis non negentur.



GELASIUS PAPA [1 1Kb] FABIANO EPISCOPO.

Baptizandis numerus non imponatur nec cathedraticum ultra uetustum morem exigatur.

Nec numerus baptizandis iuste creditur imponendus, cum quanti petierint, uel ad regenerationem festinauerint, non sint pro alterius uoluntate repellendi. Et ideo, frater carissime, huiusmodi superfluam constitutionem modis omnibus remouebis, ut unusquisque aut in uicina sibi ecclesia, aut in electa pro sue mentis baptizetur arbitrio. Cathedraticum etiam non amplius quam uetusti moris esse constiterit, ab eius loci presbytero noueris exigendum, et de his que die dedicationis fuerint offerentium deuotione collata, consuetudinem, que generaliter omnibus ecclesiis est prescripta seruabis.



GELASIUS PAPA PHILIPPO ET [2 1Kb] GERUNTINO EPISCOPIS.

 In electione episcopi parochus debet adesse.

[c 1Kb] Plebs Diotrensis data nobis petitione defleuit diu se sine rectoris proprii gubernatione dispergi. Ac, sicut asseritur, is qui a uobis iam probatus dicitur a paucis, et tenuibus iam putatur electus, cum ad uos  pertineat uniuersos assidua admonitione compellere, ut omnes in unum quem dignum sacerdotio uiderint, et sine aliqua reprehensione consentiant. Et ideo, fratres carissimi, diuersos ex omnibus sepe dicti loci parochiis presbyteros, diaconos, et uniuersam turbam uos oportet sepius conuocare, quatenus non prout cuilibet libuerit, sed concordantibus animis talem uobis admonentibus, sibi querant sola Diuinitatis attentione personam, quam nulla contrarietas a constitutis possit reuocare prescriptis.



GELASIUS BONIFACIO EPISCOPO.

Quod serui fugientes dominos suos ad ecclesiam, intercessionem  debent querere non latebras.

Metuentes famuli dominos si ad ecclesie septa confugerint, intercessionem debent querere, non latebras, ne hec ipsa presumptio tarditatis temeritatem augeat renitendi. Filius enim noster uir spectabilis Petrus queritur seruum suum in ecclesia S. Clementis diutius commorari, cui cum deputasset sacramenta prestari, illum egredi nulla ratione uoluisse. Et ideo dilectos supradicti hominis de presenti cum eo quem elegerit esse mittendos, qui cum de impunitate eius sacramenta prebuerint, eum statim facies ad dominum suum modis omnibus remeare; aut si in hac pertinacia forte perstiterit, post sacramentum sibi prestitutum reddatur inuitus.



GELASIUS RUFINO ET APRILI EPISCOPIS.

Quis aut leges principum, aut Patrum regulas, aut admonitiones modernas dicat debere contemni, nisi qui impunitum sibi tantum estimet transire commissum.  Actores siquidem filie nostre illustris et magnifice femine Maxime petitorii nobis insinuatione conquesti sunt Siluestrum atque Candidum originarios suos contra constitutiones que supradicte sunt, et contradictione preeunte a Lucerino pontifice diaconos ordinatos. Ideo, fratres carissimi, tante preuaricationis excessus noueritis sagacius inquirendos; et si constiterit querelam ueritate fulciri, continuo qui  contradictione preeunte non legitime sunt creati [al. consecrati] a sacris officiis repellantur.



IDEM EISDEM.

Leges principum aut regulas Patrum contemni non liceat.

Quis autem leges principum aut regulas Patrum, aut admonitiones paternas dicat debere contemni, nisi qui impunitum sibi tantum existimet transire commissum?



GELASIUS THEODORICO REGI.

Leges Romanorum principum seruande sunt ab omnibus.

Certum est magnificentiam uestram leges Romanorum principum, quas in negotiis hominum custodiendas esse precepit, multo magis circa reuerentiam beati Petri apostoli pro sue felicitatis augmento uelle seruari.



CELASIUS PAPA PALLADIO EPISCOPO.

 Tempore sinceritatis dignitas accepta sequente debilitate non amittitur.

Precepta canonum quibus ecclesiastica regitur disciplina sicut ad sacerdotium debiles corpore non patitur peruenire; ita et si quis in eo [1 1Kb] fuerit constitutus, ac tunc fuerit sauciatus, amittere non potest quod tempore sue sinceritatis accepit. Stephanus siquidem presbyter petitorio nobis defleuit oblato, quod habetur in subditis olim sibi ante annos plurimos collatam presbyteri dignitatem, quam reuera immaculati corporis iudicio [2 1Kb] suscepisset: sed nuper propter prouincie uastitatem  dum imminentes gladios euadere fuge presidio niteretur, acutis sudibus occurrentia sibi lecta transiliens inferiores partes corporis inseruisse suggessit, que uix adhibita curatione biennio potuissent abstergi [al. obstringi]. Et ideo, frater carissime, supradicto locum suum dignitatemque  restitue, quatenus sacrosancta mysteria sicut consueuit exerceat. Neque enim conuenit ab hoc auferri ante susceptum ordinem, in quo postmodum in inualetudinem corporis casu probatur faciente collapsus.



GELASIUS RUSTICO ET FORTUNATO EPISCOPIS.

A regimine suspendatur ecclesie qui in terram frequenter eliditur.

Nuper Foropopulensis [3 1Kb] Ecclesie clerici, una cum [4 1Kb] Sabino episcopo et Pelagio et laicis propria suggestione reserarunt presulem suum graui quadam necessitate uexari, cuius eum dicerent incursione frequenter elisum. Quod ne scandalum fidelibus uideretur ingerere, et Ecclesiam Dei ubique positam hac offensione turbare, precipue cum eodem ipso uolente huc se perrexisse firmarent, ad dilectionem uestram scripta direximus, ut Ecclesie cuius rector tali casu tenetur astrictus uisitationem congruam reddatis. uerum quia nunc idem ipse uenit huc pontifex  falsaque omnia de se iactata disseminat; sub diuini contemplatione iudicii, uestreque conscientie, existimationisque respectu rerum fide solertissime perquisita, si aliquando scilicet uel in domo uel in processione, uel in alio quocunque loco probatur repente [5 1Kb] collapsus, uocesque dedisse confusas, et spumas ore iactasse; quanta fieri potest examinatione queratur. Quod tamen siue non possit aliquotum [6 1Kb] factum testificatione firmari, siue nunquam  contigisse dicatur; non putandum est posse sufficere, sed certum manifestumque documentum, quia de tanta re non segnius agendum est. Faciat rem tua dilectio, frater Rustice, sui moris et aptam magno pontifici, ut eum triginta diebus tecum esse constituas, eumque carnibus [7 1Kb] indifferenter uti necessaria probatione compellas.



GELASIUS uICTORI EPISCOPO.

Cum maiores ordinare contempserint de minoribus promoueantur ordinibus.

Consuluit dilectio tua de suorum promotione clericorum perhibens, quod diaconi ad presbyterii gradum  uenire detrectant. Quapropter quia inuitos ecclesiastica moderatio, grauitasque non patitur, ut ex nolentibus fiant nolentes, ordinatio illa potest perficere, si quos habes uel in acolythis, uel subdiaconis maturiores etate, et quorum sit uita probabilis, hos in presbyteratum studeas promouere, ut qui in suis ordinibus  proficere noluerint, reddantur suis inferioribus post minores; ipsaque commoda presbyteri propensius, quam diaconi consequantur, ut hac saltem ratione constricti, et honorem, quem refugerant, appetere nitantur, et questum.



GELASIUS PAPA.

Testatoris arbitrium seruari oportet.

Consideratio ecclesiastice utilitatis hoc postulat, ex dispositione testatoris seruandum arbitrium.



GELASIUS.

Que sacerdotes dederunt, subsequentes pontifices nullatenus auferre presumant.

Illud statuendum censuimus ut quascunque munificentias clericis aut sibi seruientibus de rebus ecclesie in usum aut de propriis in proprietatem precedentes dederint sacerdotes; subsequentes pontifices nullatenus auferre presumant. Si quid tamen culpe  exstiterit pro qualitate personarum, uel regula precedentium canonum in persona habeatur, non in facultate districtum.



GELASIUS PAPA.

Non mentitur qui animum fallendi non habet.

B. apostolus Paulus non ideo, quod absit, fefellisse credendus est, aut sibi exstitisse contrarius, quoniam cum ad Hispanos se promisisset iturum, dispositione diuina maioribus occupatus ex causis implere non potuit quod promisit. Quantum enim ipsius uoluntas interfuit hoc pronuntiauit, quod reuera uoluisset efficere. Quantum enim ad diuini secreta consilii  suprema pretermisit dispositione preuentus. Nec quia B. Petrus apostolus diuine reuerentie ipsi Domino respondit: Non lauabis mihi pedes in eternum, fefellise, quod absit, aut in sua putabitur minime constitisse sententia; quia mox eidem diuine uoluntati cesserit, et quod dixerat esse  facturum, a causis astrictus humane salutis, passus est prona uoluntate faciendum.



[8 1Kb] GELASIUS AGILULPHO.

Precor autem ut regulam beati Petri apostoli inter Dalmatias constitutam defensare dignemini, et que uobis, uel frater, uel cepiscopus meus Honorius [a 1Kb] pro eius utilitate suggesserit, uel conductores putauerint intimandum, quam fieri potest, prestare iubeatis.



GELASIUS IANUARIO.


Sed causas quibus beneficia beati Petri apostoli continuata percupias, fidenter iniungo. Prestet igitur tua nobilitas, ut rebus pauperum eius auxilium defensionemque concedat, et conductores earum pio fauore tueatur, ut uicissitudinem prestitorum ab eodem percipiat consequentem, cuius meritis, et honori deuotus ista dependit.



GELASIUS FIRMINAE ILLUSTRI FEMINAE.

Ad cumulum uero mercedis uestre pertinere certissimum est, si predia que uel a barbaris uel a Romanis inconuenienter inuasa sunt, uestris dispositionibus egentium uictui reformentur. Cuius tanta de prouinciis diuersis, que bellorum clade uastate sunt, Romam multitudo confluxit, ut uix ei, Deo teste, sufficere ualeamus. Conspicitis ergo quantum boni operis acquiratis, si B. Petro apostolo predia, que pro sua quisque anima contulit, uestro post Deum presidio  liberata reddantur. Cuius benedictionis eulogias, quas pro affectione direxi, peto ut grata suscipere mente digneris.



GELASIUS ACTORIBUS URBICI.

Constat uos intulisse actionibus ecclesie ex prestatione fundi claculas, quem conductionis titulo tenes, de fructibus  anni consulatus Asterii et Presidii uu. CC., de indictione III, auri solidos XXX, Notaui u cal. Augusti [a 1Kb] Flauio u. C. consule.



GELASIUS [b 1Kb] HERELEUuAE REGINAE.

Qui pro uictu pauperum domno filio excellentissimo regi cum meis litteris supplicaret, Petrum Ecclesie defensorem dirigere properaui. Quo ueniente sublimitatem quoque tuam salutare non destiti, plurimum deprecans, ut pro uestre salutis, et prosperitatis  augmentis egentium causas iuuare dignemini. Data u cal. Martii



[1 1Kb] GELASIUS PETRO EPISCOPO POTENTINO.

Secundum quod uestri portitoris significauit libellus, compertum habemus uos pre manibus habere negotium insolitum. Pertulit, diaconem quemdam commisisse incestum multis indiciis in uicinia notum. Sed quia nemo potest canonice illud stuprum probare, memoratus diaconus omne meritum recusat inde subire iudicium. Ad quod ego multis ineuitabilibus curis inuolutus quanta possum breuitate sic rationabiliter respondeo. Nulla quippe iudicia inter homines necessaria essent, si omnes ueritates cunctis patuissent. Sequitur ergo perquiri a iudice debere probationem iudicii ordine, unde aliter non cognoscitur ueritas culpe. Sed cum culpa non ignoratur, nec synodum ex hoc congregari oportere, nec iudicium agitari iubemus. Sed sola modulata sententia in concilio tractetur, que meritum culpe excedere  non uideatur. Sicut dictum est antiquis, oculum pro oculo, dentem pro dente, et librata mensura, ideo fuit iussa in lege, ut iuxta meritum culpe damnatio ponderetur uindicte. Si quidam fortasse minus capaces in his que premisimus propterea uacillant, quia scriptum habent in legibus nostris, De occultis nemo iudicetur et iudicet. Sed hi tales uigili mente pertractent, quia quod de occultis negatur, sub tacito intellectu de manifestis conceditur. Constat ergo consequenter hoc dici de ipsis occultis, que scandalum Ecclesie nullum inducunt. Si postquam oriri scandalum contigerit pro crimine, nullo modo est pretereundum quia Ecclesia et satisfactione pacata quiescat, et sedata remaneat culpa sic publiciter punita, ut etiam habeant timorem. Satisfactio namque illa est, qua innocens quisque manifestatur, a quibus reus credebatur.





APPENDIX TERTIA. CONCILIORUM SUB GELASIO HABITORUM RELATIO. 
[a 2Kb]


CONCILIUM ROMANUM I.


Quo a septuaginta episcopis libri sacri et authentici ab apocryphis sunt discreti, sub Gelasio, anno Domini 494 Asterio atque Presidio consulibus.



I.

[b 2Kb] Ordo [1 1Kb] librorum ueteris Testamenti quem [c 1Kb] sancta et catholica Romana suscipit et ueneratur Ecclesia, digestus a beato Gelasio papa I cum septuaginta episcopis.

    Genesis liber unus.
    Exodi liber unus.
    Leuitici liber unus.
    Numeri liber unus.
    Deuteronomii liber unus.
    Iesu naue [Iosue] liber unus.
    Iudicum liber unus.
    Ruth liber unus.
    Regnorum [Regum] libri quatuor.
     Paralipomenon libri duo.
    Psalmorum 150 liber unus.
    Salomonis libri tres:
    Prouerbia,
    Ecclesiastes, et
    Cantica canticorum.
    Item Sapientie liber unus [2 1Kb] .
    Ecclesiasticus liber unus.
    Item ordo prophetarum [3 1Kb] ;
     Isaie liber unus.
    Ieremie liber unus.
    Cinoth, id est, de lamentationibus suis.
    Ezechielis liber unus.
    Danielis liber unus.
    Osee liber unus.
    Amos liber unus.
    Michee liber unus.
    Iel liber unus.
    Abdie liber unus.
    Ione liber unus.
    Nahum liber unus.
    Habacuc liber unus.
    Sophonie liber unus.
    Aggei liber unus.
    Zacarie liber unus.
    Malachie liber unus.
    Item ordo historiarum:
    Iob liber unus, ab aliis omissus.
    Tobie liber unus.
     Esdre [4 1Kb] liber unus.
    Esther [Hester] liber unus.
    Iudith liber unus.
    Machabeorum liber unus [libri duo].


Item ordo scripturarum noui et eterni Testamenti [quem catholica sancta Romana suscipit et ueneratur Ecclesia].

    Euangeliorum libri quatuor.
     Secundum Mattheum liber unus.
    Secundum Marcum liber unus.
    Secundum Lucam liber unus.
    Secundum Ioannem liber unus.
    Actuum apostolorum liber unus.
    Epistole Pauli apostoli numero 14.
    Ad Romanos epistola una.
    Ad Corinthios epistole due.
    Ad Galatas epistola una.
    Ad Thessalonicenses epistole due.
    Ad Ephesios epistola una.
    Ad Philippenses epistola una.
    Ad Colossenses epistola una.
    Ad Timotheum epistole due
    Ad Titum epistola una.
    Ad Philemonem epistola una.
    Ad Hebreos epistola una.
    Item Apocalypsis Ioannis liber unus.
    Item canonice epistole numero septem.
    Iacobi apostoli epistola una.
     Petri apostoli epistole due.
    Ioannis apostoli epistole tres.
    Iude Zelotis apostoli epistola una.





II.

[1 1Kb] Gelasii Pape decretum cum septuaginta episcopis habitum de apocryphis scripturis.

Post has omnes propheticas, euangelicas, atque apostolicas scripturas, quibus Ecclesia catholica per gratiam Dei fundata est, illud etiam intimandum putamus, quod quamuis uniuerse per orbem [2 1Kb] catholice Ecclesie unus thalamus Christi sit; sancta tamen Romana catholica et apostolica Ecclesia [3 1Kb] nullis synodicis constitutis ceteris Ecclesiis prelata est, sed euangelica uoce Domini et Saluatoris nostri primatum obtinuit, Tu es, Petrus, inquientis, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum. Et quecunque ligaueris super terram,  erunt ligata et in celis; et quecunque solueris super terram, erunt soluta et in celis .

Cui data [al. addita] [4 1Kb] est etiam societas beatissimi Pauli apostoli uasis electionis, qui non diuerso, sicut heretici garriunt, sed uno tempore, uno eodemque die, gloriosa morte cum Petro in urbe Roma, sub Cesare Nerone agonizans, coronatus est, et pariter supradictam sanctam Romanam Ecclesiam Christo Domino consecrarunt, talemque [al. aliisque] omnibus urbibus in uniuerso mundo sua presentia atque uenerando triumpho pretulerunt.

Est [5 1Kb] ergo prima Petri apostoli sedes Romana Ecclesia, non habens maculam, neque rugam, nec aliquid huiusmodi .

Secunda autem sedes apud Alexandriam beati Petri nomine a Marco eius discipulo et euangelista consecrata est. Ipseque a Petro apostolo in Aegyptum directus, uerbum ueritatis predicauit, et gloriosum consummauit martyrium.

Tertia uero sedes apud Antiochiam eiusdem beatissimi  Petri apostoli nomine habetur honorabilis, eo quod illic priusquam Romam uenisset habitauit, et illic primum nomen Christianorum nouelle gentis exortum est.



III.

[6 1Kb] Et quamuis aliud fundamentum nullus possit ponere, preter id quod positum est, qui est Christus  iehsu ; tamen ad edificationem nostram, eadem sancta [al. add. id est] Romana Ecclesia post illas ueteris uel Noui Testamenti, quas regulariter suscepimus [al. superius notauimus], etiam has [al. alias] suscipi non prohibet scripturas, id est,

Sanctam synodum Nicenam trecentorum decem et octo Patrum, mediante maximo Constantino Augusto, in qua Arius hereticus condemnatus est.

Sanctam synodum Constantinopolitanam, mediante Theodosio seniore Augusto, in qua Macedonius hereticus debitam damnationem excepit.

Sanctam synodum Ephesinam, in qua Nestorius condemnatus est consensu beatissimi Celestini pape, mediante Cyrillo Alexandrine sedis antistite, et Arcadio episcopo ab Italia destinato.

Sanctam synodum Chalcedonensem, mediante Marciano Augusto, et Anatolio Constantinopolitano episcopo, in qua Nestoriana et Eutychiana hereses simul cum Dioscoro eiusque complicibus damnate sunt.

 Sed et si qua sunt concilia a sanctis Patribus hactenus instituta, post horum auctoritatem et custodienda et recipienda, et decernimus, et mandamus.



Iu.

    Item opuscula B. Cypriani martyris et Carthaginensis episcopi, in omnibus recipienda.
    Item opuscula B. Gregorii Nazianzeni episcopi.
    Item opuscula B. Basilii cappadocie episcopi.
    Item opuscula B. Athanasii Alexandrini episcopi.
    [6 1Kb] Item opuscula B. Cyrilli Alexandrini episcopi.
    Item opuscula beati Ioannis Constantinopolitani episcopi.
    Item opuscula B. Theophili Alexandrini episcopi.
    Item opuscula B. Hilarii Pictauiensis [al. Proterii Alexandrini] episcopi.
    Item opuscula B. Ambrosii Mediolanensis episcopi.
    Item opuscula B. Augustini Hipponensis [al. Hipponeregiensis]  episcopi.
    Item opuscula B. Hieronymi presbyteri.
    Item opuscula B. Prosperi uiri religiosissimi.
    Item epistolam B. Leonis pape ad Flauianum Constantinopolitanum episcopum destinatam; cuius textum [al. de cuius textu] quispiam si usque ad unum iota disputauerit, et non eam in omnibus uenerabiliter receperit, anathema sit.
    Item opuscula atque tractatus omnium orthodoxorum Patrum qui in nullo a sancte Ecclesie Romane consortio deuiarunt, nec ab eius fide uel predicatione seiuncti sunt; sed ipsius communionis [al. communicationis] per gratiam Dei usque in ultimum diem uite sue fuere participes, legendos decernimus.
    Item decretales epistolas, quas beatissimi pape diuersis temporibus ab urbe Romana pro diuersorum Patrum [7 1Kb] consultatione dederunt, uenerabiliter recipiendas.
    Item gesta sanctorum martyrum, qui multiplicibus tormentorum cruciatibus, et mirabilibus confessionum  triumphis irradiant [al. illustrantur]. [8 1Kb] Quis ita esse catholicorum dubitet, et maiora eos in agonibus fuisse perpessos, nec suis uiribus, sed gratia Dei et adiutorio uniuersa tolerasse? Sed ideo secundum antiquam consuetudinem [al. addit. et singularem cautelam], singulari cautela in sancta Romana Ecclesia non leguntur, quia et eorum qui conscripsere nomina penitus ignorantur: et ab infidelibus  aut idiotis superflua, aut minus apta, quam rei ordo fuerit, scripta esse putantur [al. inserta leguntur]; sicut cuiusdam Quirici [al. Cyrici] et Iulite, sicut Georgii, aliorumque huiusmodi passiones, que ab hereticis perhibentur composite. Propter quod, ut dictum est, ne uel leuis subsannandi oriretur occasio, in sancta Romana Ecclesia non leguntur. Nos tamen cum predicta Ecclesia omnes martyres, et eorum gloriosos agones, qui Deo magis quam hominibus noti sunt, omni deuotione ueneramur.
    Item uitas Patrum, Pauli, Antonii, Hilarionis, et omnium eremitarum quas tamen uir beatissimus scripsit Hieronymus, cum omni honore suscipimus.
    [1 1Kb] Item actus beati Siluestri apostolice sedis presulis, licet eius qui conscripsit nomen ignoretur, a multis tamen in urbe Romana catholicis legi cognouimus, et pro antiquo usu multe hec imitantur Ecclesie.
    [2 1Kb] Item scripta de inuentione crucis dominice, et alia scripta de inuentione capitis Ioannis Baptiste, nouelle quedam [al. quidem] relationes sunt, et  nonnulli eas catholici legunt. Sed cum hec ad catholicorum manus peruenerint, beati Pauli apostoli precedat sententia: Omnia probate; quod bonum esttenete .
    Item Rufinus uir religiosus plurimos ecclesiastici operis edidit libros, nonnullas etiam Scripturas interpretatus est. Sed quoniam beatus [al. uenerabilis] Hieronymus eum in aliquibus de arbitrii Libertate notauit, illa sentimus que predictum beatum Hieronymum sentire cognoscimus; et non solum de Rufino, sed etiam de uniuersis quos uir sepius memoratus zelo Dei et fidei religione reprehendit.
    Item Origenis nonnulla opuscula que uir beatissimus Hieronymus non repudiat, legenda suscipimus. Reliqua autem omnia cum auctore suo dicimus esse renuenda.
    Item chronica Eusebii Cesariensis, et eiusdem ecclesiastice Historie libros: quamuis in primo narrationis sue libro tepuerit, et postea in laudibus atque  excusatione Origenis schismatici unum conscripserit librum: propter rerum tamen notitiam singularem, que ad instructionem pertinent, usquequaque non dicimus renuendos.
    Item Orosium uirum eruditissimum collaudamus: quia ualde nobis necessariam aduersus paganorum calumnias dignam ordinauit historiam miraque breuitate contexuit.
    Item uenerabilis Sedulii [3 1Kb] paschale opus, quod heroicis descripsit uersibus, insigni laude preferimus.
    Item Iuuenci nichilominus laboriosum opus non spernimus, sed miramur.
    Cetera, que ab hereticis siue schismaticis conscripta uel predicata sunt, nullatenus recipit catholica et apostolica Romana Ecclesia; [4 1Kb] e quibus  pauca, que ad memoriam uenerunt, et catholicis uitanda sunt, credimus esse subdenda.





u.

Notitia librorum apocryphorum [5 1Kb] qui non recipiuntur.

In primis Ariminensem synodum a Constantio Cesare Constantini Augusti filio congregatam, mediante Tauro prefecto [al. pretorio] ex tunc et nunc et usque in eternum confitemur esse damnatam.

Item [6 1Kb] Itinerarium nomine Petri apostoli, quod appellatur sancti Clementis libri [decem, al. nouem], octo, apocryphum.

    Actus nomine [7 1Kb] Andree apostoli, apocryphi.
    Actus nomine Thome apostoli, libri 10 apocryphi.
    Actus [8 1Kb] nomine Petri apostoli, apocryphi.
    Actus [9 1Kb] nomine Philippi apostoli, apocryphi.
    Euangelium nomine Thaddei, apocryphum.
    Euangelium nomine Matthie, apocryphum.
    Euangelium nomine Petri apostoli, apocryphum.
    Euangelium nomine Iacobi Minoris, apocryphum.
     Euangelium nomine Barnabe, apocryphum.
    Euangelium [al. Euangelia] nomine Thome quo [al. quibus] utuntur Manichei, apocryphum [10 1Kb] [al. apocr.].
    Euangelium [al. Euangelia] nomine Bartholomei apostoli, apocryphum [al. apocrypha].
    Euangelium nomine Andree apostoli, apocryphum.
    Euangelia que falsauit Lucianus, apocrypha.
    Liber de infantia Saluatoris, apocryphus.
    Euangelia que falsauit Esitius [al. Hesychius et Isicius], apocrypha.
    Liber de Natiuitate [al. Infantia] Saluatoris, et de Maria et obstetrice [al. addit. eius], apocryphus.
    Liber qui appellatur Pastoris, apocryphus.
    Libri omnes quos fecit [11 14Kb] Leucius [al. Lucius] discipulus diaboli, apocryphi.
    Liber qui appellatur Fundamentum, apocryphus.
    [12 9Kb] Liber qui appellatur Thesaurus, apocryphus.
    Liber de filiabus Ade geneseos, [13 1Kb] apocryphus.
    [14 1Kb] Centimetrum [15 1Kb] de Christo, uirgilianis compaginatum  uersibus, apocryphum.
    Liber qui appellatur Actus Tecle et Pauli apostoli, apocryphus.
    Liber qui appellatur Nepotis, apocryphus.
    Liber Prouerbiorum qui ab hereticis conscriptus et sancti Sixti [al. Xysti] nomine prenotatus est, apocryphus.
    Reuelatio que appellatur Pauli apostoli, apocrypha.
    [16 1Kb] Reuelatio que appellatur Thome apostoli, apocrypha.
    Reuelatio que appellatur S. Stephani, apocrypha.
    Liber [17 1Kb] qui appellatur Transitus, id est Assumptio sancte Marie, apocryphus.
    Liber qui appellatur [18 17Kb] Penitentia Ade, apocryphus.
    Liber [19 37Kb] Ogie nomine gigantis, qui ab hereticis cum  dracone post diluuium pugnasse fingitur, apocryphus.
    Liber qui appellatur Testamentum Iob, apocryphus.
    Liber qui appellatur Penitentia Origenis, apocryphus.
    Liber qui appellatur Penitentia sancti Cypriani, apocryphus.
    Liber qui appellatur Penitentia Iamne et Mambre, apocryphus.
    Liber qui appellatur [1 1Kb] Sortes sanctorum apostolorum, apocryphus.
    Liber qui appellatur Laus [al. Lusus] apostolorum, apocryphus.
    [2 1Kb] Liber qui appellatur Canones apostolorum, apocryphus.
    Liber [3 1Kb] Physiologus, qui ab hereticis conscriptus est, et B. Ambrosii nomine signatus [al. prenotatus], apocryphus.
    Historia Eusebii Pamphili, apocrypha.
    Opuscula Tertulliani, apocrypha.
    Opuscula Lactantii [al. Firmiani], apocrypha.
     Opuscula Africani, apocrypha.
    Opuscula Postumiani et Galli, apocrypha.
    Opuscula Montani, Priscille et Maximille, apocrypha.
    Opuscula omnia Fausti Manichei, apocrypha.
    Opuscula Commodiani, apocrypha.
    Opuscula alterius Clementis Alexandrini, apocrypha.
    Opuscula Tatii [al. Tharsi seu Tascii] Cypriani, apocrypha.
    Opuscula Arnobii, apocrypha.
    Opuscula Tychonii, apocrypha.
    Opuscula Cassiani [al. Cassionis] presbyteri Galliarum, apocrypha.
    Opuscula uictorini Pictauiensis [al. Petabionensis], apocrypha.
     Opuscula Fausti Regensis Galliarum, apocrypha.
    Opuscula Frumentii Ceci, apocrypha.
    Epistola Iesu ad Abagarum [al. Abgarum] regem, apocrypha.
    Epistola Abagari [al. Abgari] ad Iesum, apocrypha.
    Passio Quirici [al. Cyrici] et Iulite, apocrypha.
    Passio Georgii, apocrypha.
    Scriptura que appellatur contradictio [al. interdictio] Salomonis, apocrypha.
    Phylacteria omnia, que non angelorum , sed demonum magis arte [al. nominibus] conscripta sunt, apocrypha.


Hec et omnia his similia, que Simon Magus, Nicolaus, Cerinthus, Marcion, Basilides, Ebion, Paulus etiam Samosatenus, Photinus, et Bonosus, et qui simili errore defecerunt; Montanus quoque cum suis obscenissimis sequacibus, Apollinaris, ualentinus, siue Manicheus, [4 1Kb] Faustus, Africanus, Sabellius, Arius, Macedonius, Eunomius, Nouatus, Sabbatius,  Callistus, Donatus, Eustathius, Iouinianus, Pelagius, Iulianus Eclanensis, [5 1Kb] Celestinus [al. Celestius], Maximinus [al. Maximianus], Priscillianus ab Hispania, Nestorius Constantinopolitanus, Maximus [6 1Kb] Unicus, Lampetius [al. Lapicius], Dioscorus, Eutyches, Petrus, et alius Petrus, e quibus unus Alexandriam, alius Antiochiam maculauit; Acacius Constantinopolitanus cum consortibus [al. sociis] suis; nec non et omnes heresiarche, eorumque [7 1Kb] discipuli, siue schismatici, docuerunt uel conscripserunt quorum nomina minime retinentur; non solum repudiata, uerum etiam ab omni Romana catholica et apostolica Ecclesia eliminata, atque cum suis auctoribus auctorumque sequacibus sub anathematis indissolubili uinculo in eternum confitemur esse damnata [8 1Kb] .



CONCILIUM ROMANUM SIuE DECRETUM De libris recipiendis et non recipiendis a Gelasio papa cum episcopis anno circiter 496 habitum.





ADMONITIO.



Celebre illud de libris probandis improbandisque decretum, in Romano quodam concilio editum diu multumque eruditos exercuit. Potissimum est de auctore dissidium. Conciliorum collectores omnes Gelasio pape tribuerunt, quibus et fidem astruit Burchardus Wormatiensis, Gratianus et mss. codices plerique. uerum in codice uetustissimo collectionis Dionysii Exigui, quem Dacherius communicauit Baluzio, hoc ipsum decretum Damasi pape nomen prefert. Denique in uetustissimo Urgellensi codice Baluzius Hormisde pape nomen prefixum reperit. Chiffletius in Iurensi nongentorum annorum codice hoc decretum offendit; cumque emendatissimum omnium que ad id usque prodierant iudicaret, exscribendum illud edendumque in suis ad opera uigilii Tapsensis notis assumpsit. Hormisde pape in eo codice inscribitur; ex quo sententie de Hormisda decreti illius conditore auctoritas summa accessit. Ita rebus constitutis, factum est ut non ante multos annos cl. Fontaninus in codicem uaticanum annorum nongentorum inciderit, qui hoc ipsum decretum profert, idemque cum multa resecet, que in editis leguntur, hoc pre ceteris argumento sinceritatem eius uindicari iudicauit. Id enim solemne est huiusmodi lucubrationibus, ut que breuissime sunt, he genuine censeantur; fit enim ut nouis subinde et nouis additionibus tractu temporis reformentur, ut succedentium temporum discipline accommodentur. Hoc ergo decretum, prout in eo uaticano codice legitur, produxit in suo de Antiquitatibus Horte Commentario; censuitque hac uel sola auctoritate controuersiam de auctore opusculi decidi, cum Gelasiano nomine inscribatur. Huic uiri clarissimi sententie accessuros sanioris critice peritos omnes censeo, tum quoad operis auctorem, cum etiam quoad latum de eius sinceritate iudicium, in iis presertim que resecta et plane innouata exhibet. Si enim agatur de iis que communia habet cum ceteris, in multis profecto Chiffletiano Iurensi cedit, in quo lectio probatior est, ut conferenti patebit. Desiderandum proinde superesset ut tertius aliquis paris antiquitatis codex proferretur, in quo et detractiones uaticane comparent, et probate ille Chiffletiane lectiones offerrentur; idque si unquam sors tulerit, prolatis ultro manibus eruditos excepturos non dubito. Sed bonum factum! id tandem mihi uetustum Lucensem codicem annorum nongentorum euoluenti obtigit. En tibi ex eo, lector, decretum de libris probandis reprobandisque, in quo ea omnia resecta sunt, que desunt in uaticano. In ceteris ad Chiffletianam lectionem potius quam ad uaticanam accedit. Gelasiano nomine inscribitur, ac tandem tale est quale desideraueris. Neque eo tantum nomine prestat ceteris hucusque excusis; sed et ex eo commendabitur magis, quod prefatione ornetur nuspiam in editis legenda; quanquam doleo incuria exscriptoris luxatam esse, nec facile sanandam. Tota Gelasiana est, quantum ex styli similitudine iudicare licet. Hoc est meum de noua hac Gelasiani decreti editione iudicium:  ut id approbem eruditis, eiusdem decreti triplex schema profero, uaticanum, Iurense seu Chiffletianum, et Lucense.

Post hec scripta incidi in decretum Gelasianum ex uetustissimo Florentino codice editum a P. Iosepho Blanchinio Oratorii Romani S. Philippi Nerii presbytero u. Cl., in prolegomenis ad Iu uolumen Anastasii Bibliothecarii editionis Romane. Ex eo codice representare se genuinum decretum Gelasii uir ille doctus censuit. Nec sane negauerim meliorem esse eius lectionem pre uaticano. Cum uero ait idem uir doctissimus, catalogum illum sacrorum Librorum qui in uaticano Fontanini non exstat, legiturque in suo Florentino, e uaticano siue scriptoris incuria, siue alicuius fraude subtractum esse, futile est et inane, cum et a meo pariter Lucensi absit, quem sane Lucensem ex uaticano illo expressum, siue ambos ex tertio alio deriuatos esse, nemo sibi persuaserit, cum discrepent non raro. Hunc si omittas sacrorum librorum catalogum, in ceteris Florentinus ille fere cum nostro conuenit: paucis exceptis, que ad extremam pagelle oram diligenter adnotaui [* 1Kb] . Est uero Florentinus Blanchinii in fine mutilus, nam post illud: Fausti Regiensis, etc., cetera desunt, que tamen in reliquis omnibus mss. codicibus leguntur.

Hec scripseram in priori mea editione: modo uero aliquid accessit, quo noua hec editio ornetur, nempe uariantes e uetustissimo Frisingensi codice annorum circiter 1000, quas mihi, pro ea qua est humanitate suppeditauit uir doctissimus P. Frobenius Forster prior et bibliothecarius S. Emmerami Ratisbonensis. In eo codice concilio Damasi decretum istud subiicitur, nam eo concilio absoluto statim subditur: Item dictum est: Nunc uero de Scripturis diuinis agendum est, quid uniuersalis catholica recipiat Ecclesia, et quid uitare debeat. Incipit ordo ueteris Testamenti, etc.; tum continuo sequitur integrum decretum de libris legendis.



[1Kb] LUCENSE.


Incipit decretale ab urbe Roma editum de recipiendis siue non recipiendis libris factum.

Synodum sub Gelasio papa urbis Rome cum LXX episcopis.


INCIPIT PROLOGUS.

Ad discutiendas, uel intelligendas Scripturas, quas  in Nouo uel in ueteri Testamento a pluribus editas, illud apostolicum nobis conuenit seruare eloquium: Prophetias, inquit, nolite spernere; omnia autem probate; ut plenius Dei operatione credamus illas esse conditas, quas de aduentu Domini, ac natiuitate, uel passione ipsius, et resurrectione certissime fuisse locutas, per quas enim [forte etiam] nos credimus esse saluatos; ibi intelligimus illud, ubi dixit: Quod bonum est tenete, ad repellendas, uel a catholicis renuendas Scripturas esse cognouimus, quas etiam uir eruditissimus Hieronymus repudiauit esse damnatas, sufficit nobis dicere, ut ab omni specie mala abstineamus.

 Post [4 1Kb] propheticas [manu antiqua additur et euangelicas] atque apostolicas Scripturas, [5 1Kb] quibus Ecclesia catholica per gratiam Dei fundata est, etiam illud intimandum putauimus, quod quamuis uniuerse per orbem catholice diffuse Ecclesie unus thalamus Christi sit; sancta tamen Romana Ecclesia nullis synodicis constitutis ceteris Ecclesiis prelata est, sed euangelica uoce Domini [6 1Kb] nostri primatum obtinuit: Tu es Petrus, inquiens, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum; et quecunque ligaueris super terram, erunt ligata et in celo; et quecunque solueris super terram, erunt soluta et in celo.

[Manu antiqua suppletur Cui] Addita est etiam societas beati [manu antiqua suppletur beatissimi Pauli apostoli uas electionis], qui non diuerso, sicut heretici [7 1Kb] garriunt, sed uno tempore, uno eodemque die gloriosa morte cum Petro in urbe Roma sub Cesare Nerone agonizans coronatus est; et pariter supradictam sanctam Romanam Ecclesiam Christo Domino consecrarunt, [8 1Kb] talesque omnibus [9 1Kb] orbibus in uniuerso mundo sua presentia,  atque uenerando triumpho [1 1Kb] pretulerunt.

Est ergo prima Petri apostoli sedes Romana Ecclesia non habens maculam, neque rugam, nec aliquid eiusmodi.

Secunda autem sedes apud Alexandriam B. Petri nomine a Marco eius discipulo et euangelista consecrata est. Ipseque a Petro apostolo in Aegypto directus, uerbum ueritatis predicauit et gloriosum consecrauit [manu antiqua corrigitur consummauit] martyrium.

Tertia uero sedes [2 1Kb] apud Antiochiam eiusdem beatissimi Petri apostoli habetur honorabilis, eo quod ibidem prius quam Roma uenisset habitauit et [3 1Kb] ibidem primum nomen Christianorum nouelle gentis exortum est.

Et quamuis aliud fundamentum nullus possit ponere preter id quod positum est, [4 1Kb] quod est Christus iehsu, tamen ad edificationem sanctam, [5 1Kb] idem [manu antiqua eamdem] Romanam Ecclesiam post illas ueteris uel Noui Testamenti, quas [6 1Kb] regulariter suscipimus etiam suscipi non prohibet Scripturas. [7 1Kb] Id est sanctam synodum Nichenam secundum trecentorum decem et octo episcoporum [8 1Kb] [manu antiqua ponitur Patrum] mediante Maximo Constantino Augusto.

Sanctam synodum Ephesiam, [mana antiqua Ephesinam] in qua Nestorius damnatus est, [9 1Kb] cum consensu [10 1Kb] beati Celestini pape, mediante Cheryllo Alexandrine sedis antistite, et Arcadio episcopo ab Italia destinato.

Sanctam synodum Chalcedonensem, mediante Marciano Augusto, et Anatholio Constantinopolitano episcopo, in qua Nestoriana et Euticiana heresis simul cum Dioscoro, eiusque complicibus [11 1Kb] damnatus est.

[13 1Kb] Opuscula B. Cicili Cipriani martyris et Carthaginensis episcopi.

 Opuscula beati Gregorii Nanzanzeni epi.

Opuscula B. Basili Cappadocie episcopi.

Opuscula B. Athanasi Alexandrini episcopi.

Opuscula Theophili Alexandrini episcopi.

Opuscula B. Cyrilli Alexandrini episcopi.

Opuscula B. Helari [1 1Kb] Pictabensis episcopi.

[2 1Kb] Opuscula B. Ioannis Constantinopolitani episcopi.

Opuscula B. Ambrosii Mediolanensis episcopi.

Opuscula B. Augustini [3 1Kb] Ipone Regiensis episcopi.

Opuscula B. Hieronimi presbyteri.

Opuscula Beati Prosperi uiri religiosissimi.

[4 1Kb] Opuscula B. Leonis pape ad Flauianum Constantinopolitanum episcopum destinata, cuius textum quispiam si usque ad unum iota disputauerit, et non eam in omnibus uenerabiliter receperit, anathema sit.

Opuscula, [5 1Kb] tractatus omnium Patrum orthodoxorum, qui in nullo a sancte ecclesie Romane consortio deuiarunt, nec ab eius fide uel predicatione seiuncti sunt; sed ipsius ut communicationis per gratiam Dei usque in ultimum diem uie sue fuere participes, legendos decernimus.

Item decretales epistolas quas beatissimi pape diuersis temporibus ab urbe Roma pro diuersorum Patrum consolatione dederunt, uenerabiliter [6 1Kb] suscipienda.

Item gesta sanctorum martirum qui multiplicis [manu antiqua multiplicibus] tormentorum cruciatibus et mirabilibus, confessionum triumphis inradiant. Quis [7 1Kb] ista catholicorum dubitet [manu antiqua et] maiora eos in agonibus fuisse perpessos, nec suis uiribus, sed Dei gratia et adiutorio uniuersa tolerasse? Sed ideo secundum antiquam consuetudinem singulari cautela in sancta Romana Ecclesia non leguntur, quia et eorum qui conscripserunt nomina penitus ignorantur; et ab infidelibus [8 1Kb] uel idiotis superflua, aut minus apta quam rei ordo fuerit esse putatur. Sicut cuiusdam Quirici et Iulite, sicut Georgii aliorumque eiusmodi passiones, que ab hereticis perhibentur composite. Propter quod, ut dictum est, ne uel leuis subsannandi oriretur occasio in [9 1Kb] Romana Ecclesia  non leguntur. Nos tamen cum predicta Ecclesia omnes martires et eorum gloriosos agones, qui Deo magis quam hominibus noti sunt omni deuotione ueneramur.

Item uitas Patrum, Pauli, Antonii, Ilarionis, et omnium heremitarum, quas tamen uir beatissimus descripsit Hieronymus, cum [1 1Kb] omni honore suscipimus.

Item Actus beati Syluestri Apostolice sedis presulis, licet eius qui conscripsit nomen ignoretur; a multis tamen in urbe Roma a catholicis legi cognouimus, et pro antiquo usu multe hoc imitantur Ecclesie.

[2 1Kb] Item scriptura de inuentione sancte crucis dominice, et alia scriptura de inuentione capitis Ioannis Baptiste, nouelle quidem relationis [3 1Kb] nonnulli eas catholici legunt, sed cum hec ad catholicorum manus peruenerint, beati apostoli probant [manu antiqua precedat] sententiam [4 1Kb] : Omnia probate, quod bonum est tenete.

Item Rufinus uir [5 1Kb] religiosissimus, [6 1Kb] qui plurios [manu antiqua plurimos] ecclesiasticis operis edidit libros, non nullas etiam Scripturas interpretatus est. Sed quoniam [7 1Kb] beatissimus Hieronimus eum in aliquibus de arbitrii libertate notauit, illa sentiemus que predictum Hieronimus sentire cognoscimus; et non solum de Rufino, sed etiam de uniuersis, quos uir sepius memoratus zelo Dei et fidei religione reprehendit.

Item Origenis nonnulla opuscula que uir beatissimus Hieronymus non repudiat, legenda suscipimus; reliqua autem [8 1Kb] omnia cum auctore suo dicimus rennuenda.

Item Cronica Eusebii Cesariensis [9 1Kb] epi atque eiusdem Historie ecclesiastice libros, quamuis in primo narrationis sue libro tepuerit, et post in laudibus atque excusatione Origenis unum scismatici conscripserit librum; propter rerum tamen singularum notitiam, que ad [10 1Kb] scrutationem [manu antiqua instructionem] pertinent, usquequaque non dicimus rennuenda.

Orosium uirum eruditissimum collaudamus [11 1Kb] quia ualde nobis necessariam aduersus Paganorum calumnias ordinauit Storiam, miraque breuitate contexuit.

uenerabilis uiri Seduli [12 1Kb] episcopi Paschale opus, quod heroicis descripsit uersibus, insigni laude [13 1Kb] proferimus.

Iuuenci nichilominus laboriosum opus non spernimus, sed miramus.  Cetera autem que ab hereticis, siue scismaticis conscripta, uel [1 1Kb] predicta sunt [manu antiqua additur nullatenus recipit catholica et apostolica Romana Ecclesia]. E quibus pauca, que ad memoriam uenerunt, et a catholicis uitanda sunt, credimus esse subdenda.

Item notitia de librorum [manu amiqua libros] apocriforum, [2 1Kb] qui non recipiuntur.

Ariminensium synodum a Constantio Cesare Constantini [3 1Kb] Augusti filio congregatam mediante Tauro prefecto ex tunc, et nunc, et in eternum confitemur esse damnatam.

Itinerarium nomine Petri Apostoli, quod appellatur sancti Clementis [manu antiqua libr. [4 1Kb] X] apocrifum.

Actus nomine Andree apost. apog.

Actus nomine Thome apost. apog.

Libri numero decem apog. 

Actus nomine Petri apost. alius apoc.

Actus nomine Philippi apost. apoc.

Euangelia nomine Matthie apog.

Euangelia nomine Barnabe apost. [5 1Kb] apog.

Euangelia nomine Iacobi minoris apog.

Euangelia nomine Petri [6 1Kb] apost. apoc.

Euangelia nomine Thome, quibus Manichei utuntur apoc.

Euangelia nomine Andree apost. apoc. [Manu antiqua deletur Andree, et ponitur Bartholomei.]

Euangelia que falsauit Lucianus apoc.

Euangelia que falsauit Ysicius apoc.

Liber de Infantia Saluatoris apoc.

Liber de Natiuitate Saluatoris, et de Maria [manu antiqua post Mariam est uel] obstetrice [7 1Kb] apoc.

Liber qui appellatur Pastoris apoc.

Libri omnes quos fecit Lucius [manu antiqua Leucius] discipulis diaboli apog.

Liber qui appellatur fundamentum apoc.

Liber qui appellatur Thesaurum apoc.

Liber de filiabus Ade Licto [8 1Kb] ageneseos.

 [1 1Kb] Liber qui appellatur Actus Thecle, et Pauli [2 1Kb] apos. apog.

Liber qui appellatur [3 1Kb] Nephothes apog.

Liber prouerbiorum ab hereticis conscriptus, et sancti Xisti nomine presignatus, apoc.

Reuelatio que appellatur Thome [4 1Kb] apost. apog.

Reuelatio que appellatur Pauli apog.

Reuelatio que appellatur Stephani apoc.

Liber qui appellatur transitus, [5 1Kb] id est assumptio sancte Marie apoc.

Liber qui appellatur [manu antiqua de] Penitentia Ade apoc.

Liber de [6 1Kb] Eugenia [manu antiqua uegenia] nomine gigantis qui cum dracone post diluuium ab hereticis pugnasse perhibetur, apoc.

Liber qui appellatur Testamentum Iob apog.

Liber qui appellatur penitentia Origenis apog.

Liber qui appellatur penitentia sancti Cipriani apoc.

Liber qui appellatur penitentia Iamne et Membre apoc.

Liber qui appellatur [7 1Kb] Sors apostolorum [manu antiqua scribitur laus] apoc.

Liber Fisiologus, qui ab hereticis conscriptus, et beati Ambrosii nomine presignatus apoc.

Storia Eusebii Pampeli apog.

Opuscula Tertulliani apoc.

Op. Lactanti [8 1Kb] apoc.

[10 1Kb] Op. Africani apoc.

Op. [11 1Kb] Postulliani et Galli apoc. [12 1Kb]

Op. Montani, Priscille, et Maximille apoc.

Op. omnia [13 1Kb] Faustini Manichei apoc.

Op. Commodiani ap.

Op. alterius Clementis Alexandrini apoc.

Op. Tassii Cypriani ap.

Op. [14 1Kb] Arnobi ap.

Op. Ticoni apoc.

Opuscula Cassiani presbyteri Galliarum ap.

 Opusc. uictorini [1 1Kb] Pictabensis ap.

Manu antiqua inseritur hic, Op. Fausti Regensis Gallearum ap. [2 1Kb] Op. Frumenti Ceci ap.

Centonem de Christo, uirgilianis compaginatum uersibus ap.

Epistola Iesu Abaguso ap.

Epistola Abaguio ad Iesum ap.

Passio Quyrici, et Iulite ap.

Passio Georgi ap.

Scriptura que appellatur contradictio Salomonis apoc.

Filacteria omnia, que non angelorum, ut illi confingunt, sed demonum magis conscripta sunt, ap.

Hec et his similia que Simon Magus, Nicolaus, Cerinthus, Marcion, Basilidis, Ebion, Paulus etiam Samositanus, Fotinus, et Bonosus [manu antiqua et] qui simili errore defecerunt; Montanus quoque cum suis obscenissimes sequacibus, Apollenaris, ualentinus siue Maniceus, Faustus, Africanus Sabellius, Arrius, Machedonius, Eunomius, Nouatus, Sabacius, Celestus, Donatus, Eustacius, Iouianus, Pelagius, Iulianus Celumensis, Celestius Maximinus [manu antiqua Maximianus] Priscillianus ab Spania, Nestorius Constantinopolitanus, Maximus Cynicus, Lampetius, Dioscorus, Eutices, Petrus, et alius Petrus, e quibus unus Alexandriam, alius Antiochiam maculauit. Acacius Constantinopolitanus cum consortibus suis, necnon et omnes heretici, hereseorumque discipuli, siue scismatici docuerunt, uel conscripserunt, quorum nomina minime retinentur, non solum repudiata, uerum ab omni Romana, et apostolica Ecclesia eliminata, atque cum suis auctoribus, auctorumque sequacibus sub anathematis insolubili uinculo in eternum confitemur esse damnanda.



uATICANUM FONTANINI


Incipit decretale sancti Gelasii pape urbis Rome.


I.


Post propheticas, et euangelicas atque apostolicas Scripturas, quibus Ecclesia catholica per gratiam Dei fundata est, etiam illud intimandum putauimus, quod quamuis uniuerse per orbem catholice defuse Ecclesie unus thalamus Christi sit; sancta tamen Romana Ecclesia nullis synodicis constitutis ceteris Ecclesiis prelata est, sed euangelica uoce Domini et Saluatoris nostri primatum obtinuit: Tu es Petrus, inquiens, super hanc petram edificabo Ecclesiam meam; et porte inferi non preualebunt aduersus eam; et tibi dabo claues regni celorum; et quecunque ligaueris super terram, erunt ligata et in celo; et quecunque solueris super terram, erunt soluta et in celo.

Cui data est etiam societas beatissimi Pauli apostoli, uas electionis, qui non diuerso, sicut heresi garriunt, sed uno tempore, uno eodemque die gloriosam mortem cum Petro in urbe Roma sub Cesare Nerone agonizans, coronatus est, et pariter supradictam sanctam Romanam Ecclesiam Christo Domino consecrarunt, aleisque omnibus in uniuerso mundo sua presentia atque uenerando triumpho pertulerunt.

 Est ergo prima Petri apostoli sedis Romana Ecclesia non habens maculam, nec rugam, nec aliquid eiusmodi.

Secunda autem sedis apud Alexandriam, beati Petri nomen, a Marco eius discipulo euangelista consecrata est. Ipseque a Petro apostolo in Aegypto directus, uerbum ueritatis predicauit, et gloriosum consummauit martyrium.

Tertia uero sedis apud Antiochiam item beatissimi Petri Apostoli habetur honorabilis, eo quod illic prius quam Romam uenisset habitauit, et illic primum nomen Christianorum nouelle gentis exortus est.


II.

Et quamuis aliud fundamentum nullus possit ponere preter id quod positum est, quod est Christus iehsu; tamen edificationem sanctam idem Romanam Ecclesiam post illas ueteris uel Noui Testamenti, quas regulariter suscipimus, etiam suscipi non prohibet Scripturas. Id est sanctam synodum Nicenam CCCrum X. et uIII. Patrum, mediante Maximo Constantino Augusto.

Sanctam senodum Efisinam, in qua Nestorius damnatus est, consensu Celestini pape, mediante Cirillo Alexandrine sedis antestite, et Arcadio ab Italia distinato.

Sanctam synodum Calcedonensem, mediante Marciano Augusto et Anatholio Constantinopolitano episcopo, in qua Nestoriana, Antiochiana, et Eutichiciana hereses simul cum Dioscoro, eiusque complicibus damnate sunt.


III.

Incipiunt opuscula recipienda.

Item opuscula beati Cicili Cipriani martiris, et Cartagenensis episc.

 Opuscula beati Gregori Nazazensis epi.

Item opuscula beati Basili Capadocie epi.

Item opuscula beati Athanasi Alexandrie epi.

Item op. beati Ioannis Constantinopolitane epi.

Item op. beati Theophili Alexandrine epi.

Item op. beati Helari Pictauinsis epi.

Item op. beati Ambrosi Mediolanenses epi.

Item op. B. Augustini Ipponereginsis epi.

Item op. beati Hieronimi prbi.

Item op. Prosperi uiri religiosissimi.

Item epistola bi. Leonis pap. ad Flauianum Constantinopolitanum episcobum distinam t. cuius textum quispiam suis, que ad unum iota dispotauerit, et non eam in omnibus uenerabiliter receperit, anathema sit.

Item op. tractatus omnium Patrum orthodoxorum qui in nullo a sce Ecclesie Romane consortio deuiarunt nec ab eius fide uel predicatione seiuncti sunt; sed ipsius communicatione per gratiam Dei usque in ultimum uite sue fuere participes, legende decernimus.

Item decretales epistolas, quas beatissimi pap. diuersis temporibus ab urbe Roma, pro diuersorum Patrum consolatione, dederunt, uenerabiliter suscipiendas.

Item gesta sanctorum martirum qui multiplicibus tormentorum cruciatibus, et mirabilibus confessionum triumphis inradiant. Quis ista Catholicorum dubitet maiora eos in agonibus fuisse perpessos, nec suis uiribus, sed Dei gratia, et adiutorio? Singulari cautella in sca Romana Ecclesia non leguntur, quia et eorum qui conscribere nomina penitus ignoratur, et ab infidelibus et idiotis superflua, aut minus apta, quam rei ordo fuerit, esse putantur. Sicut cuiusdam Cirici et Iulite, sicut Giorgi, aliorumque huiusmodi passiones, q. ad hereticis perhibentur composite. Propter quod, ut dictum est, ne uel leuis subsanandi orreretur occasio, in sca Romana Ecclesia non leguntur. Nos tamen cum predicta Ecclesia omnes martires, et eorum gloriosos agones, qui Domino magis  quam hominibus noti sunt, omni deuotione ueneramur.

Item uitas Patrum, Pauli, Antoni, Hilarionis, et omnibus heremitarum, quas tamen uir beatissimus descripsit Hieronimus, cum omni honore suscipimus.

Item Actus beati Siluestri Apostolice sedis presolis, licet eius qui conscripsit nomine ignoretur, a multis tamen in urbe Roma catholicis legi cognouimus, et pro antiquo usu multe hec imitantur Ecclesie.

Item scriptura de inuentione crucis dominice, et aliam scripturam de inuentione capitis Ioannis Baptiste, nouelle quidem relationis et nonnulli catholici legunt. Sed cum hec ad catholicorum manus aduenerint, beati Pauli apostoli precedet sententia . . . . Omnia probate, quod bonum est tenete.

Item Rufinus uir religiosus plurimos ecclesiastice operis edidit libros, nonnullas etiam Scripturas interpretatus est. Sed qum beatissimus Hieronimus eum in aliquibus de arbitrio libertate notauit, illas sentim. q. predictum beatum Hienimum sentire cognoscimus, non solum de Rofino, sed etiam de uniuersis quod uir S. sepius memoratus, zelo Dei, et fidei religione reprehendit.

Item Origenis nonnulla op. que uir beatissimus Hieronymus non repudiat, legenda suscipimus: reliqua autem omnia cum auctore suo dicimus rennuendam.

Chronica Eusebi Cesariensis, atque eiusdem Historie ecclesiastice libros, quamuis in primo narrationis sue libro tepuerit, et post in laudibus atque excusatione Origenis scismatici unum conscripserit librum: propter rerum tamen singularum notitiam, q. ad instructionem pertenent, usquequaque non dicimus renuendos.

Idem Orosium uirum eruditissimum, quem conlaudamus, qui ualde nobis necessariam aduersus paganorum calumnias ordinauit Historiam, miraque breuitate contexuit.

Item uenerabilis Sedulii Paschale opus, quod eruditis descripsit uersibus, insigni laude preferimus.

Item Iuuenci nichilominus laboriosum opus non spernimus, sed  miramus. Cetera que ab hereticis, schismaticis conscripta, uel predicata sunt, nullatenus recipiet catholica et apostolica Romana Ecclesia: e quibus pauca, que ad memoriam uenerunt, et a catholicis uitanda sunt, credidimus esse subdenda.


Iu.

Notitiam librorum apocriforum, qui non recipiuntur.

Arimenensium Sinodum, a Constantio Cesare Constantini Augusti filium congregatam, mediante Tauro prefecto, ex tunc et nunc et in eternum confitemur esse damnata.

Itinerarium nomine Petri Apostoli, quod appellatur Sci Clementis, apogrifum.

Actus nomen Andree apl. apg.

Actus nomen Thome apl. libros X apg.

Actus nomen Petri apl. alius, apg.

Actus nom. Philippi apl. apg.

Euangelium nom. Matthie apg.

Euangelium nom. Petri ap. apg.

Euangelium nom. Iacobi Minoris, apg.

Euangelium nom. Barnabe apg.

Euangelium nom. Thome, quibus Manichei utuntur, apg.

Euangelium nomen Bartholomei ap. apg.

Euangelium quem falsauit Lucianus, apg.

Euangelium quem falsauit Eusicius et Lucius, apg.

Lib. de Infantia Saluatoris, apg.

Lib. de Natiuitate Saluatoris, e de Maria uel obstetrice, apg.

Liber qui appellatur Pastoris, apg.

Lib. omnes quos fecit Leucius discipulus diaboli, apg.

Lib. qui appellatur Fundamentum, apg.

Lib. qui appellatur Thesaurum, apg.

Lib. de filiabus Ade lectum geneseos, apg.

 Lib. qui appellatur hactus Thecle, uel Thollius, et Pauli ap. apg.

Lib. qui appellatur Nopotis, apg.

Lib. Prouerbiorum ab hereticis conscriptus, et sancti Xisti nomen prenotatus, apg.

Reuelatio qui appellatur Pauli, apg.

Reuelatio qui appellatur Thome apg.

Reuelatio qui appellatur Stephani apg.

Liber qui appellatur Transitus, id est, Adsumptio sce Marie, apg.

Lib. qui appellatur Penetentia Ade, apg.

Lib. Eugenii a nom. gigante qui cum dracone post diluuium ab hereticis pugnasse perhibetur apg.

Liber qui appellatur Testamentum Iob apg. Non historia beati Iob, sed alius ad hereticis conscriptus.

Lib. qui appellatur Penitentie Origenis, apg.

Lib. qui appellatur Penitentia sci Cipriani apg.

Lib. qui appellatur Penitentia Iamne et Mambre apg.

Lib. qui appellatur Sors apostolorum, apg.

Lib. qui appellatur Lusa Apostolorum apg.

Lib. Filosogus, qui ab hereticis conscriptus est, et beati Ambrosii nom. presignatus, apg.

Historia Eusebi Pamphili, apg.

Opuscola Tertulliani, apg.

Op. Lactanti, ap.

Op. Affricani, apg.

Op. Postumiani et Galli, apg.

Op. Montani, Priscille et Maximille apg.

Op. omnia Fausti Manichei, apg.

Op. Commodiani, apg.

Op. alterius Clementis Alexandrine, apg.

Opusc. Tarsi Cipriani, apg

Op. Arnobi, apg.

Op. Tigoni, apg.

Opuscula Cassiani pbri. Gallearum, apg.

 Opus. uictorini Petabionensis, apg.

Op. Fausti Regensis Gallearum, apg.

Op. Frumentini Ceci, apg.

Centonem de Xpo uirgilianis conuaginatum uersibus, apg.

Epistola Ihu ad Abgiarum, apg.

Epla Abgari ad Ihm, apg.

Passio Cirici et Iolite, apg.

Pass. Giorgi, apg.

Scriptura que appellatur contradictio Salomonis, apg.

Filacteria omnia, que non angelorum, ut illi confingunt, sed demonum magis arte conscripta sunt, apg.

Hec et his similia que Simon Magus, Nigolaus, Cirinthus, Marcion, Baselides, Ebion, Paulus etiam et Samosetanus, Futinus et Bonosus, et qui simili errore defecerunt; Montanus quoque cum suis obscenissimis sequacibus, Apollinaris, ualentinianus, siue Manicheus, Faustus, Affricanus, Sabellius, Arrius, Machedonius, Eunomius, Nouatus, Sabastius, Celestus, Donatus, Eustacius, Iouianus, Pelegius, Iulianus Elane, Celestius, Maximianus, Priscillianus ab Hispania, Nestorius Constantinopolitanus, Maximus Unicus, Lampecius, Dioscorus, Eutichius, Petrus et alius Petrus: e quibus unus Alexandriam, alius Antiochiam maculauit; Accacius Constantinopolitanus cum consortibus suis; nec non et omnes hereses, hereseorum discipuli, siue scismatici, qui docuerunt uel conscripserunt, quorum nomina minime retenentur, non solum repudiata, uerum ab omni Romana, uel catholica et apostolica Ecclesia eliminata, atque cum suis auctoribus auctorumque sequacibus sub anathemate insolubili uinculo in eternum confitemur esse damnata.

Expliciunt decretalis.



IURENSE CHIFFLETII


Incipit decretale in urbe Roma ab Hormisda papa editum.

De Scripturis diuinis quid uniuersaliter catholica recipiat Ecclesia, uel post hec quid uitare debeat.


1.

Ordo de ueteri Testamento, quem sancta et catholica Romana suscipit et honorat Ecclesia, iste est:

Geneseos liber 1.---Exodi liber 1. ---Leuitici liber 1.---Numeri liber 1.---Deuteronomii liber 1.---Iesu Naue liber 1.---Iudicum liber 1.---Ruth liber 1.---Regnum libri 4.---Paralipomenon libri 2.---Psalmorum 150 liber 1.---Salomonis libri 3.---Prouerbia, Ecclesiastes et Cantica Canticorum.---Item Sapientire liber 1.---Ecclesiastici liber 1.---Item ordo prophetarum: Esaie liber 1.--- [1 1Kb] Hieremie liber 1, cum Cinoth, ac lamentationibus suis.---Ezechielis liber 1.---Danielis liber 1.---Osee liber 1.---Amos liber 1.--- Michee liber 1.---Iohel liber 1.---Abdie liber 1.---Ione liber 1.---Naum liber 1.---Abacuc liber 1.---Sophonie liber 1.---Aggei liber 1.---Zacarie liber 1.---Malachie liber 1.---Item ordo historiarum: Iob liber 1.---Tobie liber 1.---Esdre libri 2. Esther liber 1.---Iudith liber 1.---Machabeorum libri 2. Item ordo Scripturarum Noui et Aeterni Testamenti [1 1Kb] : Euangeliorum libri 4: Secundum Mattheum liber 1.---Secundum Marcum liber 1.---Secundum Lucam liber 1.---Secundum Ioannem liber 1.---Item Actuum apostolorum liber 1.---Epistole Pauli apostoli numero 14. Ad Romanos epistola 1.---Ad Corinthios epistole 2.---Ad Ephesios epistola 1.---Ad Thessalonicenses epistole 2.---Ad Galatas epistola 1.---Ad Philippenses epistola 1.---Ad Colossenses epistola 1.---Ad Timotheum epistole 2.---Ad Titum epistola 1.---Ad Philemonem epistola 1.---Ad Hebreos epistola 1.---Item Apocalypsis Ioannis liber 1.---Item Canonice Epistole numero septem: Petri apostoli epistole 2.--- [2 1Kb] Iacobi apostoli epistola 1.---Ioannis apostoli epistole 3.---Iude Zelotis apostoli epistola una.


II [3 1Kb] .

Post has omnes propheticas, et euangelicas, atque apostolicas, quas superius deprompsimus, Scripturas, quibus Ecclesia catholica per gratiam Dei fundata est, etiam illud intimandum putauimus, quod quamuis uniuerse per orbem diffuse catholice Ecclesie unus thalamus Christi sit; sancta tamen Romana Ecclesia nullis synodicis constitutis ceteris Ecclesiis proleta est, sed euangelica uoce Domini et Saluatoris nostri primatum obtinuit: Tu es Petrus, inquientis, et super hanc petram edificabo Ecclesiam meam: et porte inferni non preualebunt aduersus eam; et tibi dabo claues regni celorum, et quecunque ligaueris super terram, erunt ligata et in celo; et quecunque solueris super terram, erunt soluta et in celo.

Addita est etiam societas beatissimi Pauli apostoli, uasis electionis, qui non diuerso, sicut heretici garriunt, sed uno tempore, uno eodemque die gloriosa morte cum Petro in urbe Roma sub Cesare Nerone agonizans, coronatus est. Et pariter supradictam sanctam Romanam Ecclesiam Christo Domino consecrarunt, aliisque omnibus urbibus in uniuerso mundo, sua presentia atque uenerando triumpho pretulerunt.

 Est ergo prima Petri apostoli sedes Romana Ecclesia, non habens maculam, neque rugam, nec aliquid huiusmodi.

Secunda autem sedes apud Alexandriam beati Petri nomine a Marco eius discipulo, atque euangelista consecrata est. Ipseque in Aegypto directus a Petro Apostolo, uerbum ueritatis predicauit, et gloriosum consummauit martyrium.

Tertia uero sedes apud Antiochiam item beatissimi Apostoli Petri habetur honorabilis, eo quod, illic priusquam Romam uenisset, habitauit: et illic primum nomen Christianorum nouelle gentis exortum est.


III.

Et quamuis aliud fundamentum nullus potuit ponere preter id quod positum est, quod est Christus iehsu; tamen ad edificationem nostram eadem Romana Ecclesia, post illas ueteris uel Noui Testamenti, quas regulariter superius enumerauimus, etiam has suscipi non prohibet Scripturas. Id est sanctam synodum Nicenam secundum trecentos decem et octo Patres, mediante Maximo Constantino Augusto, in qua Arrius hereticus condemnatus est.

Sanctam synodum Constantinopolitanam, mediante Theodosio seniore Augusto, in qua Macedonius hereticus debitam damnationem excepit.

Sanctam synodum Ephesinam, in qua Nestorius damnatus est, consensu beatissimi Celestini pape, mediante Cyrillo Alexandrine sedis antistite, et Arcadio episcopo ab Italia destinato.

Sanctam synodum Calcedonensem, mediante Marciano Augusto, et Anatolio Constantinopolitano episcopo, in qua Nestoriana et Eutychiana heresis, simul cum Dioscoro eiusque complicibus damnate sunt. [12 1Kb] Sed et si qua sunt concilia a sanctis Patribus hactenus instituta, post istorum quatuor auctoritatem et custodienda et recipienda decreuimus.


Iu.

Iam nunc subiiciendum de opusculis sanctorum Patrum que in Ecclesia catholica recipiuntur.

Opuscula beati Cecilii Cypriani martyris, Carthaginensis episcopi in omnibus recipienda.

 Item opuscula beati Gregorii Nazianzeni episcopi.

Item opuscula beati Basilii Cappadocie episcopi.

Item opuscula beati Athanasii Alexandrini episcopi.

Item opuscula beati Ioannis Constantinopolitani episcopi.

Item opuscula beati Theophili Alexandrini episcopi.

Item opuscula beati Cyrilli Alexandrini episcopi.

Item opuscula beati Hilarii Pictauiensis episcopi.

Item opuscula beati Ambrosii Mediolanensis episc.

Item opuscula beati Augustini Hipponeregiensis ep.

Item opuscula beati Hieronym presbyteri.

Item opuscula beati Prosperi uiri religiosissimi.

Item epistolam beati pape Leonis ad Flauianum Constantinopolitanum episcopum destinatam: de cuius textu quispiam si usque ad unum iota disputauerit, et non eam in omnibus uenerabiliter receperit, anat. sit.

Item opuscula atque tractatus omnium Patrum orthodoxorum qui in nullo a sancte Romane Ecclesie consortio deuiarunt, nec ab eius fide uel predicatione seiuncti sunt; sed ipsius communicationi per gratiam Dei usque in ultimum diem uite sue fuere participes, legendos decernimus.

Item decretales epistolas quas beatissimi pape, diuersis temporibus ab urbe Roma pro diuersorum Patrum consultatione dederunt, uenerabiliter suscipiendas.

Item gesta sanctorum martyrum, que multiplicibus tormentorum cruciatibus, et mirabilibus confessionum triumphis inradiant. Quis ista catholicorum dubitet, et maiora eos in agonibus fuisse perpessos? Nec suis uiribus, sed Dei gratia et adiutorio uniuersa tolerasse? Sed ideo, secundum antiquam consuetudinem, singulari cautela in sancta Romana Ecclesia non leguntur, quia et eorum qui conscripsere nomina penitus ignorantur, et ab infidelibus et idiotis superflua, aut minus apta, quam rei ordo fuerit, esse putantur. Sicut Quirici cuiusdam et Iulite; sicut Georgii, aliorumque eiusmodi passiones, que ab hereticis perhibentur composite. Propter quod, ut dictum est, ne uel leuis subsannandi oriretur occasio, in sancta Romana Ecclesia non leguntur. Nos tamen,  cum predicta Romana Ecclesia, omnes martyres, et eorum gloriosos agones, qui Deo magis quam hominibus noti sunt, omni deuotione ueneramur.

Item uitas Patrum, Pauli Antoni, Hilarionis, et omnium eremitarum, quas tamen uir beatissimus Hieronymus descripsit, cum omni honore suscipimus.

Item Actus beatissimi Siluestri apostolice sedis presulis, licet eius qui conscripsit nomen ignoretur, a multis tamen in urbe Roma catholicis legi cognouimus et pro antiquo usu multe hoc imitantur Ecclesie.

Item scriptura de Inuentione dominice crucis, et alia scriptura de Inuentione capitis beati Ioannis Baptiste, nouelle quidem relationes sunt, et nonnulli eas catholici legunt. Sed cum hec ad Catholicorum manus peruenerint, beati apostoli Pauli precedat sententia: Omnia probate, et quod bonum est retinete.

Item Rufinus uir religiosissimus plurimos ecclesiastici operis edidit libros: nonnullas etiam Scripturas interpretatus est. Sed quoniam uenerabilis Hieronymus cum in aliquibus de arbitrii libertate notauit; illa sentimus, que predictum beatum Hieronymum sentire cognoscimus: et non solum de Rufino, sed etiam de uniuersis quos uir sepius memoratus zelo Dei, et fidei religione reprehendit.

Item Origenis nonnulla opuscula, que uir beatissimus Hieronymus non repudiat, legenda suscipimus: reliqua autem omnia cum auctore suo dicimus renuenda.

Item Chronica Eusebii Cesariensis, atque eiusdem Historie Ecclesiastice libros, quamuis in primo narrationis sue libro tepuerit, et post in laudibus atque excusatione Origenis schismatici unum conscripserit librum: propter rerum tamen singularum notitiam, que ad instructionem pertinent, usquequaque non dicimus renuendos.

Item Orosium uirum eruditissimum conlaudamus, qui ualde necessariam nobis aduersus paganorum calumnias ordinauit Historiam, miraque breuitate contexuit.

Item uenerabilis uiri Sedulii Opus paschale, quod heroicis descripsit uersibus, insigni laude preferimus.

Iuuenci quoque nichilominus laboriosum opus non spernimus, sed  miramur. Cetera que ab hereticis, siue schismaticis conscripta uel predicta sunt, nullatenus recipit catholica et apostolica Romana Ecclesia: e quibus, pauca, que ad memoriam uenerunt, et a Catholicis uitanda sunt, credidimus esse subdenda.


u.

In primis Ariminensem synodum a Constantio Cesare Constantini filio congregatam, mediante Tauro prefecto, ex tunc et nunc, in eternum confitemur esse damnatam.

Itinerarium quoque in nomine Petri Apostoli, quod appellatur sancti Clementis libri numero nouem, apocryphum esse scimus.

Actus nomine Andree apostoli, apocryphum.

Actus nomine Thome apostoli, libri X apocryphi.

Actus nomine Petri apostoli, apocryphi.

Actus nomine Philippi apostoli apocryphi.

Euangelia nomine Mattie apostoli, apocrypha.

Euangelia nomine Barnabe, apocrypha.

Euangelia nomine Iacobi Minoris, apocrypha.

Euangelia nomine Petri apostoli apocrypha.

Euangelia nomine Thome apostoli, quibus Manichei utuntur, apocrypha.

Euangelia nomine Bartholomei apostoli, apocrypha.

Euangelia nomine Andree apostoli, apocrypha.

Euangelia que falsauit Lucianus, apocrypha.

Euangelia que falsauit Isicius, apocrypha.

Liber de Infantia Saluatoris, apocryphus.

Liber de Natiuitate Saluatoris, et de Maria uel obstetrice, apocryphus.

Liber qui appellatur Pastoris, apocryphus.

Libri omnes quos fecit Lucius discipulus diaboli, apocryphi.

Liber qui appellatur Fundamentum apocryphus.

Liber qui appellatur Thesaurum, apocryphus.

[9 1Kb] Liber de filiabus Ade, hoc es Leptogenesis apocryp.

 Liber qui appellatur Actus Tecle et Pauli, apocryphus.

Liber qui appellatur Nepotes, apocryphus.

Liber Prouerbiorum qui est ab hereticis conscriptus, et sub nomine sancti Sixti presignatus, apocryphus.

Reuelatio que appellatur Pauli apostoli, apocrypha.

Reuelatio que appellatur Thome apostoli, apocr.

Reuelatio que appellatur sancti Stephani, apocr.

Liber qui appellatur Transitus, id est, Adsumptio sancte Marie, apocryphus.

Liber qui appellatur Penitentia Ade, apocryphus.

Liber de Eugenia nomine gigante que cum dracone post diluuium ab hereticis pugnasse fingitur, apocryp.

Liber qui appellatur Penitentia Origenis, apocryphus,

Liber qui appellatur Penitentia Iamne et Mambre, apocryphus.

Liber qui appellatur Sortes sanctorum, apocryphus.

Liber qui appellatur Lusa apostolorum, apocryphus.

Liber qui appellatur Canones apostolorum, apocryphus.

Liber phisiologus, ab hereticis conscriptus, et beati Ambrosii nomine presignatus, apocryphus.

Historia Eusebii Pamphili, apocrypha.

Opuscula Tertulliani, apocrypha.

[9 1Kb] Opuscula Lactantii, apocrypha.

Opuscula Africani, apocrypha.

[12 1Kb] Opuscula Postuminiani, apocrypha.

Opuscula Montani, Priscilie et Maximille, apocrypha.

Opuscula Fausti Manichei, apocrypha.

Opuscula Commodiani, apocrypha.

Opuscula alterius Clementis Alexandrini, apocrypha.

Opuscula Tascii Cypriani, apocrypha.

Opuscula Arnobii, apocrypha

Opuscula Ticoni, apocrypha.

Opuscula Cassiani presbyteri Galliensis, apocrypha.

 Opuscula uictorini Pietabiensis, apocrypha.

Opuscula Fausti Regensis Galliarum, apocrypha.

Opuscula Frumenti Ceci, apocrypha.

Centones de Christo, uirgilianis compaginati, apocryphi.

Epistola Iesu ad Agarum, apocrypha.

Epistola Agari ad Iesum, apocrypha.

Passio Quirici, et Iulite, apocrypha.

Passio Georgii, apocrypha.

Scriptura que appellatur Salomonis interdictio, apocrypha.

Philacteria omnia, que non angelorum, ut illi confingunt, sed demonum magis conscripta sunt nominibus, apocrypha.

Hec et his similia que Simon Magus, Nicolaus, Cerinthus, Marcion, Baselides, Ebion, Paulus etiam Samosatenus, Photinus et Bonosus, qui simili errore defecerunt; Montanus quoque cum suis obscenissimis sequacibus, Apollinaris, ualentinus, siue Manicheus, Faustus, Africanus, Sabellius, Arrius Macedonius, Eunomius, Conomius, Nouatius, Sabbatius, Callistus, Donatus, Eustacius, Iouinianus, Pelagius, Iulianus Eclanensis, Celestinus, Maximianus, Priscillianus ab Spania, Nestorius Constantinopolitanus, Maximus Cinicus, Lampetius, Dioscorus, Eutyches, Petrus, et alius Petrus: e quibus unus Alexandriam, alius Antiochiam maculauit: Acacius Constantinopolitanus cum consortibus suis: necnon et omnes heresiarches, et eorum discipulos, qui schismatica docuerunt, uel conscripserunt, quorum nomina minime retinuimus; non solum repudiata, uerum etiam ab omni Romana, catholica et apostolica Ecclesia eliminata, atque cum suis auctoribus, auctorumque sequacibus sub anathematis et indissolubili uinculo in eternum confitemur esse damnata.

Explicit decretale editum ab Horsmida papa urbis Romane.





OBSERuATIO P. ANTONII PAGI. 


Decretum de Scripturis diuinis, et opusculis sanctorum Patrum que in Ecclesia catholica recipiuntur ualde urget heterodoxos, qui traditionem reiiciunt, et librorum canonicorum numerum pro libito ac sectarum suarum commodo mutilant. Iob enim, Tobie, Iudith, Machabeorum libri, Epistola ad Hebreos, Apocalypsis Ioannis, Petri due, Ioannis apostoli III, Iude I, in eo memorantur. Pearsonius in uindiciis Ignatianis prolixiorem sermonem de eius auctore, ac tempore quo conditum est, instituit, et pag. 53 ait, se existimare hoc decretum post synodum u, anno 553 celebratam, promulgatum fuisse. Neque catholici de huius sanctionis auctore, annoque quo ea emissa, inter se conueniunt; quod mss. codices eam tribus diuersis pontificibus ascribant. uetustissimus codex collectionis Dionysii Exigui, quem secum communicatum a Dacherio Baluzius testatur, hoc decretum Damaso pape attribuit, et Baronius anno 69, num. 4, refert Cresconiam collectionem continere concilium Romanum sub Damaso in quo de libris apocryphis agitur, cuius decreta repetita credit Baronius a Gelasio in decreto 72 episcoporum, de quo anno 494 cum collectoribus Conciliorum uerba facit. uerum codex antiquissimus a Pearsonio lectus, et a Lantfranco ex Beccensi cenobio in Angliam delatus, hunc titulum prefert: »Decreta Gelasii pape de recipiendis, et non recipiendis libris. Que scripta sunt ab eo cum septuaginta eruditissimis episcopis.« Nicolaus I pontifex Romanus in epist. 42 ad episcopos Gallie circa annum 865 data; Lupus abbas Ferrariensis in  fine epistole ad Carolum Caluum, et in fine quest. de Sanguine Christi; Gratianus dist. 15, cap. Sancta Romana; Burchardus Wormatiensis episcopus, uarii codices mss. omnesque excusi, Gelasium huius decreti auctorem produnt. Denique Hormisde pape in antiquissimo uergellensi codice Baluzius et Chiffletius in Iurensi, illud ascribi testantur. Indeque Chiffletio in fine notarum ad uigilium Tapsensem existimatum, decretum hoc primo sancitum fuisse a Gelasio in concilio Romano hoc anno: ita tamen ut non quasi decretum pontificium, sed uelut totius consilii quidam canon prodiret: tum deinde ab Hormisda editum esse sub forma pontificie decretalis, et in quinque titulos methodi gratia diuisum ac fortasse nonnullis in locis restitutum.

Gelasium tamen celeberrimi huius decreti auctorem esse, et nonnisi per errorem illud Hormisde attributum demonstrabo, et litem, ni ualde fallor, dirimam. In eo cum damnatorum uoluminum index texitur, inter ea libri Cassiani ac Fausti Reiensis numerantur hac premissa sententia: »Cetera, que ab hereticis siue schismaticis conscripta, uel predicata sunt, nullatenus recipit catholica et apostolica Romana Ecclesia, e quibus pauca, que ad memoriam uenerunt, et a catholicis uitanda sunt, credimus esse subdenda.« Cumque plurimos libros hereticorum aliorumque incertorum auctorum Patres synodi Romane damnassent, hos inter Cassiani et Fausti uolumina posuere hoc titulo: »Opuscula Cassiani presbyteri Galliarum apocrypha, opuscula Fausti Regiensis Galliarum apocrypha.« Seculo sequenti exortis de diuina gratia contentionibus ex Fausti presertim libris, non modo in Occidente, uerum etiam in Oriente alii Faustum defenderunt, alii eumdem acerrime confutarunt, precipue monachi Scythe, qui ex Asia erumpentes aduersus eum Europam atque Africam commouerunt, ut anno 520 explicabimus. Eo rerum statu consultus Possessor episcopus Africanus a Trasamundo Africe rege in exsilium missus, dum Constantinopoli morabatur, ubi Fausti libri a pluribus defendebantur ut catholici, a Maxentio uero et a monachis Scythis uti heretici damnabantur, consulit ipsemet Hormisdam papam, quid de iisdem libris sentiendum esset; eamque in rem Iustinum diaconum suum ad eum misit. Exstat eius ad Hormisdam Relatio tom. superiori Concil., diciturque accepta »Xu cal. Augusti Rustico u. C. cos. id est anno 520. Hec Possessoris in ea uerba: »Arbitror uestram beatitudinem non latere quantis in Constantinopolitana urbe Ecclesia laboret insidiis, et ad morem ueteris morbi in saniem uulnus iterum querat irrumpere, quod obductum creditur cicatrice. Unde cum quorumdam fratrum animus de codice Fausti cuiusdam natione Galli Regine ciuitatis episcopi, qui de diuersis rebus et frequentius de gratia Dei diserte uisus est disputare, in scandalum moueretur, aliis  in contrarium renitentibus me crediderunt de hoc ambiguo consulendum.« Addit postea Possessor: »Queso, ut consulentibus, quid de prefati auctoris dictis uideatur, auctoritate apostolice responsionis agnoscant: maxime quod filii quoque magistri militum uitalianus et Iustinianus precipue super hac re rescripto beatitudinis uestre similiter informari desiderant.«

Hormisda Possessoris epistolam die 18 mensis Iulii anni 520 accepit, et die 13 mensis Augusti ad eumdem rescripsit epistolam ordine 70, in qua inter alia ait: »Hi uero quos uos de Fausti cuiusdam Galli antistitis dictis consuluisse, litteris indicastis, id sibi responsum habeant: neque illum recipi, neque quemquam, quos in auctoritate Patrum non recipit examen catholice fidei, aut ecclesiastice discipline ambiguitatem posse gignere, aut religiosis preiudicium comparare. Fixa sunt a Patribus que fideles sectari debeant instituta: siue interpretatio, siue predicatio, seu uerbum populi edificatione compositum, si cum fide recta, et doctrina sana concordat, admittitur, si discordat, aboletur.« Ubi Hormisdam de decreto Gelasii loqui recte obseruarunt cardinales Baronius anno 520, num. 21, et card. Norisius in Cenot. Pis. pag. 445. uerum, que paulo post idem pontifex subiungit, non sese, sed eumdem Gelasium illius decreti conditorem fuisse, manifeste insinuant: »Non improuide ueneranda Patrum sententia fideli posteritati que essent catholica dogmata, definiit; certa librorum etiam ueterum in auctoritatem recipienda, sancto Spiritu instruente, prefigens, ne opinioni sue lector indulgens, non quod edificationi ecclesiastice conueniret, sed quod uoluptas sua concepisset, assereret.« Decretum itaque de libris recipiendis et non recipiendis, non ab Hormisda, sed ab aliquo ex eius successoribus in aliqua synodo Romana emissum, non quidem ab Anastasio et Symmacho, qui Gelasium secuti sunt, et Hormisdam antecessere; cum nullus unquam id asseruerit, nullumque ms. alterutrius nomen preferat, sed a Gelasio, cui innumeri codices illud attribuunt.

Nec dici potest illud scriptum esse a Damaso, cuius nomen librariorum errore prefert in collectione Cresconiana; cum plerique opusculorum in eo memoratorum auctores post Damasum uixerint et scripserint. Nihil preterea ab Hormisda immutatum, ut credidit Chiffletius; cum Hormisda in sua ad Possessorem epistola citata hunc remittat ad ea que iam fixa fuerant a Patribus, nichilque noui de Fausto, de quo consultus fuerat, statuere uoluerit. Apparet igitur Hormisdam tam ad Possessorem quam ad legatos suos, qui Constantinopoli tunc agebant, decretum Gelasii pape misisse ac mandasse, ut illud ab omnibus religiose obseruaretur. Quo pacto Possessoris petitioni faciebat satis. Contigit uero, ut decretum illud tunc in uaria exemplaria transcriptum, et latius per Europam, Africam et Orientem, presertim a Fausto aduersariis disseminatum fuerit, et quia ab Hormisda papa missum fuerat, eiusque nomine ubique diuulgatum, eidem ab aliquibus, temporis progressu, imprudenter ascriptum fuerit. Hec false illius inscriptionis sine dubio origo.

Baronius et conciliorum collectores scribunt decretum Gelasii datum esse Asterio et Presidio coss., hoc sc. anno; uerum refellunt eos codices mss. in quibus nota illa temporaria non habetur. Legi in bibliotheca regia antiquissimo charactere exaratum, sed sine nota consulari, aliumque in bibliotheca sancti uictoris Parisiensis, a quo ea etiam abest; nec dubito quin in ceteris mss. desideretur, cum concilium Romanum septuaginta episcoporum, in quo illud emissum ante annum 496 celebratum non fuerit. In laudato enim decreto hec uerba de Sedulio leguntur: »Item uenerabilis uiri Sedulii opus Paschale, quod heroicis descripsit uersibus insigne laude preferimus.« In fine uero libri Bucolicorum codicis uirgilii Medicei uetustissimi hec habentur. »Turcius Rufus Apronianus Asterius u. C. et inl. ex comite domest. protect. ex com. priu. largit. expref. Urbi Patricius et consul ordin. legi et distincti codicem fratris Macarii u. C., non mei fiducia sed eius cui sit ad omnia sum deuotus arbitrio, XI cal. Maii Rome P. uegili Maronis:

Distincti emendans gratum mihi munus amici
Succedens operi sedulus incubui.
Bucolicon liber explicit.«

Em. card. Norisius laudatus, qui eam clausulam produxit, obseruat in uetusto codice uaticano num. 1165, post carmen Paschale Sedulii hec legi: »Hoc opus Sedulius inter cartulas dispersum reliquit, quod recollectum et adunatum, atque omni elegantia diuulgatum est a Turcio Rufio Asterio quinto U. C. exconsule ordinario atque patricio.« Similem huic codicem etiam uidit Cuspinianus, qui ad consulatum Asterii et Presidii, ait, carmen Sedulii »a Turcio Ruffo Asterio quinto U. C. exconsule ordinario atque patricio« scriptum esse. Eadem annotatio erat etiam in codice quo Aldus Manutius senior usus est, siquidem aduertit opus illud non a Sedulio, sed a »Turcio Rufo Asterio u. C. exconsule ordinario atque patricio« publicatum esse. uerum quidem est Sirmondum in notis ad epist. 24 lib. Ennodii scribere, in codice Remensi pematis Paschalis Sedulii hec haberi: »Hoc opus Sedulius inter chartulas dispersum reliquit, quod recollectum, adornatumque ad omnem elegantiam, diuulgatum est a  Turcio Rufo U. C. consule ordinario atque patricio.« uerum ex laudatis mss. liquet, loco exconsule ordinario, exscriptorem per errorem posuisse consule ordinario; cumque Asterius ante annum sequentem exconsul dici non potuerit, ante eum annum Sedulii carmina nec collegit, nec euulgauit, ideoque, nec antea synodus Romana, in cuius decreto de Sedulio mentio, celebrata fuit, ut recte uidere Usserius lib. III de Primordiis Eccles. Britan. c. 16. Pearsonius in uindieiis epistolarum sancti Ignat. pag. 46, et card. Norisius laudatus, qui plura habet de Sedulio et eius opere. Cum uero mense Martio alia synodus Romana habita sit, ea de qua agitur, pertinet ad an. 496, fuitque II Romana, sub Gelasio non I, ut perperam hactenus a conciliorum collectoribus appellata, et horum exemplo ab aliis.



[a 2Kb] [1 1Kb] CONCILIUM ROMANUM II [2 1Kb] . Quo a Gelasio et episcopis 55 Misenus absoluitur anno Domini 495 III idus Maii.


 Residente in synodo uenerabili uiro papa Gelasio una cum Bonifacio, Maximino, Epiphanio, Basilio, uitali, Claro, Ireneo, Decio, Asello, Euplo, ualentino, Martiniano, Basso, Benigno, Primitiuo, Palladio, Uindemio, Constantio, Martyrio, Candido, Laurentio, Deodato, Mercurio, Stephano, Dulcitio, Fortunato, Paschasio, Sanctulo, Innocentio, Chrysogono, Colonico, Molensi, Maximiano, ualentino, Constantio, Gandentio, Felice, uitaliano, Petro, Sereno, Aucupio, Timotheo, Stephano, Laurentio, et Probo episcopis, residentibus etiam Castino, Laurentio, Canusio, Eugenio, Ianuario, Martiano, Gordiano, Petro, Urbico, Paulino, ualente, Petro, Asterio, Smaragdo, Bonifacio, Maxentio, Epiphanio, Iustino, Felice, Redempto, Proiectitio, Callisto,  Ioanne, ualentino, Sebastiano, Martino, Epiphanio, Andrea, Seruodei, Apellione, Petro, Seruando, Agapito, Abundantio, Marcellino, Litorio, Laurentio, Agathone, Sebastiano, ualentino, Anastasio, Genesio, Dionysio, Epiphanio, Acontio, Paulino, Agapito, Adeodato, Benedicto, Dominico, Redempto, Seuero, Iuliano, Stephano, Crescentiano, Septimino, Cypriano, et Epiphanio presbyteris una cum Amandiano uiro illustri, et Diogeniano uiro spectabili; astantibus quoque diaconibus, Gelasius episcopus Ecclesie catholice urbis Rome dixit: Meminit dilectio uestra superiore conuentu oblatum nobis a Miseno libellum in conspectu uestro fuisse recitatum; hunc eumdem si placet dilectioni uestre, denuo recensendum, ut acta nostra contineant. Et quia aliud se quoque petitorium  pre manibus habere profitetur, quid etiam in hoc contineatur, possimus agnoscere. Et adiecit:  Miseni libellus denuo recitetur, Anastasius diaconus recitauit: Datum a famulo uestro Miseno die octauo iduum Martiarum, uiatore u. C. consule. Quantum ad mee pertinet infelicitatis abruptum, errori meo qualibet ratione contracto definio non esse parcendum: quoniam hoc ipso pena carere non debeo, quod merui [3 1Kb] ad causam penalem, quecunque foret, perduci.

Quantum uero pertinet [al. respicit] ad remediale subsidium, duo sunt que me ad hoc suppliciter implorandum uenire constringunt; ne uel ego desperatione magis perpetuis cruciatibus sim dignus addici, Iude preuaricatoris exemplo: et quia tanta est ineffabilis illa clementia, que apostolica potestate uniuersum facinus possit absoluere. Hanc igitur solam  in meo negotio, papa uenerabilis, uocem miserandus effundo. Parce prostrato, porrige manum iacenti. Nullis ignorantie excusationibus nitor, nullas decipulas circumuentionis obtendo, nec in quemquam calamitatis mee studeo transferre discrimen; quia alios incusare non debeo, qui poscam clementer absolui; quia licet mihi pro mea defensione nichil afferam, non ambigam tamen hec omnia tuo iudicio esse tractanda. Tantum queso, ut superno Numini obsequentes, quod pronuntiat per prophetam: Nolo mortem morientis, donec reuertatur et uiuat , uos potius cuncta que in persona mea gesta sunt benigna consideratione librantes [al. deliberantes], uiaticum seni [4 1Kb] egritudine et continua maceratione consumpto, ne sine ecclesiastica communione rapiar,  non negetis ex alterius casu experimentum mee formidinis intuens: qui auxilium, etiam uobis  conferre uolentibus. non potuit indipisci. Et me per imperitiam hac clade potius implicatum [1 1Kb] hoc ipso dignanter ostendite quod [2 1Kb] ad receptionis Ecclesie superstes gratiam ualui peruenire.

Quo lecto, Gelasius episcopus dixit: Petitorium gesta retinebunt. Et adiecit: Ipse nunc Misenus adueniat, et petitorium quod obtulit, ipso presente, recitetur. Cumque ingressus fuisset Misenus, prostratus in terram aliud petitorium obtulit, et rogauit ut susciperetur. Cumque susceptum fuisset, Gelasius episcopus dixit: Utraque petitoria que protulit, ipso quoque presente, legantur. Iterum Anastasius diaconus recitauit. Datum a famulo uestro Miseno, uIII idus Martias, Flauio uiatore uiro clarissimo consule.

Quantum ad mee pertinet infelicitatis abruptum  [al. obtutum], errori meo qualibet ratione contracto definio non esse parcendum: quoniam hoc ipso pena carere non debeo, quoniam merui ad penalem causam quacunque sorte perduci. Quantum uero respicit ad remediale subsidium, duo sunt que me ad hoc suppliciter implorandum uenire constringunt: ne uel ego desperatione magis perpetuis cruciatibus sim dignus addici Iude preuaricatoris exemplo; et cetera que superius continentur. Item aliud petitorium recitat. Datum a famulo uestro Miseno sub die tertio [al. quarto] idus Martias, Flauio uiatore uiro clarissimo consule.

Oblato primitus petitorio meo, nichil aliud suppliciter exoraui quam ut misericordia mihi sedis apostolice non in perpetuum negaretur: cuius mihi spem quoniam pro immensa Dei pietate, qua regitur, relucere  iam sentio, magis magisque consentiam meam contagiis perfidorum, que infeliciter potius quam studio, circumuentus incideram, liberam purgatamque esse pronuntians, toto corde atque ore protestor sub diuine contemplationis intuitu, me omnes quidem hereses et quidquid inimicum est catholice et apostolice fidei, communionisque sincere, prona mente refutare, tum precipue Eutychianam heresim cum suo scilicet auctore Eutychete et eius sectatore Dioscoro, uel successoribus eius atque communicatoribus Timotheo Aeluro, Petro Alexandrino, Acacio Constantinopolitano, Petro Antiocheno, cunctisque eorum complicibus et communicatoribus respuere, damnare, et anathematizare perpetuo, omnesque istos  et huiusmodi horribiliter exsecrari, nec unquam me cum talibus ullum quolibet modo profiteor habiturum esse consortium, sed ab his omnibus futurum prorsus alienum. Quorum prauitatem licet nunquam uoluntate receperim, tamen me quia calamitatis impulsu minus cautus uideor incidisse, sub conspectu Dei et beati Petri apostoli eiusque uicarii, ac totius Ecclesie, mea  professione [al. confessione]  uoceque condemno, detestor, exhorreo, in sola me fide communioneque catholica et apostolica semper duraturum esse confirmans. Cui petitioni mee manu mea subscripsi die tertio iduum Martiarum, uiatore uiro clarisssimo consule. Hec uestre beatitudini in conuentu uenerandorum [al. addit episcoporum] credidi meis manibus offerenda. Et alia manu: Ego Misenus huic petitioni mee et a me oblate subscripsi, die et consule suprascripto.

Gelasius episcopus dixit: Que lecta sunt transcribantur. Et adiecit: Quid uidetur fraternitati uestre statuendum, uestri quoque consilii participatione desideramus agnoscere. Leuauerunt se omnes episcopi et presbyteri, rogantes et dicentes: Exaudi Christe: Gelasio uita: dictum uicies. Quod uobis Deus  dedit in potestate, prestate; dictum duodecies. Hoc fac quod facit domnus Petrus; dictum decies. Ut indulgeas, rogamus: dictum nouies. Cum denuo sedissent, Gelasius episcopus dixit: Sedes apostolica quidem, que Christo Domino delegante totius Ecclesie retinet principatum, pro dispensatione curaque generali, quam uel pro fide catholica, uel pro paternis canonibus regulisque maiorum necessaria [3 1Kb] semper circumspectione dependet, Misenum atque uitalem, quos contra Eutychiane pestilentie sectatores, uel contra eos qui talium se communione polluerant, sue potestatis legatione suffultos ad Orientem dudum sub sancte memorie decessore meo presule destinarat, quod apostolica precepta declinantes quolibet modo in eorum aduersum quos missi fuerant consortia  recidissent, gestis synodalibus rerum discussione patefacta, communione pariter et honore merito iureque submouit.

Quibus tamen misericordie locum memor superne pietatis pro suo moderamine reseruauit: et dum conditionem posuit ultionis, spem noluit propitiationis abscindi; sicque suam sententiam temperauit, ut istorum ueniam cum illorum mallet salute prouenire, quorum fuerant participatione decepti: ac potius preberent eis, quos suo firmauerant in prauitate consensu, et salubrem correctionis metum, et emendationis imitande consortium. Denique sic ipsa animaduersionis uerba librata sunt, ut se illi et cum istis [4 1Kb] perculsos aduerterent, et ex eorum conditione non diffiderent posse saluari. In quo utique et his  non est in totum uia preclusa remeandi; et illis, si mallent, per istos est oblata correctio, studiumque porrectum, quo possint meliore conatu preteritos compensare prolapsus, si fauorem, quem preuaricatoribus facili uoluntate detulerunt in reformationem catholicorum potius conuerterent sacerdotum.

Dictum est enim, tandiu istos fore suspensos, donec auctore Deo, et adnisu catholicorum principum,  uel populi Christiani, [1 1Kb] Alexandrina catholicum sacerdotem recepisset Ecclesia. Gratulandum scilicet crederetur, nullo modo Grecos non posse renuere quod uiderent ab apostolica sede fuisse damnatum, facileque eos posse de istorum supplicio commoueri, ut nossent quid uitarent, et quid consequenter ambirent, [2 1Kb] ac uelle putarent resipiscendo magis sentire cum rectis, quam iugiter errare cum perfidis. Exspectatumque diu est, ut his rationibus incitati contagia nefanda deponerent, [3 1Kb] una cum apostolica sede consentiendo, sicut de eorum speratum fuerat uoluntate; [4 1Kb] nitentesque catholicis sacerdotibus reuocandi studium potius commodarent: quo ipsi ad orthodoxam [5 1Kb] recurrerent unitatem; et istis qui illorum participes erroris exstiterant, ministrarent  prestitute receptionis effectum. Nec qua fieri potuit occasione cessatum est, quo competenter admoniti et sufficienter instructi, pariter pericula uitanda cognoscerent, ac patere sibi ianuam, si sinceris mentibus hanc petiissent, apostolice communionis aduerterent.

Sed quia eo peruentum est, ut hortamentis quoque medicinalibus, dum etiam que referrent contraria non haberent, differrent tamen hactenus adhibere consensum; illorum quidem difficultatibus paternum quemdam debemus pii doloris affectum, deprecantes omnipotentiam Dei nostri, que sola quamuis deuias in ueritatis uiam potest conuertere uoluntates, ut eisdem sue propitiationis operatione mirabili spiritum resipiscentie et efficaciam correctionis dignanter  infundat. Que donec  diuina placatione proueniant, hunc interim qui supplicat desiderabiliter expetentem nullatenus perire patiamur: ut cuius non sunt Orientales deiectione perterriti, ne in errore persisterent, saltem curatione prouocentur, ut redeant ad salutem; precipue cum dispositionis sedis apostolice clementiam tenor comitetur ipse dictorum, neque prolata sibi repugnare constitutio iudicetur. Definitum quippe est  eos de quibus agimus eatenus debere suspendi, donec auctore Deo, et prefatis adnitentibus, Alexandrina catholicum receperit Ecclesia sacerdotem: non abrupte et sine exceptione propositum est, sed ea ratione depromptum est, qua non siue illis adnitentibus, siue  non adnitentibus, indifferenter uideretur infixa sententia: ideoque sub quo tenore librata conditio est, eodem non existente, necessitatem sue professionis absoluit. Quod enim cum adnisu predictorum pronuntiatum est esse faciendum, hoc eodem non succedente non fieri posse, manifestum est. Sed cum eorum etiam faciendum memoratur adnisu, satis euidenter ostensum est, quod sine hoc non posset impleri. Licet ergo illi, quorum deesse probatur adnisus, de sua sint obstinatione miserandi, tamen quia deest, sicut sine eo effici non potest quod cum eodem effici  posse presumptum est; ita desistentibus causis, per quas hic articulus ueniret ad terminum, insolubiliter non retinet obligatum.

Quapropter lata sententia non existentibus per que possit usque ad sui exitum deputatam tenere mensuram, his consulendi, et his qui arctati tenebantur, tribuet libertatem. Et apostolica quidem sedes  estimans Orientales nullo modo non posse respuere quod sedes apostolica refutasset, eosque saluti proprie et apostolice communioni nullius preferre posse personam, hec de eorum mentibus melius estimarat. Sed quod iterum non tacendum est, dolenda pernicies non uelut improuidam bene de Orientalibus sentientem potest opinionem magis apostolice sedis arguere, quam  sue peruicacie potius deputare, quod oblatum sibi tramitem proprie redintegrationis secuta non fuerit: nec ideo tamen aliis debet medicinalem desiderantibus impedire per suam peruicaciam facultatem. Tunc enim dicta sunt de Grecorum consensione fidenter, quia et simul beati Petri societatem quibuslibet uidebantur preponere posse personis, et qui exstiterunt ante catholici, estimabantur consensuri facile ueritati, atque ideo cuiuslibet hominis affectum in desideriis apostolice communionis non posse preponere? que cum nondum susceperint per quas hic ordo decurreret uoluntates, id quod per eas fieri posse presumptum est, cernitur absolutum; quoniam cum desunt qui perficiant [Al. si desint per quos id efficiant], nullus prouenire possit effectus;  imo cum iidem ipsi per quos iudicabatur esse faciendum, ne efficiatur obsistant: qui si in hac sunt  obstinatione mansuri, resoluta conditio est illius rei, que eorum studiis fiducialiter censebatur impleri.

Sin uero  fuerint ad meliora conuersi, ne inter hec interim qui misericordiam postulat, uel etate, uel morbo, quo frequenter impeditur, possit intercipi, dum super istis est consulendum, ne defuncto iam nullum possit remedium subrogari; quippe cum dictum sit, siue illis adnitentibus, siue etiam fortassis inuitis, sed cum eorum magis adnisu quod promulgatum fuerat posse constare: sicut igitur cum illis adnitentibus nullatenus pace fixa [Al. prefixa] perdurant: hoc etiam tenore  beatus Paulus apostolus non ideo  fefellisse credendus est, aut sibi exstitisse contrarius; quoniam cum se ad Hispanias promisisset iturum, dispositione diuina maioribus occupatus ex causis, implere non potuit quod promisit. Quantum enim ipsius uoluntatis interfuit, hoc pronuntiauit, quod reuera uoluisset efficere: quantum ad diuini secreta consilii, que ut homo omnia non potuit licet Spiritu plenus agnoscere, superna pretermisit dispositione preuentus. Nec quia beatus Petrus apostolus pro affectu diuine reuerentie ipsi Domino respondit:  Non lauabis mihi pedes in eternum ; fefellisse  aut in sua putabitur minime constitisse sententia, quod mox eidem diuine cesserit uoluntati: et quod [1 1Kb] se dixerit non esse facturum, causis astrictus humane salutis expeteret prona uoluntate faciendum.

Idcirco [2 1Kb] illa non accedente uia, qua eorum fuerat reconciliatio constituta, alteram licet adoriri, qua subueniatur, quibus subueniendum esse decretum est: maxime cum Miseno ex quolibet excessu uel qualibet preuaricationis pena sufficiat, que usque eo tractata est, [3 1Kb] ut sola considerationis humane suprema consideratione laxetur, remittendaque punitio sit, que non habet ultra quo crescat. Quia cum nulli anime Deus omnipotens et misericors per ecclesiasticam  pietatem querenti noluerit remedium denegari, non dubium est, hoc ipso auctore Deo, et diuina compunctione prodire, ut tunc de eius receptione tractetur, quando ea non protelanda quoque necessitas compellat impendi: nostro preterea Saluatore B. Petro apostolo pre ceteris delegante: Quecunque ligaueris super terram, erunt ligata in celis; et quecunque solueris super terram, erunt soluta et in celis : sicut et his uerbis nichil constat exceptum, sic per apostolice dispensationis officium et totum possit generaliter alligari, et totum consequenter absolui. Precipue cum ex hoc magis preberi cunctis oporteat apostolice miserationis exemplum, ut absolutione damnati, si resipiscant uniuersi, et ab errore se retrahant, atque ad apostolice  communionis sinceram redeant unitatem [al. puritatem], uinculis se damnationis illius, quam uniuersaliter merito preuaricatores exceperant, non ambigant exuendos.

Neque enim qui longe positos ad integram fidem curare nitimur, reuertentes in presenti supplices refutare debemus: ubi sollicite precauendum est ne conscientie detrimentum negantes, [4 1Kb] usque ad extremum peccati [al. petenti] materiam  [5 1Kb] nullatenus incidamus: censureque ueritatis etiam circa supplices, sine fine persistens, transeat in reatum. Proinde quantum, premonente Domino, possibilitatis humane desideranti remedia prebeamus, [a 1Kb] totum quod supra nostre facultatis est modulum diuino iudicio relinquentes, non autem nobis poterunt  imputare, cur preuaricationis offensam uiuentibus  remittamus; quod Ecclesie, Deo largiente, possibile est: qui nos etiam mortuis ueniam prestare deposcunt; quod nobis possibile non esse, manifestum est: quia cum dictum sit, Que ligaueritis super terram, quos ergo non esse iam constat super terram, non humano, sed suo iudicio reseruauit; nec audet Ecclesia sibimet uindicare, quod ipsis beatis apostolis conspiciat non fuisse concessum; quia alia sit causa superstitum, alia defunctorum.

Tulerit uitalis sortem diuini iudicii, cui etiam, cum magnopere uellemus, non potuit subueniri: huic saltem prosint, dum copia uiuentis admittat, in remediis assequendis alterius experimenta repente subtracti. Cumque scriptum nouerimus: Unus assumetur, et unus relinquetur , hortatur  nos intercepti periculum in superstite subsidia non differenda sanandi, qui hoc ipso recipiendus diuinitus indicatur, cum illi superuiuit, [6 1Kb] qui ad hec non meruit peruenire: et quoddam de utroque celestis iudicii refulget examen; ostenditurque nobis euidentius in duobus, in quo fuerit causa sine uenia, et [7 1Kb] in quo sit que indulgentia carere non debeat; atque ideo quam ipse quoque si superstes competenter Acacius expetisset, potuerat obtinere , multo magis huic qui communione eius infectus est, imploranti flebiliter, pietatis est apostolice non negare.

Professus ergo Misenus regulariter se omnes hereses, Eutychianam precipue cum Eutychete, Dioscoro,  Timotheo Aeluro, Petro Alexandrino, Acacio Constantinopolitano, Petroque Antiocheno, uel cunctis eorum successoribus, sectatoribus et communicatoribus detestari, eosque anathemate ferire perpetuo, communionis apostolice, et sacerdotalis gratiam, quam catholica traditione percepit, recipiet dignitatis. Omnes episcopi et presbyteri surgentes in synodo acclamauerunt: Exaudi, Christe: Gelasio uita: dictum quindecies. Domine Petre, tu illum serua: dictum duodecies. Cuius sedem et annos: dictum septies. [8 1Kb] uicarium Christi te uidemus, dictum sexies. Cuius sedem et annos: dictum septies trigesies.

Sixtus notarius sancte Romane Ecclesie iussu domini mei beatissimi pape Gelasii ex scrinio edidi die [9 1Kb] tertio idus Maii, Flauio uiatore uiro clarissimo  consule .




ANNO DOMINI CCCCXCIu.
SANCTUS AuITUS EPISCOPUS uIENNENSIS.






PROLEGOMENON.

 Exeunte seculo u et uI ineunte, non minus pietate quam doctrina floruit Alcimus Ecdicius Auitus, Isicii seu Hesychii primum clarissimi senatoris, deinde uiennensis episcopi filius, sedisque successor circa annum Christi 490, sub finem imperii Zenonis, ut ex eius Actis colligunt  Bollandiani quibus Gallice Historie litterarie scriptores accedunt  . In episcopatu mira edidit uirtutum insignia, ex quibus unum aut alterum pro instituti nostri ratione sat erit hic referre. Plurimum itaque laborauit sanctus antistes, quo Gundobadus Burgundionum rex Arianam heresim eiuraret, ut narrat Gregorius Turonensis  , excerpta simul nonnulla referens collationis publice inter catholicos episcopos et Arianos eo nomine Lugduni habite anno 501 ut uidetur Pagio  , siue ut alii censent, anno 499  ; que quidem collatio  seculo demum superiore in lucem prodiit  . Sed hac de re Agobardum audire prestat  : »Auitus, inquit, fide catholicus, eloquentia facundissimus, ingenio acerrimus, sacrarum Litterarum expositor suauissimus, litterarum etiam secularium doctissimus et in metris facillimus, cum Gundobado frequenter de fide altercans, et dialogos in presenti conficiens, et epistolis absenti respondens, plura et clara ingenii sui et uirtutis opera reliquit. Qui ipso Gundobado in sua perfidia perdito successorem eius  Sigismundum regem ad fidem catholicam conuertit: in cuius conuersione recitauit homiliam in populo sensuum suauitate plenissimam et uerborum compositione dulcissimam.« Hinc uero, ut Hadriani ualesii uerbis utar  »facillime impetratum est a Burgundionibus, ut regis sui imitarentur  exemplum, et religionem catholicam in qua eorum maiores uersati erant, eiurato errore sequerentur.« Anno quippe 517, ut mox aduertit idem ualesius, qui fuit secundus regni Sigismundi, Epaone quo episcopi Burgundie  conuenere, celebratum est concilium, cuius decretis primus subscripsit Auitus die XuII cal. Octobris Agapeto u. C. cons. De quo quidem concilio plura Pagius  .

III. Preter Arianam heresim quam acerrime insectatus est beatus presul, hereses etiam Eutychianorum, Nestorianorum, Photinianorum ac Bonosiacorum confutauit  . Scripsit quoque aduersus Faustum Reiensem  , simulantem quidem damnare Pelagium, corroborantem uero ipsam Pelagianam perfidiam, ut ait Baronius  . Hec uero imprimis testantur Gregorius Turonensis  , Agobardus Lugdunensis  et Ado uiennensis  , episcopi. Preterea, Fausto et Symmacho senatoribus Urbis epistola inscripta, Symmachum papam aduersus schismaticos strenue adiuuit  . Reliqua egregia eius facinora consulto preterimus: longum  enim esset ire per singula. Quapropter iure plane optimo sanctissimum iuxta et doctissimum nostrum prouincie uiennensis antistitem magnis laudibus celebrarunt uiri eruditione ac uirtute preclari; quos inter Ennodius Ticinensis presul  : »Prestantissimus, inquit, inter Gallos Auitus uiennensis episcopus, in quo se peritia uelut in diuersorio lucide domus inclusit.« Gregorius uero Turonensis  : »Magne facundie, ait, erat tunc temporis beatus Auitus.---Exstant exinde nunc apud nos epistole admirabiles, que sicut tunc heresim oppresserunt, ita nunc Ecclesiam Dei edificant.« Eumdem uocat Isidorus Hispalensis »scientia secularium litterarum doctissimum  .« De eo item rursus Agobardus  : »Alchimus Auitus, inquit, Ecclesie uiennensis episcopus, quam eximius doctor et facundus exstiterit,  pene tota nouit Ecclesia Christi.« Adoni denique dicitur  »eloquentia et sanctitate precipuus, scribens luculentissimo et castigato satis sermone ac lucidissima fide.«

 III. Porro quo anno e uiuis excesserit sanctus presul, haud una est uirorum eruditorum sententia. uerum quo difficultas huiusce questionis quoad fieri potest dissoluatur, res penitius inspicienda. Tradit igitur Ado  uitam adhuc egisse Auitum post necem Sigismundi Burgundionum regis, quem nimirum, inquit, »captum et a Francis occisum uehementissime doluit« idem uiennensis antistes. Adonem exscripsit anonymus auctor uite eiusdem sancti Auiti apud Bollandianos  : qui proinde post Adonis etatem scribens, seculo saltem X aut serius fortasse, parum auctoritatis propterea sibi conciliare comperitur. Sed ne Adoni quidem ipsi fides adhibenda uidetur, ubi Sigismundo regi superstitem fuisse Auitum enarrat. Auitus enim, qui Sigismundum e medio sublatum ingemuit, non fuit Auitus presul  uiennensis, sed Auitus abbas Miciacensis monasterii, »magnus tunc temporis sacerdos,« ut scribit Gregorius Turonensis  , cuius uerba latius relata expendit edisseritque Cointius  . Sed quo demum anno interiit Sigismundus? Si Marium Auenticensem in Chronico audiamus quem etiam sequitur Aimoinus, id contigit Maximo consule, indictione I, hoc est anno Christi 523. At Gregorius Turonensis aliique Francorum historici Sigismundum interfectum tradunt insequente anno 524, Iustino II et Opilione coss., indictione II. Hec fusiori stylo persequitur Hadrianus ualesius  . Quibus itaque positis plerique recentiorum ab Adone decepti censuere post Sigismundi necem Auitum supremum diem clausisse. Et alii quidem anno 523;  alii uero post hunc annum  ; alii denique anno 525  . uerum  cum constet Auitum qui, exstincto Sigismundo, superfuit, alium fuisse a uiennensi; iam tum itaque ad celum euocatus fuerit Auitus noster, cum rex ille Burgundionum periit, quemadmodum aduertit uir eruditus  ; adeoque contigerit eius obitus intra tempus illud quod excurrit inter celebratas synodos Epaonensem et Lugdunensem II. Nam, ut superius uidimus, synodo quidem Epaonensi anno 517 coacte primus subscripsit Auitus: at ipse haud interfuisse agnoscitur synodo Lugdunensi II sub Sigismundo rege paulo post habite: eius enim nomen inter subscriptiones huius concilii non legitur, ut uidere est in conciliorum collectione  ; ubi tamen male inscribi Lugdunense I intelligimus ex ipso Auito, qui sic scribit: »  Rediens, inquit, ab urbe Lugdunensi sanctus Chartenius episcopus, in qua, nobis de concilio  discedentibus, ad priuata quedam negotia expedienda resederat,« etc. Hinc igitur existimarim equidem beatum antistitem ad superos euolasse ineunte anno 518, hoc est, u non. Febr., quo die illius nomen in Ecclesie fastis consignatur: quam quidem in sententiam eo facilius  descendo, quod anonymus uite sancti Auiti auctor, primum editus a Labbeo  , deinde a Bollandianis  , scriptum reliquit, Auitum, Anastasio adhuc principe, uita fuisse functum, qui uII id. Iulii eodem anno 518 interiisse perhibetur.

Iu. Iam uero, ut de ipsius Auiti litterarum monimentis sermonem demum habeamus, Sirmondus potissimum audiendus, qui ea omnia quecunque reperire potuit, uel primum edita, uel restituta et expolita Parisiis in uulgus emisit anno 1643. Sic itaque u. C.  »Epistolarum Auiti, ait, quas tibi, lector, iam tot annis debebamus, uerendum erat ne sera nunc apud te uel consumpta sit gratia, nisi more istius uiderem fructum nobis aliquem exstitisse. Quippe qui emendatius illarum exemplar, sicunde affulgeret, dum querimus,  in Flori diaconi uolumen apud Carthusiam incidimus, cuius beneficio Auiti opusculorum septemdecim non titulos modo et nomina, maiorem partem ignota didicimus, sed plurima etiam et illustria fragmenta ornamento editioni futura consecuti sumus. Fecit epistolarum utilitas et elegantia, ut tedium quod in uitiosi codicis emendatione deuorandum fuit, alacrius perferremus: ac librorum etiam quinque partitionem quam promittebat, amplexuri eramus, si integram prestitisset. uerum tanta inerat perturbatio, ut satius nunc quidem uisum sit, omisso librorum discrimine, epistolas tibi omnes uno textu continuas representari. Non dubito quin consilium probaturus sis; proximum erit, ut corrupte quoque lectionis uitia que restant, feras indulgentius. In fragmentis sane nullus noster labor  fuit. Flori enim exemplar probum et castigatum secuti sumus. In pematis autem quid prestitum sit intelligent qui editionem hanc conferent cum Gagneiana: cuius auctor, uir alioqui doctus ac disertus, preter alia que passim proprio arbitrio mutauit, quingentos pene uersus de suis intrusit pro Auitianis. Nobis uero cure fuit, adamussim fidemque ueterum exemplarium uniuersa sic exigere, ut reiectis subdititiis, legitimisque restitutis, purum tibi et sincerum Auitum, neuulis quibusdam quos etas illa ferebat, neglectis exhiberemus. In quo si calculi quoque tui suffragium, lector, accesserit, erit quod sanctissimo atque inter petas Christianos haud facile cuiquam postponendo, Ecclesie presuli, non inanem hac etiam in parte operam nos posuisse gratulemur.« Hactenus Sirmondus.

 u. Neque uero eorum recensio pretermittenda quibus Sirmondianam editionem auxit eruditissimus Baunius. Sunt autem eiusmodi  : »Sancti Auiti uiennensis episcopi operibus a Sirmondo editis quedam nunc eiusdem auctoris adiecta sunt. Primum, epistole  quatuor quas u. C. Stephanus Baluzius ex uetusto Petri Marnesii senatoris Gratianopolitani libro uulgauit  . Deinde fragmenta aliquot operis de Diuinitate Spiritus sancti, que ex antiquo monasterii S. Galli codice idem Baluzius edidit  . Preterea Collatio cum rege Gundobado aduersus Arianos Lugduni habita, cum uniuersi ferme Ecclesie Lugdunensis episcopi eo conuenissent, uti notauerat Hieronymus uignierius, cuius ex schedis hanc Auiti lucubrationem Dacherius publicauit  : qui admonet nichil tamen esse quod cogat ipsam referre, uti fecisse uidetur uir doctus, ad illud concilium Lugdunense, cui se una cum Chartenio quodam episcopo interfuisse Auitus testatur  . Nam primo, Auitum de fide cum Gundobado sepius, nunc coram per dialogos, nunc absentem per epistolas egisse, scribit Agobardus  : et id ex ipsis que exstant  Auiti epistolis satis liquet. Deinde ex illis epistolis liquet etiam in more positum fuisse, sicut Sirmondus notat  , ut episcopi uicinarum sedium collegas episcopos ad urbium suarum celebritates inuitarent: imprimis, sancti Iusti celeberrima Lugduni solemnitas erat; de qua et Sidonius  .« Et hec quidem Baunius.

uI. His porro hactenus expositis Sermonem subiicimus B. Auiti feria III in Rogationibus habitum, quem ex ms. Maioris Carthusie descriptum edidit cl. Martenius  , huiusmodi admonitionem premittens: »Sancti Auiti uiennensis archiepiscopi sermonem in Rogationibus feria III pronuntiatum reperimus in ueteri codice ms. Maioris Carthusie, quem pro sua in nos humanitate transcripsit R. P. domnus Innocentius  Bouchart eiusdem loci monachus nobis singulariter amicus. In eo duo presertim aduertere licet. Primum, Rogationes seu solemnes supplicationes que ante Ascensionem in Ecclesia celebrantur, eius tempore, seu ut ipse ait, nostro seculo, institutas fuisse, et quidem a S. Mamerto, qui anno 472 uiennensem administrabat Ecclesiam, ut docet alibi idem Auitus, qui post Hesychium in eadem sede ipsi successit, et Sidonius Apollinaris Aruernensis antistes  ; quibus accedit Gregorius Turonensis, qui etiam causam istius institutionis modumque describit in hec uerba  : »In his  temporibus fuit in uienna urbe terre motus maximus, ubi multe ecclesie et domus multorum concusse fuerunt et subuerse, ubi bestie multe oberrantes, lupi, ursi acerbi ingressi per portam ciuitatis deuorantes plurimos, per totum annum hoc faciebant. Nam ueniente solemnitate sancti Pasche, sanctus Mamertus, qui in ea urbe erat episcopus, dum misserum solemnia ipsa uigilia celebraret, palatium quoque regale quod in ea ciuitate erat, diuino igne succensum est. Cumque hec agerentur, appropinquante Ascensione Domini, indixit ieiunium uir sanctus Dei triduanum in populo cum gemitu et contritione, etc.

»Alterum, quod in Ecclesia uiennensi feria III Rogationum in diuinis legeretur officiis prophetia Amos,  cuius locum hoc sermone explicandum suscipit Auitus. In antiquo tamen lectionario Gallicano, quod ex Luxouiensi ms. publici iuris fecit noster Mabillonius, non prophetia Amos feria III legebatur, sed ad tertiam Epistola I sancti Petri, ad sextam Epistola I Ioannis, ad nonam liber Iudith. uerum id mirum uideri non debet, cum non una esset in omnibus Ecclesiis Gallicanis diuini officii celebrandi ratio; sed neque idem ordo in legendis sacre Scripture locis ubique seruabatur: cum ad episcoporum nutum fierent omnia. Porro superuacaneum hic non erit notare id quod habet Herbertus Turricanus archiepiscopus  ; quod scilicet in Normannia »in diebus Rogationum cum clerus et populus processionem longius procedendo extenderet, consuetudo erat ut pausantibus interdum clericis, mulieres  uicissim modulando succederent.« Hucusque Martenius.

uII. Et hanc quidem Sirmondianam operum sancti Auiti editionem huiusmodi opusculis auctam exhibemus, quam preterea nonnullis in locis obscurioribus aliquot animaduersionibus a Sirmondianis seiunctis pro uiribus illustrauimus: additis quoque ad calcem carminis 6 tribus uersibus  quos Labbeus ex codice 26 bibliothece Naudeane descriptos in lucem emisit  , quia in omnibus editis exemplaribus desiderabantur.





uETERUM TESTIMONIA DE S. AuITO.


I. ENNODIUS EPISCOPUS TICINENSIS. 

Dedit etiam prestantissimus inter Gallos Auitus uiennensis episcopus, in quo se peritia, uelut in diuersorio lucide domus inclusit.


II. GREGORIUS TURONENSIS. 

 Magne facundie erat tunc temporis beatus Auitus episcopus uiennensis. Namque insurgente heresi apud urbem Constantinopolitanam, nichil diuinitatis  habuisse Dominum nostrum Iesum Christum, rogante Gundobado rege, ipse contra eam scripsit. Exstant exinde apud nos epistole admirabiles: que sicut tunc heresim oppresserunt, ita nunc Ecclesiam Dei edificant. Scripsit etiam Homiliarum librum unum, de mundi principio et de diuersis aliis conditionibus, libros sex uersu compaginatos. Epistolarum libros nouem, inter quos supradicte continentur epistole.


III. FORTUNATUS PICTAuIENSIS EPISCOPUS. 

Quod sacra explicuit serie genealogus olim, Alcimus egregio digessit carmine presul.


Iu. ISIDORUS HISPALENSIS. 


Auitus episcopus, scientia secularium litterarum doctissimus, edidit quinque libellos heroico metro compositos: quorum primus est de Origine mundi, secundus de Originali Peccato, tertius de Sententia Dei, quartus de Diluuio mundi, quintus de Transitu maris Rubri. Scripsit et ad Fuscinam sororem de Laude uirginitatis librum unum, pulcherrimo compositum carmine et eleganti epigrammate coaptatum.


u. AGOBARDUS LUGDUNENSIS EPISCOPUS. 

Temporis Gundobadi regis Burgundionum fuit in urbe uienna episcopus, Auitus nomine, fide catholicus,  eloquentia facundissimus, ingenio acerrimus, sacrarum Litterarum expositor suauissimus, et in metris facillimus, sicut et eius opera testantur. Qui cum eodem Gundobado frequenter de fide altercans, et dialogos in presenti conficiens, et epistolis absenti respondens, plura et clara ingenii sui et uirtutis opera reliquit. Qui ipso Gundobado in sua perfidia perdito, successorem eius Sigismundum regem ad fidem catholicam conuertit: in cuius conuersione recitauit  Homiliam in populo, sensuum suauitate plenissimam, et uerborum compositione dulcissimam.

Eiusdem aduersus dogma Felicis. Beatus Auitus Photinianorum hereticorum ualidissimus expugnator.

Item de Iudaicis superstitionibus. Alcimus Auitus Ecclesie uiennensis episcopus, quam eximius doctor orthodoxus et facundus exstiterit, pene tota nouit Ecclesia Christi.


uI. FLORUS DIACONUS ECCLESIAE LUGDUNENSIS.

Sententie ex epistola beati Pauli apostoli ad Romanos, a sancto et illustrissimo doctore Ecclesie Auito episcopo uiennensi exposite, atque ex eius opusculis in ordinem digeste.


uII. ADO uIENNENSIS EPISCOPUS. 


Auitus uiennensis episcopus, eloquentia et sanctitate precipuus, et eius frater Apollinaris ualentie episcopus miraculis insignis, Isicii, senatorii primum uiri, postea uiennensis episcopi, duo lumina, clarissimi filii. Hic beatus Auitus aduersus heresim Arianam, que tunc non solum Africam, sed et Galliam Italiamque magna ex parte occupauerat, magno sudore decertauit; quod clarissima eius opera testantur. Scribit enim dialogum, heresim illam oppugnans, fidelissimo et doctissimo immortalique ingenio, ad Gundebadum Burgundionum regem, filium Gundouei. Item alios libellos duos contra Nestorium et Eutychem, auctores erroris, luculentissimo et castigato satis sermone. Fuerunt et alia illius plura eximia  opera in Christi Ecclesia probatissima. Hic Sigismundum regem in fide pietatis erudiuit: qui agente illo postmodum monasterium sanctorum martyrum Agaunensium, Mauritii sociorumque eius, construxit. Quem postmodum captum et a Francis occisum uehementer doluit. Quantus autem in Ecclesia Christi uixerit, quisquis scire ad plenum uult, post eius innumera in diuinis laboribus opera, epitaphium eius legat.





EPITAPHIUM B. AuITI EPISCOPI uIENNENSIS. 


Quisquis mestificum tumuli dum cernis honorem
Cespite concludi totum deflebis Auitum,
Exue sollicitas tristi de pectore curas.
Nam quem plena fides, celse quem gloria mentis,
Quem pietas, quem larga  manus, quem fama perennat,
 Nil socium cum morte tenet. Quin prospice sancti
Gesta uiri: primum florescens indole quanta
Spreuerit antiquo dimissos stemmate fasces,
Maturum teneris animum dum prestat in annis,
Et licitum mundi, uoti uirtute relegat.
Nec mora: pontificis sic digna insignia sumit,
Augeat ut soliti felicia cepta laboris.
  Nec tamen ob summi culmen tumefactus honoris
Erigitur, seque ipse aliis plus estimat, imo
Subiicitur magnus, seruat mediocria summus.
Distribuit parcus, pascit ieiunus, amando
Terret, et austeris indulgenti sima miscet.
 Cunctantes suasu iuuit, solamine mestos,
Iurgia  dis oluit, certantes federe iunxit.
Dissona ueridicam  inficiunt que dogmata legem,
Hortatu, ingenio, monitis, meritisque subegit.
Unus in arce fuit, cui quolibet ordine fandi
Orator nullus similis, nullusque peta:
Clamant quod sparsi per crebra uolumina libri.
Qui uixit, uiuit, perque omnia secula uiuet.





 ALCIMI ECDICII AuITI EPISTOLAE. 



EPISTOLA PRIMA. AuITUS uIENNENSIS EPISCOPUS DOMNO  GUNDOBADO REGI.


Tantum Christo propitio per diuersas sollicitudines mentem uestram ueritas indagata perdocuit, ut nichil prorsus sit quod de catholice legis definitione uos lateat. Unde ex his que pietas celsitudinis uestre dignatur inquirere, iam de plene instructionis arce descendens, non est nescientis interrogatio, sed conferentis. In tantum ut sententia Euangelii quam litteris attigistis, non aliquid ambiguitatis in fide habeat, sed reprehensiones Iudaicas in summa magis expositionis inquirat. Sic ergo ait lectio euangelica cuius in subdito mentionem fecistis: uos autem dicitis, si dixerit homo patri suo aut matri, corban, id est Hebraica  lingua munus illud specialiter quod obsequio deuote oblationis offertur, tibi profuerit, hoc est patri aut matri, et iam non missum facitis eum quidquam facere patri aut matri . Puto uos autem hoc sermone ordiri, quia reuera ipsum specialius in epistola memorastis, quid uel unde dictum sit, non missum facitis. Quod omnino nichil est aliud quam non dimittitis. A cuius proprietate sermonis, in ecclesiis palatiisque siue pretoriis,  missa fieri pronuntiatur, cum populus ab obseruatione dimittitur. Nam genus hoc nominis etiam id secularis auctoribus, nisi memoriam uestram per occupationes lectio  desueta subterfugit, inuenietis. Ergo non missum facitis, id est, Non dimittitis eum quidquam facere patri uel matri, a quo honorari senio parentali, non uerbis tantum, sed rebus obsequiisque preceptum est. Et similia, inquit, huiusmodi multa facitis, traditionem uestram institutis celestibus preponendo. Sed hec ad solos scribas et Phariseos dicta, qui sibi de legis supercilio blandientes, quasi debita doctrine pretia reposcebant, nullum locum in sermone qui de fide tractatus est habuisse reperio. Racha uero Hebreum nomen est; Latine sonat inanis aut uacuus: quod ut nostris conuenientius exprimit uno uocabulo  Grecus dicens . Hoc autem conuicium fratri, id est sub uno Deo patre et una Ecclesia matre in una fide posito dicere prohibemur: quo  inanitatis opprobrio indigne appetitur qui non es uacuus a salute. Sed his collationis magis quam lucidande fidei exercitio reseruatis, illud potius reuoluemus, quod a sacerdotibus uestris scripsistis obiectum. Igitur discutientibus uobis,  utrum Spiritu sanctus, qui in secreto baptismate indiuise nominationis uindicat unitatem, creator an creatura credendus sit; cum si creator est, a Diuinitate nequeat separari; si creatura, Deo non possit uniri: pro penuria respondendi, sub cuiusdam lubrico questionis interrogatum est a parte diuersa, utrum spiritus noster creatus an sempiternus debeat iudicari: quasi exemplo  Scripture celestis interposito, quo dictum est: Insufflauit Deus spiritum in animam uite . Primum ergo coniicite quid in expositione facturi sunt qui de testimonio mentiuntur: aut qualiter adinuentiones suas fallacie tumoribus impleant, qui dicta diuine auctoritatis immutant. Nam quod dixerunt, Insufflauit Deus spiritum in animam uite, artificiosa eorum fraude confictum est. Quem locum si recensendum sibi pietas uestra decernat offerri, sic inueniet scriptum: Et fecit Deus hominem de limo terre, et inspirauit in faciem eius spiraculum uite: et factus est homo in animam uiuentem . Perpendite nunc quanta sit in sermone distantia. Illi dixerunt, Insufflauit in animam, cum scriptum sit: Inspirauit in faciem. Inspirare enim incorporeus potest,  insufflare nisi corporeus non potest. Deus autem non quasi anime iam uiuenti spiritum legitur insufflasse quem addiderit; sed materie nondum uiuenti, sicut antiqui codices habent, spiramentum uite quo in animam uiuentem sublimaretur, infudit. Ergo si inspiratione hac anima hominis facta est, et non est aliud anima humana quam spiritus, restat spiritum principio non carere. Quod obiurgati a uobis senserunt sibi protinus opponendum, nisi per insufflationis carnale commentum spiritum ipsum anime potius quam corpori inditum mentirentur. Nam cum querant intentione lethali, non quomodo que sunt scripta cognoscant, sed qualiter scripta putentur esse que predicant, quid putamus imperitis faciunt, qui instructionis uestre reuerentiam non pauescunt? Tractemus,  si propitii sinitis, quanta ineptia proponatur, quod si Dei spiritus creatura non est, ac sic nec in homine creatura poterit dici spiritus, quem Deus insufflasse perhibetur. Nihil omnino esse preter duo, id est creatorem creaturamque, sepe definitum est. Dei porro spiritus factor, hominis uero factura accipi debet. Unde spiritus qui in nobis uiuit, potentia Dei intelligitur, non natura. Nam si uegetandis nobis substantia sancti Spiritus credatur immixta, placabilis sit Dei et uester auditus, blasphemia talis, ut etiam conuincatur, uix sine peccato repeti potest. Quoniam si preuentus carnaliter peccat spiritus humanus, Spiritus sanctus peccare in eo dicendus est: uel certe Spiritui sancto remissionem dari poscimus, cum pro defunctorum spiritibus supplicamus. Parumne  rogo hactenus fuit, ut alter Spiritus sanctus, alter Paracletus diceretur: nisi addatur hec pro ultima perfugii necessitate numerositas, ut mancipati insuper contagio delictorum tot diuini spiritus quot homines computentur? Et perite scilicet decreuit sacerdotalis auctoritas, uno modo cunctis generaliter  spiritum diuinitatis infundi. Perinde se fortasse Iudeo, heretico, gentilique, ut catholico, Spiritus sanctus insinuat, an forsitan Patris uel Filii iussione inuitus in criminosorum membra contruditur? Sed quid facimus, quod Spiritus ubi uult spirat? Qui si absque arbitrio suo corpora indigna sanctificat, reuincit prophetam dicentem, quod non habitauit in corpore subdito peccatis . Quocirca humanus spiritus creatione inchoatur, diuinus autem benignitate conceditur. Non enim absque uite sue spiritu erant, quibus in apostolorum gestis imponitur manus ut accipiant Spiritum sanctum . Quod si ipsum quoque Spiritum sanctum, pro eo quod creatorum fidelium mentes intreat, uolunt fieri creaturam, de suprascripta uidelicet conclusione,  qui peremptorie nichil dicentes, si Dei, aiunt, spiritus creatura non est, ac si nec in homine creatura poterit dici: quid nunc de Patris uel Filii diuinitate censebunt, quam et creatam comminisci non poterunt, et lectione perterriti habitare sanctorum corpora non negabunt, Apostolo fidelibus protestante: Templum enim Dei sanctum est, quod estis uos ? Sed cum incomparabiliter plura sint que sub presentia glorie uestre suggeri queant, illud in fine sermonis, qui non solum tribuitis sed iniungitis libertatem, Deum uosque, diuina uestraque promissione fretus, obsecro ne diutius sacerdotes uestri dicantur, qui sancto Spiritui contradicunt: ne deinceps coram uobis permittantur docere qui renuunt discere: ne [a 1Kb] ad perfectionem uestram aliquatenus  differendam persistant blasphemare quod audiatis, qui nolunt sentire quod creditis: ne tolerando imperitorum uersutias et ineptias callidorum, suspendamini a professione, cum iam dudum in confessione teneamini. uobis per epistolam suam sanctus apostolus Paulus inclamat: Que pax fideli cum infidelibus? que societas luci cum tenebris? Propter quod, inquit, exite de medio eorum, et separamini ; id est, ne communicaturos ultra peccatis alienis leue partis uicinitas maculet, quos dextere ueritas acquisiuit.



[b 1Kb] EPISTOLA II. AuITUS uIENNENSIS EPISCOPUS DOMNO GUNDOBADO REGI.

Unicum simul et multiplex donum seculo nostro nutu Diuinitatis indultum est, ut inter regias ordinationes  gloriosissimi principatus uestri, principaliter de tuenda catholice partis ueritate curetis. De cuius studii pietate processit, quod dimissa nuper clementis precepti auctoritate iussistis, ut contra Eutychiani dogmatis rediuiuum furorem, uelut ab exstincto resurgentis incendii fomite pullulantem, de sacro  Scripturarum celestium fonte exemplorum flumina deriuentur. O res dignissima, quam tantus presul iuberet, si eligeretur qui iussionem dignus exciperet: si uirtus facundie thematis responderet auctori: si ad multiplicandam populorum salutem sic nostra satisfaceret lingua proloqui, ut abunde sufficit benignitas uestra precipere: cum deuincti uobis imperatoris patriam personamque, non, ut regibus ceteris moris est, tantummodo ad commodum mundane pacis amatis: sed dum coram uobis preueniri timetis errore, omnem que inter uos est amicitiam in eo illi uultis prodesse ne peccet. Quem quidem et preconio attollitis, et fidelem Deo deuotumque laudatis. De qua precipue ad triumphalis ueniam plenitudinis ueniant quis digne meretur. Ego tamen Deum pro uiribus queso, ut is ipse de quo loquimur, Cesar Grecorum,  si fidelis uobis, etiam nobis honorabilis, persuadeatur a principe nostro quod suadeat populo suo: et cum se ad tenendam ueritatem uobis reddiderit docilem, ad expugnanda proprie regionis contagia predicationis uestre factum se gaudeat adiutorem [a 1Kb] Eutyches ergo, perniciei cuius mentio est, funestus incentor, Constantinopolitane Ecclesie quidem presbyter, sed copiose monachorum multitudinis prepositus fuit: cuius officii personas episcopi orientales archimandritas appellant. Hic ergo ad summum sacerdotium fame suffragio comparandum, intromittende cuiuscunque nouitatis studio appetenter ardescens, istud quod in sectatoribus eius horremus, susurris dicitur magis inuexisse quam litteris.  Siquidem nichil exstitit clare eruditionis in uiro, quod in aliqua recti similitudine sensum concepte animositatis astrueret. Infectis primitus monachorum animis hoc ueneno, quos nefario docens sub colore gubernaculi naufragiis exponebat, numerosi, ut supra diximus, comitatus heresiarches effectus, multorum antistitum iudicante concilio, nec non et presbyteris urbis Rome in id ipsum directis, discussus, detectus atque damnatus est. Sed quia nullum schisma sic unquam cum auctore suo potuit abrogari, ut ex integro depelleret perniciem magisterii; mox malum quod digna pontificum fuerat prouisione succisum, contagio susceptorum iam pridem semina seruans, uelut ab infecta loliis tellure surrexit. Hinc nunc hereseos contra quam loquimur, audite propositum.  Filium Dei, cum Patre ante secula permanentem, quem idcirco ad salutem nostram descendisse de celo ut corpus assumeret fides recta confitetur, negant in aluum femineam potuisse contrudi; cum Dei Filius, utique Deus, qui dixerat per prophetam: Celum et terram ego impleo , non potuerit uenire quo erat, nisi per susceptionem carnis acquiesceret esse quod non erat. Quam conclusionem metuens Eutyches ille quem loquimur, cum in synodo superius designata studiose ab auditoribus urgeretur, ut [b 18Kb] Mariam uirginem [c 1Kb] , id est que Deum peperisset, pronuntiaret atque subscriberet, ad ingenii nequitiam fraude conuersus, , que Christum tantummodo uideretur edidisse, confessus est: ut scilicet diuisa credatur persona que seruat  diuinitatis naturam, ab ea que sustinuit passionis iniuriam. Refrenandam a prerupto ancipiti leuam fugiens, dexteram non presumens, ac perinde latus utrumque formidans, sub temperamenti medio uia tutior, in qua duplicem substantiam Redemptoris discerni dicimus posse, non diuidi. Neque nos nitimur, ut inuiolabilis Diuinitas dolores corporeos perpessa credatur, cum omnis cunctorum corporum dolor secuturam mortem naturali quodam precedat officio. Unde sicut et ipsa caro nostra, resurrectionis dono impassibilis futura post mortem est: sic Deus, qui sentire obitum non potest, suscepto corpori cui unitus adheserat, sine patiendi acerbitate compatiens, nec defuit in salutis nostre glorioso agone, nec doluit. Contra huius distinctionis sensum heresis aduersa  se subrigens, ueris cruciatibus nec Christum patitur inclinari: cum in ipsa Diuinitate in qua inueniri non potest afflictio corporalis, interdum tamen pietatis reperiatur affectio, sicut legimus dici de Isrelitis: Exclamauerunt ad Deum, qui doluit super miseriis eorum ; et Apostolus iubet ut non contristemus Spiritum sanctum Dei ; et si qua his sententia similis in sacris uoluminibus recensita, bonitas potius misericordie quam necessitas est nature. Interim in consequentibus duorum assertione dilata, unitas mihi in Christo substantie duplicis astruetur. Ubi sunt enim tanta in Scripturis celestia mysteria ueritatis, que nichil aliud moliuntur, nisi ut nobis incarnationem uerbi cum hominis diuinitate persuadeant? In principio,  inquit, erat uerbum, et uerbum erat apud Deum, et Deus erat uerbum . Ecce agnouimus quid erat quod non ceptum est; nunc studeamus uidere quid ceptum atque secutum sit. Et uerbum, inquit, caro factum est. Quod Deus in principio erat apud Deum, et initio caret et termino; quod uerbum carne uestitur, caret fine, sed constat a capite. Adsit nunc sermoni nostro Emmanuel ille prisca prophetalis oraculi uoce predictus, qui ut Nobiscum Deus esset, sicut dixit Esaias: Puer natus et datus est nobis Filius Dei . Incassum corporalitas a diuinitatis diuiditur sacramento, si ueraciter propheta Dei Filium processisse confirmat in puero. Et uocabitur, inquit, puer ipse admirabilis, consiliarius, Deus fortis, pater futuri seculi, princeps pacis. Quantum  pertinet ad uocabuli proprietatem, sufficit Emmanuel puerum nuncupari. At uero cum dicat, uocabitur admirabilis, consiliarius, Deus fortis, uel cetera que sequuntur, que, rogo, tot uocabulorum ratio reperitur, nisi ut agnoscamus ueridicum uatem, in una eademque persona que diuinitati humanitatique competerent exprimentem, ex operibus secuturis beneficia Mediatoris potius enumerasse quam nomina? Cogam tamen hic hereticum respondere, quis uocandus possit intelligi Deus fortis, pater futuri seculi, princeps pacis? Si Filius Dei ante secula manens, cur adhuc in futuro sic uocabitur qui semper hoc exstitit? Si filius hominis qui nascetur, seruat copulande diuersitatis mysterium temporum plenitudo. Quam cum utique consequenter Apostolus replicaret: Postquam,  inquiens, autem uenit plenitudo temporis, misit Deus Filium suum, [1 9Kb] natum ex muliere . Quod mater peperit, Pater misit: hoc est, nasci corporeum, quod uenire diuinum. Noluit Deus latere quem destinat: capiat mundus dominici aduentus indicia. Quem Pater sine matre genuit, genitrix sine patre concepit, hic eque Dei filius et hominis erit. Super sacramento tamen isto Gabrielem archangelum consulamus: principem uidelicet ministrorum, cui ineffabilia perspicue maiestatis arcana, ut pote qui indefesse obsecutionis ministerio conspectibus perpetue claritatis assistat, non intelligenda tantummodo, sed contemplanda monstrantur. Hic quippe primus legationem celorum terris attulit; hic uerbo uirginem fecundatam diuini germinis  promissione dotauit; hic unius mulieris salutatione omnem mundum salute compleuit. Spiritus, inquit, sanctus superueniet in te, et uirtus Altissimi obumbrabit tibi; ideoque et quod nascetur ex te sanctum, uocabitur Filius Dei . Cum ratio nulla reperiat ut solus homo credatur de Spiritu sancto conceptus, cum omnem hominem Psalmista in iniquitate concipi, et in peccato asserat nasci ; ostenditur hic per angelum, ob Spiritus sancti uirtutem femine membris infusam, sanctum  quod de tali ministerio esset dicendum: quod nunc separatione connexa intelligit Apostolus, ac definit quod ad redemptionem nostram Deus esset in Christo. Sed callidus forsitan contradictor sic apostolici sermonis huius testimonio uelit abuti, ut acquiescat Deum esse in Christo, sed gratia, non natura: sicut est in corde sanctorum, quorum mentes a peccato liberas habitatio Diuinitatis illustrat. uideamus nunc pareatne commentum, si sententia compleatur. Deus, inquit, erat in Christo mundum reconcilians sibi . Eligat hic doctor aduersus, quis mundum inter ipsa pene sui exordii rudimenta, benignissimo Creatori peccato primi parentis offensum, sibimet ipsi in seculorum fine conciliet. Si solus Deus, quid excuset sibimet quod sufficit remisisse?  si autem solus homo, quo effectu sibi mortalis reconciliat quod Diuinitas non relaxat? Unus est ergo Deus et homo, qui sibi mundum ipse commendet: qui pro seculi uita sibi patris filio supplicet filius matris. Unde non dixit Apostolus, mundum reconcilians Deo, sed sibi: ne forte pro redemptione humani generis solum hominem orasse sentires: qui utique nisi in diuinitatis naturam transiret assumptus, non solum obnoxietatem humani generis nulla intercessione dissolueret, sed et ipse communis debiti sarcinam parentali chirographo sustineret. Hoc ergo remedium idem Apostolus dicit  dispositum esse per angelos in manu Mediatoris. Et ostendens causam qua medium se preberet, assumptus ab infimis, inclinatus a summis: Mediator, inquit, unius  non est: Deus autem unus est . Que cum ita sint, sicut nisi inter duos agat, incongrue mediatio nominatur: ita ipse quem mediatorem dicimus, si solam quam uelis ex duabus substantiam reciperet, ad subeundum medium nichil haberet. Quod uno quidem, et tali qui nulla calliditate fucetur, sermone concludit dicens: Ipse est enim pax nostra, qui fecit utraque unum . Ipse uidelicet pax humilium atque celsorum, unus factus ex utroque unum reddidit ex utrisque. Certe sicut supra posuimus, aut expositione testimonium, aut argumento egere uidetur exemplum. Quid uel illo Apostoli sermone lucidius, quo cum diuersis hominum generibus se coaptans, omnibus omnia se factum referret, ut omnium animas talentorum celestium cupidus duplicator  acquireret: Factus sum, dixit, his qui sine lege erant quasi sine lege essem, cum sine lege Dei non sim, sed in lege sim Christi ? Nunquid est quisquam tam in profunda demersus, qui istud censeat explanandum, si in lege Christi est sine lege diuina? Pater nempe quod unus est lator legis, qui unus idemque, ut significat psalmus , preterita futuraque complectens, benedictionem dabit in baptismo, qui legem dederat in precepto. Offendit quidem mentes carnalitate depressas, et  coniecturis humane consuetudinis hebetatas, tante disparilitatis in unum coacta proprietas: ut scilicet diuina plenitudo et humana conditio, ut serui humilitas Dominique maiestas, ut creatoris uirtus et seruitus creature, unam ex his omnibus uideantur reddidisse personam. Sed nec ratio soliditatis istius a sapientum soliditate longinqua est, que uidetur maximum tenere in heredibus: quod ille solus hominis statum potuit reformare de perdito, qui formauit e ceno. Unde beatissimus Paulus: Primus, inquit, homo de terra terrenus, secundus de celo celestis . uerum quidem hominem dixit, sed terrenum cum contagio pollutionis, celestem cum consortio diuinitatis. Rogo nunc, cum Apostolus dicat hominem descendisse de celis, quis est qui negare  audeat Deum rediisse de terris? Adhuc si parum est, quod uas electionis asseruit, consulamus illum qui mentem electi pretiosissimi uasis impleuit: Nemo, inquit, ascendit in celum, nisi qui de celo descendit, Filius hominis qui est in celo . Si ita ipse Deus ueritas cum sua incarnatione concordat, ut ante omne seculum uniret prescientia quod in seculorum fine assumere disposuerat in natura: uidete utrumnam Deus sit qui conscendit post resurrectionis triumphum, si cum Patre Filius fuisse dicitur ante carnis exordium: aut quanta facta sit soliditas [Alia lectio, quanta sit soliditas] in preteritis, cuius tanta unitas predicatur in futuris. Sed ne aliquid de hac immutabilitate cunctemur, adhuc addit Apostolus de psalmo testimonium ponens:  Propter quod dicit: Ascendens in altum captiuam duxit captiuitatem, dedit dona hominibus. Quod autem ascendit, inquit, quid est nisi quod etiam descendit in inferiora terre ? Parum est quod Deum dicit in terram uenisse, nisi confirmet eum propter unitatem persone quam susceperat in inferna descendere [Alia lectio, in infernum descendisse]. [a 1Kb] Certe circumfrementibus Iudeis, et in Dominum nostrum blasphemiarum tela uibrantibus, quid respondisse credimus: Amen dico uobis, ante Abraham ego sum , nisi quia per concordiam genitoris et geniti, ipse per traducem maternorum parentum descendit ex Abrahe semine, qui sine annorum numero Abraham preiuit eternitate? Qui maximus patriarcharum, cum uideret illum diem in  quo sine fine permanet Deus, concupiuit tamen illum uidere quo homo unitus est Deo. uidit, inquit et gauisus est : quia sicut cernebat illum in quo erat genuina maiestas, ita et istum desiderio conceperat in quo adoptata illustrabatur humilitas: Tulerunt ergo, inquit, lapides ut iacerent in eum . Quid porro miramur Eutychianos contra catholicam fremere, cum uideamus caput nostrum a suis ad quos uenerat pertulisse, redditurumque perfidiam indignatione una cum fine? Eo contumelie sensu hic Iudeus seuit, quo hic hereticus liuet. Parricidalis quidem illic fuit in Dominum celi lapidum  iactus; sed putes et istos tempore suo ueritati perspicue cum duris mentibus saxa iaculari. Ne Deus et homo unum credatur, coniurat furor duorum. Liceat rogo quod facti sumus in melius prouehi: liceat compactam luto materiam supernorum honore sustolli, Quid tantum contra te homo niteris, ne in Deum posse transire credaris? uocat te ad participationem sui superna maiestas: cur offerentem renuis? quid despicis ingerentem? Excolo pro adipiscenda similitudine ueritatem, diligo pro sectanda imitatione doctrinam. Si caput nostrum est Christus, in sublimatione sument quantulecunque sublimitatis consortium membra de uertice. Poscant igitur alii destructores de utriusque Testamenti corpore exemplorum similitudinem, quibus proposita  tueantur: negotio huic sic adnisus bibliothece utriusque constat, ut si confirmare quod loquimur testimonio astipulante uelimus, cuncta uideantur in unum opus canonicorum uoluminum oracula congerenda. De quorum multitudine iuste, ad declinandam prolixitatem, electa queque ac deflorata ponuntur. Quia sicut minimi effectus sunt, que tantum de nostro prolata, nullo Scripturarum celestium adminiculo fulciuntur: ita qui recipere pauca fastidit, non uirtute, sed mole rem coniicit: quoniam uinci metuens, instrui nolens, ad deserendam ueri cognitionem uolumen potius quam documenta desiderans, non causas putat rerum magnitudine constare, sed paginis. Dominus itaque ac Redemptor noster, aduentum glorie sue discipulis specialius  inter precepta omnia manifestans, Cum, inquit, uenerit Filius hominis in maiestate sua, et omnes angeli cum eo, tunc congregabuntur ante illum omnes gentes, et separabit eas ab inuicem, et statuet iustos quasi agnos a dextris, impios autem sicut hedos ad leuam. Tunc dicet rex illis: uenite, benedicti Patris mei, possidete regnum quod paratum est uobis a constitutione mundi; et eis qui a sinistris sunt, ut discedant ab eo in ignem eternum, quem preparauit Deus Pater diabolo et angelis eius . Quid, rogo, hic contemptibile in Christo superbia humana fastidiat? quid tam metu dignum, tam honore conspicuum, tam terrore uenerandum? Excogitet hereticus, utrum istuc Patris glorie adiungat, an Filii. Ad negotium quod gerimus, audire mihi sufficit. Cum uenerit Filius  hominis in maiestate sua. In presenti seculo: Discite a me, quia mitis sum et humilis corde . In futuro, prenoscite quia celsus et terribilis claritate in gloria sua ueniet cum angelis sanctis suis. Dicat nunc diuisor mediatoris uniti, in corpore contumeliis inclinato unde sit quecunque maiestas, si non est ulla diuinitas: ut taceam quod a Patre seu regnis seu gentibus per singulorum merita destinatur. Formidabilius uideri potest, hominem retributiones congruas iudicando decernere, quam Deum Patrem sentiat Filio hominis instrumenta iudicii preparasse. Filius enim hominis uenturus est in maiestate  Patris sui cum angelis suis sanctis, et tunc reddet unicuique secundum opera sua . Non dixit, cum Patris angelis ueniet, sed cum suis: quia quecunque habet Pater, et sua sunt. Unde cum filius matris recipiat in celsitudine quod patris filius contemptus est in humilitate: quis unquam sit hereticus tam rebellis qui Deum, cui immortalem angelorum substantiam uidet subiici, ipse mortalis in mortem mortuus nollet inflecti? Dixit quodam Euangelii loco  Abraham ille cuius supra fecimus mentionem, cum a quodam pro remedio estuantis incendii cassis sero precibus oraretur, quod si quis Moysem uel prophetas noluisset recipere, utique nec uenientem a mortuis audire. Quis est autem predicator ex mortuis suscitatus, nisi Christus iehsu, in  cuius duplicem quam loquimur substantiam duplicis Testamenti unitas ex diuersitate colligitur? Ea siquidem referuntur in Euangeliis que predicata sunt in prophetis, et fit ex uiribus Testamenti, non diuersitate, sed tempore. Recens quippe quod hodie completur: quod autem diu exspectabatur Antiquum est. Nam quia de Abraham opportunitas sermonis exorta est, qui auctor utriusque Testamenti legitur institutus, uetusti [Alia lectio, ueteris] scilicet intromittendo circumcisionem, Noui uero placendo per fidem, in illo Iudeorum tantummodo, in isto autem multarum gentium pater: experiamur utrum Euangeliis de Christi generatione concordet in quo se patrem gentium recognoscat, an eternitatem huius ipsius sobolis quam erat geniturus, intelligat. Utrum se iuniorem  nepote cognoscat: utrumnam redemptori, quod se ante Abraham ponit, et ipse consentiat: utrum sine supercilio parentali, reuerenter impenderet ministerium semine corporali exorto creatori. Inserat se paulisper loco presenti illa obtestatio, iuramenti fidem poscens, sed sacramenta patefaciens, qua dispensatorem domus sue non sine mysterio gratie subsequentis adiurans, Pone, inquit, manum tuam sub femore meo, et iura mihi per Dominum celi quod non accipias uxorem filio meo de filiabus Canaam . Dicat mihi, queso, que iurisiurandi reuerentia putetur in femore. Quod si personaliter  tantummodo fieret, facilius caput tangeret adiuratus Aut que causa femoris, interposita Dei ac Domini mentione iurandi; nisi quia per illum Deum ac Dominum celi quem inde secula uidebantur prolatura, iuratum est? Scit ergo nimirum, cui prosapie non tam preemineat ipse quam seruiat. Nouit quippe quid in corpore suo debeat adorare: intelligit membra, que contra humanam consuetudinem speciali honore ueneretur. Post que precedentum indicia, miracula subsequentum, licet plurima testimoniorum de Euangeliis apostolisque promamus, metuo ad ultimum, quod cum Eutychiani nec patriarchalibus factis, nec dictis prophetalibus excitentur, si Moysem et prophetas non audierint, nec ei qui ex mortuis reuersus est credent.



EPISTOLA III. AuITUS uIENNENSIS EPISCOPUS DOMNO GUNDOBADO REGI.


Puto nunc non parui opere pretium esse momenti, si occasionem que presenti tempore in abrupte diuersitatis letabundum uirus erupit, pagelle presentis mentione contingam. Quieuerat ergo post [a 1Kb] Acacii quondam Constantinopolitani sacerdotis excessum, mali eius quod expugnandum suscepimus, pullulans ab Eutychete persuasio. Cuius idem Acacius, ut celsitudo uestra potest habere compertum, amator magis trepidus quam assertor publicus erat: laudans quidem que ab illo repererat, sed predicare ea deuoto tunc itaque impolluto populo non presumens. Pro cuius obumbratione figmenti  simulati, ob gratiam imperatoris seculi sui, non impunitus tantummodo, uerum et indiscussus interiit. Hinc se de impendenda defuncto communione in contrarium uulgi, imo, quod asperius fuit, et sacerdotum studia diuiserunt. Et ut quisque recte aut praue de fidei ratione conceperat, ita etiam de predicatoris preteriti memoria sentiebat. Tracta est interim, non per manifesta sed subita, nec tam separatione quam simultate dissensio. Actum est igitur [b 1Kb] cum rege Orientis anno superiore, ut hinc cum episcopo urbis sue quasi leni colloquio et blanda meditatione conferret. Est autem illic [c 225Kb] consuetudo  in ecclesiis nobilium ciuitatum, supplicationem cum laude diuina inter missarum initia celebrari: quam tanta deuotione atque alacritate consone plebis clamor attollit, ut credant non immerito, omne suffragium sacrificii subsequentis premisso huius deuotionis obsequio placiturum. Supplicationis uero ipsius imam partem, licet pietati uestre notissimam, in loco, sicuti res postulat, suggerendam putaui. , , , , , . Itaque sicut insusurratum fuerat principi, et ipse insinuat sacerdoti, nil in querelam uenire, nullam fieri de schismate mentionem, si hoc quod in ipsa oratione animos aliquantulorum mouebat, a principe obsecratus antistes aut iuberet aut permitteret  abrogari. Illud moleste quospiam ferre, quod in ima predicationis ipsius parte clametur, , quod Latine intelligitis dici: Qui crucifixus es propter nos, miserere nobis. Persuadetur episcopo negligenti, nec usque sic docto, ut tante urbis, perindeque totius Orientis patriarcham decet. Concipit igitur atque disponit, solemnis huius preconii incaute definitionem facturus: eo maxime effectu, quo res, nec de canonicis Scripturis tradita, nec apostolorum temporibus instituta, etiam contra uota populorum facile uideretur posse mutari. Sed [a 1Kb] ubi primum hymnus in Ecclesia cantari solitus, ultima orationis parte truncatus, minus audientibus satisfecit, quidquid putabatur ab Eutychianis hereticis concipi, patuit totum hoc ab episcopo predicari.  Quis enim fidelium non iure moueretur, audiens crucifixo pro nobis, ut misereatur, minime supplicandum? Quid multis? crescente seditionum procella, dum insistit populus, nec obsistit Augustus, [b 1Kb] antiqua sacerdos, quodque magis dolendum est,  nec innocens, sede propellitur: sicut legimus quodam loco Scripture: Si peccauerit uir in uirum, orabit pro eo sacerdos; quod si peccauit sacerdos in Deum, quis exorabit pro eo ? Super omnia uero delicta specialius in Deum peccat, qui doctrine apostolice contradicens, a regula ueritatis exorbitat: sicut nichil est grauius, quam si cecus, presumpto ducatu, ex predicatore fidei incipiat esse destructor. uos modo perpendite amentiam totius heresis in unius reprobatione sermonis. In quo parum est quidem quod auribus putetur ablatum: sed totus cum uerbo illo catholice ueritatis sensus excluditur. [c 97Kb] Nolunt enim a nobis ei qui crucifixus est supplicari, ut uideatur tam [d 13Kb] nichil posse prestare persona hominis, quam nichil pene pati potuit substantia maiestatis:  quod quid est aliud quam odium pro dilectione reponere, et conuicia pro beneficiis repensare? Inserta est namque humano corpori dignitas supernorum. Deus quidem non subiacet cruciatui, sed diuinitas interest passioni. Dei iniuriam crucis tempore mundus diurnis fuscatus tenebris expauit: in celum peccare Iudeos testata est terra que tremuit. Caret coniectura que per necessitatem ueritas fulget: nec se affirmari a nobis exspectat, cum salua sibi auctoritate sufficiat. Audiamus ex his Apostolum protestantem: Qui si, inquit, cognoscerent, nunquam Dominum maiestatis crucifixissent . Sed dixerat hoc prius etiam ille propheta qui ob prescientiam futurorum cognomento Angelus nuncupatur: Si affiget homo Deum suum, quoniam uos affigitis me  ? Rogo quis contentionis obstaculo tam aperta sibi obstruat? Si Dominus maiestatis pependit uel affixus est patibulo, dicat aduersarius, cur hominem non rogemus in celo? Adhuc quippe celestem potentiam in corporis secreto reposuerat;  adhuc obitum ex uentre debebat; adhuc ad informationem nostram exercebat humilitatis studia etiam in opere claritatis. Cum Cananea quedam, credulitatis quidem Isrelitice, sed gentis aliene, uirtute uirili, petitione laudabili, obstinatione uictrice, Christo pro filia supplicaret: Miserere, inquiens, mei, fili Dauid ; uicit hic sensus interiore sapientia sexum carnis, supra humanum sentit in homine. Non acquiescunt Eutychiani doctores ei qui propter nos crucifixus est supplicare. Ista in crucifigendo et diuinitatem precata est que non poterat mori, et humanitatem que poterat suscitari. Fili Dauid carnem resonat; miserere mei Deum declarat. Dominus celi inuocatus est in uirtute: auctor hominis uocatus est in genere. Longe iam, ut opinor,  post mortem Dauid, de cuius semine terris per Mariam Christus effulsit, temporum serie stemmatis regii prosapia ducebatur. Posco nunc, his proauorum successionibus ac nepotum, ex memorato patre usque ad uirgineum fetum toto deriuate hereditatis accessu, phantasmatis linea ducatur, an traducis. Porro autem ambiguo caret, quod et de genere caro uera processit, et phantasma genus habere non potuit. Experiamur tamen, utrum spreuerit Christus prefate Cananitidis in oratione sermonem, an fortassis exasperet ineptiam supplicantis. O mulier, ait, magna est fides tua: fiat tibi sicut uis. Si ista fides est, utique magna si constat, non erit recta; altera certe fuerat ad matrem illa responsio, cum comitante discipulorum choro festis nuptialibus inuitatus,  deficiente uino ad faciendum miraculum posceretur; atque ille: Quid mihi et tibi est, mulier? nondum uenit hora mea . uelut si dicat: Cur illud tantummodo quod peperisti esse me credis? Si hoc solum mihi putas constare quod carnis est, non possum complere quod exigis. Sublimia hec que a me requiris de Patre attuli, non in matre suscepi: formato in te corpori, debita infirmitatis institutione, opera uirtutis iniungis. Bene me putas posse quod petis, si te, sicut mei corporis, sic matrem tui intelligas Creatoris. Quod si solum te edidisse hominem uelis, nondum uenit hora mea. Nemo autem sic ineptus reputandus est, ut istud quod dixit, nondum uenit hora mea, uelut errore gentili, constitutis uelit fatalibus applicare. Ad intelligendum hore illius  mysterium discretionem potius requiri conuenit, quam decretum: quod cum ipsa quoque nostre mortalitatis conditio non eligatur, sed omnis status nostri necessitas gubernatoris perpetui sit uoluntas: quanto magis Christus, qui potestatem habebat ponendi animam suam, et iterum sumendi eam , nullo se fati uoluit implicare prescripto? Sed cum uenerit subeundi hora patibuli, apparebunt celestia que pater genuit, et corporea que aluus effudit. Ergo cum ipse Dominus hic, perficiendo miraculo actus diuini, non repulerit genitricem, sed instruxerit ignorantem, uideamus quid hinc cum Apostolis suis tractatu impensiore contulerit. Interrogabat autem eos quodam Euangelii loco, que de persona  sua uulgi uariantis sentiret opinio. Cumque diuersitate sententie populum, aut unum ex uatibus priscis, aut Moysem, uel certe Heliam, illum credere suggessissent: uos autem, inquit, quem me esse dicitis ? Tum princeps condiscipulorum, principium responsionis assumens, Tu es, inquit, Christus Filius Dei uiui. Sufficere plane potuerat quod confitetur hic Petrus, etiamsi hoc non tam manifesta responsione confirmasset Christus. Beatus es, inquit, Simon Bar Iona, quia caro et sanguis non reuelauit tibi, sed Pater meus, qui in celis est . Beatus es, inquam, quia ut Deum cerneres, non carnem tantummodo, sed et sanguinem censuisti: nec reuelandam tibi gloriam meam lineamenta sumpti corporis obtulerunt. Non auertisti generose  mentis aspectum, quod et carne prolatum est. Sed Pater meus, qui est in celis, reuelauit tibi Filium, cui adheret in terris: cuius gloria paupertate nunc tegitur, cuius honor contumeliis nunc celatur. Pendebat siquidem in ligni salutaris excelso triumphali preeminentia, mediatoris nostri corpus altatum, et uniuscuiusque sententiam de cordis penetralibus uirtus salutiferi stipitis exigebat. Iniuriam ille deridebat. Ecce qui destruebat, inquit, templum Dei, ut illud triduo suscitaret; alter aceti potionem ferino felle corruptam spongie poculo porrigebat . Ipse tamen seruans inter penas hominis misericordiam Creatoris, dolens eos pro quibus uenerat adhuc sub tempore ipsius redemptionis errare, clamabat: Pater, ignosce illis, quia nesciunt quid  faciunt . Quid est, nesciunt quid faciunt, nisi quia credunt se solum hominem adduxisse iudicio? Ignorat quid faciat, qui non sentit in cruciato corpore maiestatem. Et si illi solius matris filium interficere se credentes quid facerent ignorabant, cur adhuc hodie Eutyches ignorare se simulat, quod si illi tunc scissent, Christo et apostolo protestante, nunquam Dominum glorie crucifixissent? Unde quod hic Dominus nescientibus optat ignosci, constat expertorum conscientie non posse concedi. An forte miramur, quod tam euidenter Christus passionis sue mysterium dignatur exponere? Ausim dicere, habemus hic adhuc amplius quod mirari. Comitata est, ut legitis, dominicam mortem circumpendentium latronum coniuncta crucifixio;  quos tamen temeritas crudelis iudicii, non seruilis culpe meritum, cequauerat innocenti. Non enim poterat sancti germinis incorruptum nitorem uicine pollutionis horror aspergere: sicut et sol, si radium in feculenta dimittat, intactum prorsus nescit sentire contagium. Horum igitur unus latronum, longi sceleris uitam breuis compendii fine permutans, ex interfectore medicus, martyr ex fure, nexus membris, criminibus absolutus, fixus clauo, liber affectu: Domine, inquit, memento mei, cum ueneris in regnum tuum. O felicis beatitudo testimonii! o ineffabilis fortitudo credendi! Non istum, ut diuinitatem in homine sentiret, signa uicerant; sed uirtutis dilectionem infirmitatum collegit indicio. Concupiuit inuocare  similiter uinctum; et adhuc Eutyches orare despicit sublimatum. Obeuntem ille contremuit: regnantem iste fastidit. Iste mortem non timebat a iudicaturo, cum ille uitam requirat a mortuo. Sed redemptori suo squalentis ueterni mortificatione compassus, iunxit dominice propriam crucem. Adorauit expertem culpe particeps pene: dudum inuadendi cupidus, mutauit uota predandi: armatus trabalibus clauis uim intulit regno celorum. Intellexit in Christo pauperem locupletem, uicinum inuenit quod tolleret nudo, sumpsit uenie plenitudinem, rapuit innocentie portionem. In ligno Deum contuitus, in celo hominem consecutus. [a 126Kb] Iam porro, quoniam transacta passio docet hominem uerum, cruciatum doloribus, latronibus comparatum, confectum supplicio, tumulatum  sepulcro; per hec omnia phantasmatis assertoribus assumpti corporis ueritas contradicit. Quos cum in Christo unitas utriusque substantie perspicua testimoniorum luce conuincit, omnem que in consequentibus replicatur, dominice seriem passionis phantastica honoris contumeliosi molitione perturbat: asserentes quoddam nebulosi corporis exstitisse figmentum, quod pro redemptore nostro iniuriis penarum dolorumque uideatur oppositum, et per inanis hominis similitudinem, penis quas maiestas incurrere non possit, addicta quoque uera caro non exstiterit, quam exsecratur populus, cruciat iudex, pulsant uerbera, quam contumelie illudunt, spine transpungunt, cui calamus illiditur, figitur clauis, sanguis excutitur. Adhuc cum omne quod spei est in  solo redemptionis nostre mysterio collocemus, nec sit aliud nostrum reuiuiscere, quam Dominum necem pertulisse: falsum est quod sua incarnatione nos saluat, si et hoc in dubium uenit, quod tolerandum pro nobis in carne susceperat. ueni potius, sancte Esaia, propheta quidem tui, sed euangelista temporis nostri: ueni celeriter ad tuendam contra Eutychetis mendacia Christianorum salutem. Dicere te de Christo, imo etiam iurare non pigeat: uere languores nostros ipse tulit, et dolores nostros ipse portauit . Et: Liuore eius sanati sumus: non medendi facultate secura, sed uoluntarie pro nobis dolendi ueritate suscepta. Si ueraciter dolores nostros ipse portauit, iam et nos securi sumus, quod ueros dolores commentitium phantasma non pertulit: et  si liuore eius sanati sumus, incassum collatam mihi sanitatem inuidet falsiloquus liuor. Ceterum recte omni definitione concluditur, quod si potuit esse  commentitium, non potuit liuere simulatum. Sed etiam in hoc prophete sermone euidens geminate substantie proprietas inuenitur. uere, inquit, languores nostros ipse tulit, et dolores nostros ipse portauit. Duo sunt ista, quorum aut Deus solus, aut homo solus, utrumque non fecerit, sed unum Deus, aliud possit homo. Dicendo autem propheta: Ipse languores tulit, ipse dolores portauit, unum euidenter expressit, qui ex diuinitate constaret et corpore. Languores enim quos Ade sauciata progenies ex uulnere corrupte originis attrahebat, ille solus sanauit qui sanum ante condiderat. Dolores uero nostros portauit, qui desudare prelia passionis, nisi cruciatibus ac labore, non potuit. Quocirca quod in natura malum habuimus, tulit Deus: quod in corpore malum patimur,  pertulit Christus. Unde respiciendum est hic, quantum Eutychiani [b 1Kb] Bonosiacis barathro profundiore mergantur. Illi Christo diuinitatis honorem tantummodo adimunt, isti et corporis ueritatem. Photinus hominis personam nos adorare deridet, hic nebulam. An forte heretici huius ipsius illusionis exordium ab ipsis in Christo sacre natiuitatis crepundiis ordiuntur, ac perinde falsum erit, quod iacuit in pannis, quod apparuit magis, quod planxit in cunis? Taceo reliquos in succidua etate profectus, quibus diuinam pariter humanamque naturam complectens, lassitudinem refectio pertulit, consolatio lacrymas effudit, lux dormiuit, panis esuriit, fons sitiuit. Taceo planctum illum quem super defunctum Lazarum habuit , antequam effectu resuscitandi ostenderet Deum  premisisse humane conditionis affectum. Quod si in dubium uocatur qui tanta prestitit, necesse est ut ambigua incipiant esse que gessit: ac perinde falso se putat sanatum paralyticus, claudus erectum, circumscribendus solis radius, quem cesus ab utero post natiui carceris tenebras intuetur: aut hoc phantasmate Lazarus ipse delusus est, ut cum inter mortuos dormiret, iam resurrexisse se crederet. Quod si hec omnia uera esse recipiunt, et solius passionis iniuriis contradicunt; respondeant ubi tunc fuerit Filius uirginis, cum umbram tenui nube fallentem pro se offerens, quem pro nobis putamus offerri, uana sui specie et persequentes falleret et fideles? Patrem quoque faciens hac illusione mendacem, de quo Apostolus ait, quod Filio suo non pepercit, sed pro nobis  tradidit illum . Quem filium, si non uerum? quomodo tradidit, si collusit? qualiter non pepercit, si dolore prohibuit? uel certe, qua Dominus  noster morte finitus sit, qui non potuit non aliquantulam mortem pro matris mortalitate debere, soluturus conditionem obeundi legitimam, sed corruptionem pro resurgendi instantia non uisurus? Quam legem utriusque nature significauit fel istud, quod gustatum noluit bibere, dum mortem quam ex Adam parente omnes debemus, pro diuinitate noluit bibere, sed debuit pro dispensatione gustare. At uero cum factum est quod Apostolus dixit, quod resurgens Christus iam non moritur, et mors ei ultra non dominabitur ; audeat nunc, si quid ualet hereticus, aut Christum sine Deo, aut sine homine Deum confiteri. Abfuerat sanctus Thomas , cum reuersus Saluator a mortuis presentia uisibili prestolantium discipulorum uota repararet,  et uacillantem quodammodo fidem suorum reualescens a mortuis uita componeret. Referunt ergo discipuli Dominum se uidisse. Negat ille se credere, nec se adhibiturum ullatenus fidem promittit, nisi contemplatione percepta. Transacto temporis interuallo, superueniens secundo iehsu, sed iam omnibus simul, pacis salutatione premissa, arguit increpatione mitissima cunctantis Apostoli tarditatem: et iubente Domino, ne adhuc parum sit quod uisus iudicat, fidem tactus explorat. Infer, inquit, digitum tuum in latus meum, et noli esse ambigens, sed fidelis : qui utique inexcusabiliter iam perseuerabis incredulus, cum palpando reddaris expertus. Scrutatur ille digito uestigia passionis. Permanebat ut inflictum fuerat medicum uulnus, et hiulcum transpuncti  lateris aditum felici indicio uitalis plaga seruabat. Tunc demum in semetipsum reuersus, et sancto illuminatus corpore, Deus meus, inquit, et Dominus meus. Quid, rogo, sacer apostolus de celestibus intellexit in carne? quid curiose manus attactu diuinum sensit in uulnere? nisi quia iam pridem didicerat, Christum sine Deo esse non posse, et hec ipsa uulnera que palpabat, preualuisse quidem homini, sed cessisse uictori: tamen nec afficere morte nisi hominem, nec uinci a Deo nisi resuscitante potuerunt. Hic itaque, magno miraculorum stupore conclusi, cum audiunt Dominum nostrum recepti corporis situ, uisibilem oculis, digitisque palpabilem, locum quo Apostoli consuerant clausis foribus introisse, ad familiare commentum asserendi phantasmatis,  et per fallaces inanium nebularum fraude prestigias, illusos humane caliginis queruntur obtutus. Sentiunt enim in facti magnitudine quiddam diuinum, uigoremque illius subtiltatis, quo foribus obseratis penetrale secretum sine aditu corpus intrauerit, ne cogantur facere mirificum, comminiscuntur incertum. Quod uidete ad quantam spectet Diuinitatis iniuriam, si ueritatis magister, qui nobis etiam uerborum mendacia interdicit, ipse factis credatur potuisse mentiri. Procul dubio enim mendacii genus foret, si quod ipse non fuerit, se credi a suis uelit, et putaretur factum a Christo, quod non licet facere Christiano. Qui ad cognoscendam mysterii dispensationem et uisu instructus, quod sufficit  sano: et tactu conuictus est, quod additur ceco. Sed caret remedio sponte petita debilitas: quidquid libet medicaminis oculis lippientibus imponatur, curari non potest qui cecatus ire delectat. Aut quis in tali obstinatione usus oculorum est, qui uerum esse renuit quod annuit uisum? quasi non minus sit Deum penetrasse conclusa, quam homini patuisse celestia: qui tamen suis post resurrectionem sepe testatus est: Palpate et uidete, quia spiritus carnem et ossa non habet, sicut me uidetis habere . Quid Eutychi tam clausum? quid contra phantasmata tam apertum? uelut si dicat, molem ossium carniumque species uentura non recipit. Noluit se, uel solum quemlibet uirum, hoc est sine corpore, spiritum dici: sed ut talem recognoscatis in iudicio, qualem  redisse conspicitis e sepulcro. Unde iam post passionis certamina triumphator nichil quidem habuit, quod mundanum indigentia rediuiui corporis postularet. Non illi quippe aut fames cibum, aut potum sitis, aut requiem labor, aut somnum poposcit operatio. Que omnia non solum in capite nostro, quod est Christus, exigua illa parui temporis morte decocta sunt: sed etiam in nobis sic usque ad obitum ualebunt, quod resurrectione finientur: et tamen, ut dicere ceperam, cum membra illa dominica, nulli iam indigentie obnoxia tenerentur, ad suspicionem phantasmatis suorum cordibus eximendam, cum apostolis uisus est, cibum iussit apponi, quibus conuesci commissa benedictione dignatus est. Quod faciebant illi adhuc pro redemptione corporis, fecit  bonus magister pro testimonio ueritatis. Nisi forsitan dicat phantasmatis predicator, caliginem illam, membrorum speciem seductricem, que apponebantur assumere, nec escam illam pignoris sancti in dominicum corpus sine onere corruptionis intrare, sed inanem uentrem incerti esus grauare ponderibus. Quem certe pastum fallens imago, aut futura est si subripuit, aut non est eria, si comedit. Scio tamen quod non alter quam Christus, inter suprema cibi illius monimenta testatur: Quia oportet impleri omnia que scripta sunt in lege et prophetis et psalmis de me . Et nos pauca exemplorum querimus, cum ille omnino Scripturam in sua dicat unitate compleri. Et post hec, inquit, cum benediceret suos, ferebatur in celum . Recede procul, Eutyches,  cum prestigiis quas animo concepisti. Solus hac benedictione careat, qui se a phantasmate aut benedici letatur aut redimi. Interim ferebatur in celum Filius hominis, qui erat in celo dudum prescientia, nunc natura. Nec aliquo angelice manus auxilio, quanquam portari dicatur, indiguit; sed ferebat matris filium filius patris; ibat quod Deus erat; quod homo, ferebatur. Patebat redeunti porta celestis, et Deum suum cum accessu corporis reuertentem originalis patrie claritas inuitabat. Quo recepto, Duo, inquit, angeli astiterunt, Apostolis sic loquentes: uiri Galilei, iehsu hic qui receptus est a uobis , id est, quem in sede Pater, seu quem uos recepistis in fide, sic ueniet, quemadmodum uidistis eum  euntem in celum. Habent ergo in hoc sermone quod sperent quibus phantasma uidetur esse quod gestum est, si sic ueniet quomodo uidistis eum euntem in celum. Ubi uidebunt catholici quem ambiunt, aduersarii quem confixerunt; ubi ad eadem clauorum uestigia que cernunt, uel illos ignes Eutyches simulatos putare desinat, quibus post phantasmatis fumum sera penitudine perpetuo torris ardebit. Ad cuius pristinum dogma denotandum, uel corrigendos aliquantisper, sicut optandum est, sectatores, pauca hec dixisse sufficiat: ut ex similitudine testimoniorum que posuimus, etiam ipsi sibi necessarie numerosiora perquirant. Quod si forte pristino sceleri dogmatis sui, aut infidelitatis perseuerantiam seruant, aut aliquid noue molitionis accumulant: siquidem  peculiaris errantibus mos est, in obstinatione peruersa semper dicere uelle quo pereant: dabit Deus, ut iussu uestro, meoque famulatu, prauitas que adhuc augmento accenditur, uno et semper equali Scripturarum celestium magisterio propulsetur.



EPISTOLA Iu. Auitus uiennensis episcopus domno Gundobado regi.

Sciscitatio uestra plena religionis atque pietatis est. Sed quia inquisitione proposita, consultoris uel respondentis nomina premisistis, suggerendum puto, fuisse in Africa quemdam Faustum [a 1Kb] episcopum secta Manicheum, opusculorum quorumpiam conditorem, exsecrabilium sane, et in nonnullis etiam sermone turpissimorum. Hic autem, quantum ad frontem pertinet, quasi abstinentissimam uitam  professus; et non secretam crucem, sed publicam uanitatem iactantia uentosi tumoris exaggerans, quantum potuit, auditoribus uenenatam disputationem uelut indeclinabilis uirtutum seruator indixit. Et quia legistis, consulenti cuidam Paulino Burdegalensi; ab episcopo supradicti nominis fuisse responsum: cuius temporibus Paulinus quidam, Deus uiderit utrum is quem memoratis, tamen perinde Burdegalensis, non pauca stylo catholico et irreprehensibili fide conscripsit: prefati heretici mentionem idcirco premisi, ne Manichei ipsius Fausti opus infaustum, uel alterum quem etiam gloria uestra nouerat, ortu Britannum, habitaculo Regiensem, titulo nominis accusaret: simul et qui aut consulere supra  ambiguo questionum, aut dignus rescripto posteris reseruando potuerit inueniri. Cuiuslibet tamen eorum in manus uestras dicta peruenerint, sancte, sollicite, regie uos mouerunt. [b 2Kb] Penitentiam, quam proprie momentaneam nominastis; id est in egritudine quasi sub momento mortis acceptam, nichil aut nulli prodesse, aduersa ueritati et admodum cruda definitio est. Apud diuinam quippe misericordiam uel ipsa humilitas confitentis dici non debet fructu carere. Quia cum legimus, quod qualitate uite anterioris abolita, quia plerumque contingit et peccare iustos, et resipiscere peccatores, in ea quis uia iudicetur qua obitus sui tempore fuerit deprehensus, incunctanter credenda est uel ipsa correctionis uoluntas placere, si uera sit. Sed totum apud celestem  clementiam fidei qualitate pensatur. Unde et inter illos operarios quos in Euangelio  legitis esse conductos, pro deuotionis ardore, mercedem prioribus exequatam etiam qui tardius uenerant sortiuntur. Sicut et Niniuitarum breuissima penitudo, omnem indulgentie summam triduo feruente mercata, gladium peccatricis urbis ceruicibus imminentem quem iam ictui destinato per manum Ione prophete  dies statuta uibrauerat, repagulo consone satisfactionis obtudit. Contradicant autem exemplis huiusmodi, quos uerius reddit appetita superbia turgidos, quam conscientia illibata securos. Hoc tamen loco quid sepe doleam, quia fandi licentiam dignamini prestare, confiteor. Contristamur nonnunquam in hac nostrorum facilitate, quod rem tam  pretiosam pro leui accipere graue discrimen est. Cum enim uidentur penitentiam precibus ac lacrymis poscere, impium dicimus denegare. Sin igitur contingat interdum, ut acceptam quicunque penitentiam, si sanitatem corporis recipit, aut negligat, aut factus sit, ut apostolus ait , canis reuersus in uomitum, qui ueniabilius onerabatur fragilitate peccati, plectibilius opprimetur abusione remedii; et dicetur illud quod Ananie in Actibus apostolorum: Nonne manens tibi manserat, et de promittendo in tua potestate pendebat  Melius est autem, ut ait propheta, non uouere, quam uouere et non reddere  Unde contraxit consuetudo sermonis, ut donec quisque nostrum uotum  compleat, uoti reus dicatur. Quocirca fateor, in necessitate positis non sine metu dari debere penitentiam: quos si absque capitalibus culpis, [a 1Kb] in usu coniugalis copule dies suprema reperiat, ut pote rem licitam presumentes, nec damnatione dignos putamus, nec a sacrificio commemorationis excludimus, E contra, si professam compunctionem seculo retrahente uacuauerint, quasi iam apostatas, id est ab standi firmitate deciduos, necesse est a communione suspendi: cum melius sit manere intra quantulamcunque salutem humilitate mediocrium, quam ipsam salutem ex toto destrui uiolatione summorum: et tutius inueniatur cum honestate in matrimonio uiuere, quam castitate mentita illicitis licita maculare. Quod preuidens Apostolus , et  uiduas que primam fidem irritam fecerint, maiorem damnationem denuntians subituras, [1 1Kb] et personas legitimi atque irreprehensibilis tori pace deuinctas, uacare orationi ad tempus, ac rursus in id ipsum regredi sinit: ne Satanas, inquit , per incontinentiam illorum, tentet in promissione perfidos quos in carne non uicerat coniugatos. In secunda quoque questione, quod negamus est, [b 1Kb] fidem solam homini prodesse non posse, hoc minime probo; neque ab illorum parte profiteor, qui, sicut ait Dominus , graue super humeros discipulorum pondus imponunt, quod ipsi tamen uno digito mouere detrectant. Propter quod, tam rigidam de fide sententiam aut extraneus potuit presumere, aut noster debuit temperare. Quod si dignanter admittis,  coniectura breuiter exemplisque patefaciam. Fidem esse omnium bonorum spiritualium fundamentum, per hanc primitus informata Christianorum rudimenta testantur. Nam si baptizatus, aut etiam translatus ab heresi qualibet paruulus, uel forsitan euo longiore prouectus, celeri post lauacrum fine rapiatur, nec ipse operis iactitator abnuerit, hominem sola fide saluatum. Extra quam quod nichil quelibet bone profuerint actiones, de seculi philosophis estimemus: quos contemptores mundi amatoresque sapientie, castitate proposita, facultate despecta, quidquid hodie catholici predicamus, quia fides defuit, non profuit operatos. Adeo machina uanitatis, nutabundis exculta fastigiis, quia sine fundamento surrexit, per se sola constare non potuit. Quid si nunc  diuersorum in Scripturis celestibus fidem retexam, quam semper desiderii compotem reddidit laudata credulitas? Abraham quod solum credidit Deo, reputatum  est illi ad iustitiam . Raab meretrix uitam preteritam prostitutione sordentem, Isrelitarum populum per fidem prestolata purgauit . Sic illa Euangelii Cananitis, , quanquam repulsa conuicio, dari tamen catulis suis filiorum panem perseuerantia petitionis elicuit. Alia fluxum carnalitatis obscene tactu fideliter medente [c 1Kb] restrinxit . Suadetur tamen et bonorum operum iungenda deuotio, quam negligere non pertinet ad fidelem. Sed cum dicat Apostolus: Quidquid non est ex fide, peccatum est , uidetis ipsam quoque quam rectam credimus operationem, nisi fidei suffragio fulciatur, in peccatum posse mutari. Expertus est hoc nimirum Phariseus ille in Euangelio , qui gratias se referre,  quod non esset sicut ceteri homines, raptores, iniusti, adulteri, eleemosynas subinde facere, bis in sabbato ieiunare, tumido ac resupino pectore iactitabat; cum Publicanus, fronte cernuus, fide rectus merita bonorum sola humilitate preripiens, domum suam de qua non iustus exierat, iustificatus intraret. Quid plura commemorem? Adhuc unum patienter accipite. Latro ille (Luc. XXIII, 40-43 cuius assuetum sceleribus corpus, iuxta crucem dominice puritatis seruili patibulo criminum uindicta suspenderat, sentiens in morientis Christi corpore maiestatem, pro premissa crudelitate addictus supplicio, pro subsecuta confessione additus paradiso, per iniustum deductus est euum, ut de iusta raperet morte martyrium. Ecce sunt uirtutes ex fide: ostendat  quisque, si potest, sine fide uirtutem. Dominus in Euangelio  exiguitatem fidei grano sinapis comparatam, quecunque uoluerit ualituram promittit. Sic fit ut, cum opera sine fide possint esse, fides sine operibus esse non possit; quia si corde credatur ad iustitiam, et ore fiat confessio ad salutem . Apud sensum Spiritus sancti, promissiones sequentem, principium est boni operis integre credidisse; si tamen, ut Apostolus ait , ipse spiritus testimonium reddat spiritui nostro: non, ut super audistis assertum, qui creatura nobis, sed qui creator infusus, auctor et testis est nostri spiritus, non natura. Ecce ad epistolam Fausti episcopi, nec interest cuius: que ueritati arbitror conuenire suggessi. Mihi  et eis quorum salutem sitio, fidei plenitudo donetur; illis opera sua, si fide fuerint uiuificata, sufficient.



EPISTOLA u. AuITUS uIENNENSIS EPISCOPUS [a 1Kb] DOMNO GONDOBADO REGI.


Si gratiam prisce pietatis expertus, rite artificium sancte dignationis interpretor, ad consolandum me, dominos et conseruos meos sacerdotes uobis iubentibus puto uenisse. Quod ecce sub diuino testimonio loquar, pro debiti famulatus reuerentia precelsissimo domno dependere non presumpsi. uirtuti enim uestre derogat, si quis super casu qui contigit, consolationis aliquid scripto uerboque suggesserit. Neque porro cedet in regiam quidem, sed philosophicam mentem meroris abiectio. Lacessiuit, uerum est, cunctorum lacrymas amor uester. Sed si ambienti seculo salus uestra conceditur, parum est quod perdidit unum pignus omnium pater. Temporalis luctus  est, ubi tam innocens quis obiit, cuius mortem nullus putauit. Iudicet unusquisque quod sentit: nichil unquam uestris temporibus contingere potest, quod non semper arbitrer profuisse. Unde nichil hic casuale presumo, nichil asperum. Ordinauit hunc potius occulta dispensatio, quam inflixit, angorem. [b 1Kb] Flebatis quondam pietate ineffabili funera germanorum, sequebatur fletum publicum uniuersitatis afflictio, et occulto Diuinitatis intuitu, instrumenta mestitie parabantur ad gaudium. Minuebat regni felicitas numerum regalium personarum, et hoc solum seruabatur mundo, quod sufficiebat imperio. Illic repositum est, quidquid prosperum fuit catholice ueritati. Et nesciebamus illud tunc frangi tantummodo, quod deinceps nesciret inflecti. Aut quid de fraterna sorte dicamus?  Ipse quem uocitari paruum uestra natura circumdedit, bonis uestris absque omni malitia militauit, cum seruiret uobis nescientibus periculum gentis, cum futuram pacem disponeret turbatio regionis. Experto credite, quidquid hic nocuit, hic profecit; quidquid tunc fleuimus, nunc amamus. Non ualentibus ista prescire potest equidem durum uideri, uicinam thalamis uirginem tedio incumbente prereptam: que tamen ambita est ut regina, defuncta est incontaminata. Quanquam reuera maiorem causam luctus sui reliquisse dixerim, si diem ultimum post recentia uota clausisset. Ibi enim forte potuerit inueniri, ubi mihi post inuidie nodum, insultationis dentem fixisset emulus liuor. At uero nunc, que mens tam barbara non misereatur uirginitatem felicitatemque  in paterno regioque sinu receptam? Nec mutauit sedem, nec contigit peregrinationem: ubi non diu esse potuit domina, nec breuiter exstitit peregrina. Unde cum letitiam uestram, quasi serenitatem celi, exspectet uniuersitas, reddite uos gaudiis populorum: quia nunquam respublica orphanitatis incurrit perniciem, quandiu sustentantibus uobis mater Ecclesia non senserit orbitatem.



EPISTOLA uI. AuITUS uIENNENSIS EPISCOPUS [c 1Kb] uICTORIO EPISCOPO. [d 1Kb] De hereticorum oratoriis non recipiendis.

Petisti, imo potius precepisti, frater piissime, ut datis ad beatitudinem tuam litteris indicarem utrum hereticorum oratoria siue basilice ad usus possent nostre religionis aptari, cum conditores earum ad  catholicam se legem erroris correctione transtulerunt. Digna profecto res de qua tu consulis, si respondendi idoneum reperisses. Quia iussisti tamen, reserabo in subditis quid consequens putem: ea scilicet definitione, ut locum succensendi aliis non reseruem, si modo id quod statuendum crediderunt, uel ratione perspicua uel prolata de canonicis uoluminibus auctoritate confirment. Istud quod de oratoriis uel basiliculis priuatis interrogasti, perinde ut de ecclesiis eorum, difficile definitur. Hoc namque suadendum est catholicis regibus, quod de subiectis eorum fuerit constitutum. Unde primum, queso, si a principe regionis nostre cuius nobis Deus prestitit in uera religione consensum, sortis sue antistites consulantur, utrum respondere possimus, fabricas a  patre suo hereticis institutas catholicis debere partibus applicari. Quod si aut nos suademus, aut consentiat, persecutionem in se commotam heretici non immerito causabuntur, cum catholicam mansuetudinem calumnias hereticorum atque gentilium plus deceat sustinere quam facere. Quid enim tam durum, quam si illi qui aperta peruersitate pereunt, de confessione sibi aut martyrio blandiantur? Et quia post nos, nostrique regis, Deus tribuat, felicissimum longeuitatem, siquidem nichil de processu temporum immutabili credi debet, poterit forsitan hereticus quicunque regnare, et quidquid persecutionis Ecclesiis personisque commouerit, non secte sue studio, sed ex uicissitudinis retributione fecisse dicetur, et nobis etiam post mortem grauandis ad peccatum reputabitur,  quidquid fuerit perpessa posteritas. Et forsitan adiiciet diuina miseratio, ut proles principis de quo loquimur, per receptam fidei plenitudinem catholicum sequatur auctorem. Quid tamen, si nunc quisquam de uicinis regibus legis aliene ulcisci in regione sua similiter uelit, quod hic sacerdotibus suis doluerit irrogari? At si quis huiusmodi me deridens in hec uerba prorumpat, utar gloria temporis mei, prospiciat statui suo subsequens etas. Sed qui talia secum tractat, paulisper mihi redhibeat quam postulo rationem, utrum heretici a nobis cum ueritate recipi debeant, recipiantur: lucidissima salus est, quia sicut scriptum est: Credidi propter quod locutus sum . Precedit fides locutionem, et sequitur confessio credulitatem; et per impositionem manus sacerdotalis  fit prauitatis amissio, fidei redditur plenitudo. Res autem insensibilis que primum innouata polluitur, ignorare me fateor qua deinceps sanctificatione purgetur. Dico certe, si potest pollutum ab hereticis altare sacrari, posse et panem qui super illum positus est, ad sacrificia nostra transferri. Idem primitus hereticus conditor fecit. Transit ad repromissionem diuinam: libertate gaudens dimittat Aegyptum. Ad fidem rectam felici mutatione transmigrans, reliquit potius maculam quam attrahat: cum aliquid non legitimum impurgabili errori, grauant magis polluta contactum quam capiant a tangente remedium. Unde et in Aggeo propheta: Hec dicit Dominus exercituum, interroga sacerdotes legis dicens: Si sustulerit homo carnem sanctificatam, et  tetigerit de summitate eius panem, aut quodcunque aliquid, nunquid sanctificabitur? Respondentes autem sacerdotes dixerunt, Non. Et dixit Aggeus: Si tetigerit pollutus ex omnibus his, nunquid contaminabitur? id est, ille panis qui dudum sanctus exstiterat: Et dixerunt sacerdotes, Contaminabitur . Quapropter coniiciendum est, si potest ille panis in his altaribus consecrari, quem si consecratus panis tetigerit, redditur inquinatus. Malachias quoque propheta sic dicit: Si offeratis cecum ad immolandum, nonne malum est? et si offeratis claudum, nonne malum est ? Et paulo post: Maledictus, inquit, dolosus, qui habet in grege suo masculum, et uotum faciens immolat debile Domino . Quid hoc iudicio sincerius? quid tali auctoritate manifestius?  Fabrica quam iterata cupis innouatione presumere, si sana est, quid benedicitur? si languida, cur offertur? Quantumcunque munera a malis oblata in bonum trahere concupiscas, sequi te ad sanctitatem clauda non poterunt. Dicit Apostolus, suscepisse uiro uirginem castam exhibere Christo , id est Ecclesiam. Ecclesia porro que hereticorum fuit, etsi licet meliori nubere, non erat uirgo. Cur ergo appetat sacerdos illicitam, qui prorsus a contactu repudiate ac uidue prohibetur? Post incesti nexum sera coniunctio est. Qui sociatur, inquit, meretrici, unum corpus efficitur: nec tollam membra Christi, et faciam membra meretricis . uide si possit iunctis sibi Christi membris meretrix redintegrari,  in cuius corpus unita Christi, id est Christiani, per pollutionem membra uertuntur. Unde et alio loco Apostolus dicit , talem se Ecclesiam uelle, que non habeat maculam aut rugam aut aliquid huiusmodi. Nunquid ullo pacto poterit istud de hereticorum fabricis dici? Benedictio que rebus sensu carentibus ac pollutis impenditur, nec purgat maculam, nec explicat rugam. Imo magis, si paulo attentius intuemur, caret macula quod symbolum est nouitate rugosum. Porro quod iteratione duplicatum est, ruga tegitur: talem nequaquam sancta sinceritas, et Adam ueterem exuens, nouo quod offertur homini comparetur. Quam nouitatem nobis auctoritas Testamenti Noui Euangeliorum uoce commendat . Unde etiam ipse sibi Dominus  sterni pullum precepit, cui ante ipsum nullus insederat : quem totius secularis usus expertem, feliciter redderent non imposita flagella subditum, sed exordia sancta mansuetum. Et ut ipsum quoque dominice mortis mysterium nouitatis honore non careat, in monumento nouo quod in petra excisum est, redemptricem nostram dominicam carnem legimus quieuisse . Quis ergo mihi persuadere conetur, post errores funerum sepulcrum posse mundari? Quamuis putredinis humore siccato, consumptis iam carnibus, albis tumulis attollantur, remanet immunditia recordatione, etiamsi abesse putetur aspectu. Expulisti quidem morticinum dogmatis alieni, et fortitudinem eius emortuam de sepulcro suo quasi ossa honore carentia proiecisti. Sed  puto quod imponi in fetores sacri corporis membra non debeant. Et dices forsitan hereticos, si eis potestas detur, altaria nostra temerare. uerum est, nec refello. Seuiunt quidem cum possunt fedis unguibus alienarum edium peruasores. Sed uim intendere, loca peruadere, altaria commutare, non pertinet ad columbam. Specialius ergo fugiendum, quod licere sibi hereticus putat. Ab exemplo magis uitare conuenit quod hostis amplectitur. Nec mirum est si dedicationes geminare audeant, qui baptismata confrequentant. Quod circa non quid statuam, sed quid optem breuiter indicaui. Heretici cultus loca peruadi nollem, cuperem pretermitti in morem ergastulorum Semper optandum est, non ut mutata transeant, sed infrequentata torpescant. Salubri populorum correctione  defertis maneat eterna uiduitas: nec unquam recipiatur a nostris, quod conuersionis studio repudiatur a propriis. De ministeriis hereticorum que illis sacra, nobis exsecrabilia iudicantur, id est patenis paterisque, quia quid censeam perinde rescribere me iussisti, ualide quidem obseruationis exemplum est, quod legitur in Heptatycho , de thuribulis peccatorum, qui ignem illicitum presumentes, incendio temporalis gehenne eternam signante consumpti sunt. Iacebant namque cineri prunisque permixta, ad mortuorum iudicium terroremque uiuentium, uasa que diximus, et odoribus thuris assueta, abominabilem immunditiam peruersi usus fetore contraxerant. Tunc duci legifero consulenti preceptum  est sermone diuino, ut hec infusa fornacibus, et distenta per laminas, sacro altari affigeret. uides ergo, quod illic pariter erudimur, usum exsecrabilem metallorum, ad bonum, si ignibus careat, non posse transferri. Adeo ad catholicam comparationem hoc prestat metallis ignis, quod sensibus fides. Unde et in psalmo Propheta sic orat: Ure renes meos et cor meum . Reprehendat certe quispiam, pro sensus sui discretione, quod sentio. Fateor ministeriis illis minime delectari, que superioris Gallie partibus ad ecclesias legis nostre captiua uenerunt: queque nil uoluntarium, nil innocens preferentia, si dolentibus rapiantur, offerentibus prodesse non poterunt. Cur mihi dicat uictor, quod altaribus tuis exhibeo, quoquolibet ordine meo factum,  si iubetur: Honora Dominum de tuis iustis laboribus ? Parum est de laboribus, nisi de tuis; parum est de tuis, nisi de iustis. Nunquam oblata pronuntiem, que antequam offerrentur, ablata sunt. Sed talia semper munera gratulor sanctis altaribus superponi, qualiter religiose si non solum proprie, quia eis sua uidetur ubicunque catholica est. Cur de thesauris suis lectissima queque producens, haud omni impendio curat, ut in his que ad sanctum ministerium pertinebunt, non magis pretiositas possit placere quam nouitas? Orate quod restat, ut longo tempore post uotorum opes sibi a Deo creditas, non in secretis molibus, sed in publicis muneribus possessuras, cum populo sibi subdito gaudens usibus sacris semper habeat quod donabit.



EPISTOLA uII. AuITUS uIENNENSIS [a 188Kb] EPISCOPUS PAPAE CONSTANTINOPOLITANO.


Dum domnus meus, filius uester, patricius [b 1Kb] Sigismundus gloriosissimum principem officio legationis expetiit, nobis quoque deferendi ad uos famulatus  aditum dupliciter sancta opportunitate prospexit. Cum enim, ut precipuum sacerdotem, iusto uos desiderio sitiremus, adiecit uir illustris Laurentius honorem uestri animis nostris, indicans apicibus suis omne nubilum quod quietem Orientalium populorum ambiguo caligante fuscauerat, redintegrate pacis serenitate detersum: et eam cum Romano antistite uos habere concordiam, quam uelut geminos apostolorum principes mundo assignare conueniat. Quis enim, qui uel catholicus dici potest, de tantarum ac talium Ecclesiarum pace non gaudeat, quas uelut in celo positum religionis signum pro gemino sidere mundus exspectat? Quis non merito delectetur infirmantium reditu, incolumium statu, cum aliis ouibus intra claustra saluatis, illa que uitio errantis arbitrii fuerat  euagata, celestibus caulis letitia plaudente reuocatur? Custodite igitur, quasi patres, traditam uobis etiam super nos Ecclesie disciplinam. Concordie uestre tantum opus est magisterio, quantum et exemplo. Quam caritatem populis suadebimus, si hanc in nostris rectoribus nesciamus? quid in corpore firmum uideri poterit, quid nutat in uertice mancum? Ergo piam redeuntibus date, ne quis intentione pereat, predicationem. Prospicite ne speculata signa tam fera bestia populetur, si ab unitate sensus uestri Roma dissultet. Memores uero nostri, quia si super dissensionem uestram sol occidat, damnum orientis est, prosperrimum quem supra dixi nuntium per fidelissimum uirum ad notitiam nostram firmate rescripto: ut exspectans occidentalis  Ecclesia in sermonibus uestris donum celestis oraculi, quod se letatur accepisse per condiscipulum, multiplicari sibi gaudeat per magistrum.



EPISTOLA uIII. AuITUS uIENNENSIS EPISCOPUS [c 2Kb] EUSTORGIO EPISCOPO.

Aduentu presentium portitorum ecce iam secundo  a te desiderandi reuerendique affatus uestri dona uenerunt; que tamen plus fierent prosperitate secunda, si fierent numerositate copiosa. Reuera duplex in litteris uestris materia gratulationis accessit. Primum quod saluam mihi gratiam, sic etiam in uestro, sicut in uestrorum exstitit animo decessorum, hereditario monstratis affectu. Deinde quod in eo me famulari negotio precepistis, quo, dum tuende uel [a 1Kb] reparande libertatis curam geritis, etiam me non indignum tali ministerio censuistis. Impletum est igitur beatitudinis uestre sanctum ac spiritale preceptum. Cumulastis oratione mercedem: interuentu uestro pretiosius factum est pretium quod misistis. uicta est per reuerentiam uestri in rigore barbarico humilitate immanitas, intercessione crudelitas, illatione cupiditas. Coniicimus qualiter illic predicationibus  duriores animos edomatis, cum interueniendi uiribus absentia uobis saxa sic frangitis. uisitatur opere uestro nostrarum erumna regionum; et emanans ex largiendi thesauro irrigui fontis ubertas, cum Italiam rigauerit, aspergit et Galliam. Quapropter depenso salutationis honorifice famulatu, me uestro intercessui uel fauori uotis prefusa supplicatione insinuo: optans licet in cunctis, mihi tamen specialibus causis litteras; in quibus sic uobis per misericordiam competat, ut etiam me per obedientiam uestrorum operum fructus attingat.



EPISTOLA IX. AuITUS uIENNENSIS EPISCOPUS [b 1Kb] CAESARIO EPISCOPO.

 Licet ipsa sese uenerandi portitoris persona animis fraterne caritatis insinuet, sanctus tamen Maximianus [c 1Kb] antistes hanc peculiarius ad uos officii mei paginam petiit destinari; per quam me potius ab illo, quam illum a me commendari debere manifestum est. Et quia iubere dignatus est ut necessitates suas sermone meo panderem, nichil dicendum de peregrinationis labore suscepi; quia quantalibet uel temporum longitudine, uel itineris uastitate, genitalis patrie linquat habitaculum, peregrinus sacerdos dici non potest, ubi catholica reperiri Ecclesia potest. Quanquam nec illa uobis regionis sue subuersio quasi incognita exaggerari debeat; cum pietatem uestram, querentem ubique misericordie aditus, non lateat ubi est miserie locus. Principalis tamen ei, quantum  dignatur asserere causa ueniendi est, ut peritiorem medicum quocunque perquirat, qui imbecillitati corporeorum luminum cuiuscunque remedii arte succurrat. Quanquam religiose mentis intuitus, contemplandis magis spiritalibus occupatus, nec nimium exterioris hominis cecitate perterritus, eo temperamento hanc, quantum comperi, curam requirat, ut amatoribus potius suis satisfacere in huius studii necessitate contendat. Simul et ne uideatur, per neglecte sanitatis culpam, facultas in eo sacerdotalis officii reprehensibiliter minorata. Spem uero recipiendi obtutus, quantum arbitror, et ab exemplo requirit: quod scilicet Tobiam nostrum  caligantem quidem terrestribus, sed que mundo erant inuisibilia contuentem, attentum eterne luci, et iam pene  dici mortalis immemorem, latens in angelo medicina reduxerit per collyrium fellis ad dulcedinem sanitatis. Quocirca suscipite fratrem sinceritate solita reuerentia digna: et si quid consolationis sancto debetur, impendite. Implebitur autem commune desiderium, si etiam qualiscunque infirmitati medela prouenerit. Quod certe si minus, saltem incorruptibilem uultum pietatis alterne, nulli obnoxius cecitati sacerdotalis conscientie oculus recognoscat.



EPISTOLA X. AuITUS uIENNENSIS EPISCOPUS [d 1Kb] MAGNO EPISCOPO.

Licet nulla quibus ad presumendum hoc ipsum officium prouocaret, uestri apostolatus scripta promeruero, offerre me tamen paginam debiti famulatus, cum compellatione non iusseritis, opinione compellitis.  Siquidem ad occurrendum animis uestris, si non meremur aspectibus, fama trahimur, etiam dum absentia cohibemur. His additur, quod ita erumnas infelicium Gallorum consolatione consilii et largitate palpatis, ut sub specie eius quam comperi misericordie, ad agnoscendam suorum necessitatem in Italiam festinantes, post longam peregrinationem, cum duce Christo uestram meruerint uidere personam, merito propriam credant intrare se patriam. Commendo quod superest regionis nostre presbyterum, presentis scilicet obsequii portitorem. Qui licet pro redimenda cuiusdam propinqui sui filia laborem fatigationis aggressus sit, a quodam tamen nobili uiro prouinciali cum mea prosecutione directus est, ut prefati filium a [e 1Kb] comite Betanco, nomine Auulum,  ante hos circiter quatuor annos pro pignore obsidatus assumptum, sub auxilio uestre intercessionis requirat ac reuocet. Quod superest obsecro, ut dignabili beatitudinis uestre rescripto, et illic exsultantibus ingenuitatis statum reparabilem, et hic desiderantibus scribendi aditum doceatis esse communem.





EPISTOLA XI. APOLLINARIS [a 1Kb] EPISCOPUS AuITO uIENNENSI EPISCOPO GERMANO.

Satis licet iam penarum dederit sera penitudo, tamen ad diem festum ante alios nobis colendum, ne uicario quidem famulatu adesse merui. Qui deuotionem non ostendi, uel satisfactionem deferre curaui. Ad quod uere ut confido ipso sum, beate et reuerentissime  domine, spiritu uisitante commonitus. Nam in ipsa sancta nocte, in uisione nescio quid manibus meis heserat, quod consedens iuxta me fulgentissima, sed inusitato colore rubea columba uellebat. Cumque expergefactus, quotidianum quidem manuum mearum horrorem recognoscerem, sed purgari me immerito nichilominus meminissem, dum ipsum ambiguum mestus mecum atque anxius uoluo, repente quasi stimulo percussus, illico sum reliquati fenoris recordatus. Iam que me hinc confusio, queue presserit amaritudo, pietas sancta perpendit. Aliquatenus tamen hac spe solatus sum, quod ignoscat que commonere dignata est, ut miserto mihi non omnis sancti obsequii opportunitas fraudaretur. Unum tantum mixta debitis commemorationis eius officiis supplicatio deposcit, ut hanc quoque indulgentie sue partem  sensibus uestre, que in me plus iam iusta est, imputationis inspiret.



EPISTOLA XII. AuITUS uIENNENSIS EPISCOPUS APOLLINARI EPISCOPO.

Apparet liquido quanta sit in uestro merito gratia Dei, aut quantus coniici debeat uirtutum cumulus, ubi error ipse tam sanctus est. Nam dum iustus accusator sui conatur in se conuincere quod peccare non potuit, confitentis humilitas crescit ad meritum, non confessionis ueritas ad reatum. Excessisti fateor consuetudinem: sed pietatis augmento semper diei huius meminisse dignamini. Dulcis a uobis uenit sollicitudo; sed non incomparabiliter preuenit obliuio. Minus enim procul dubio salua obseruatione apparet  effectus: sed ostendistis quanta spiritalitate uos exercere delectet, quod preterisse sic doluit. uere secura est dignitatem delicti uestri sancta reuelatio:  et tale repertum est in dormiente supplicium, quale fuerat in uigilante peccatum. Ecce ueritatem dico in Christo, non mentior, cum parturientibus lacrymas oculis legissem somnium quod uidistis, omnis mentem meam subiit necessitudinis recordatio premissarum, quibus per uisitationem uestram honorem dependere nos admonitos intellexi. Porro autem de ipsa reuelatione quid senserim, in simplicitate depromo. Sic ergo inquis: Nam in ipsa nocte sancta in qua scilicet germane communis depositio celebrabatur, nescio quid manibus meis heserat, quod consedens iuxta me fulgentissima, sed inusitato colore rubea columba uellebat. At uero, cum iuxta te pietas tua, nec longe auolans, celeri recordatione consedit, debitum quod sanctissime tu,  piissime propinquorum, tu, inquam, merito hec columba sentires, fulgentissima, cum simplicitate sic luceas, inusitato colore rubrata, cum innocens singulariter quasi propriis compuncta stimulis erubescas. Ampliastis ergo quidem, ut supra dictum est, fenus assuetum: nec illud tamen consuetudini defuit quod putastis. Nam nocti ipsi quam uos excitante Christo non licuit obliuisci, adhuc de abundantia superioris anni uestra nichilominus luxit oblatio. Sic ex quodam superne benedictionis irriguo, quod impenditis annis singulis, sufficit multis. Deum queso ut hoc etiam mihi pietas uestra quandoque dependat.



EPISTOLA XIII. AuITUS uIENNENSIS EPISCOPUS [b 1Kb] CONTUMELIOSO EPISCOPO.

 Quantum, uobis apud Deum suffragantibus, qualiscunque uoti mei dies propinquantur, tantum animi mei desiderium pudorque decertant. Benedictionem quippe flagito operi imperfecto. Esset quantulacunque excusatio, si in eo inertie mee noxam uelaret ac tegeret magnitudo. Nunc uero exiguo pariter atque impolito quid potest esse deformius? Unum igitur est, quod trepidantem animum audaci solatur hortatu, uestro scilicet, si nos Deus exaudire dignatur, aduentu cuncta in melius esse uertenda. Neque enim est quod non possitis aut orando componere, aut perorando excusare. Tantum sicut de comperte pietatis uoto certi sumus, ita preuio prestolate uisitationis nuntio gaudeamus.





EPISTOLA XIu. uICTURIUS [c 1Kb] EPISCOPUS AuITO EPISCOPO.

Ad separandum a tritico lolium in area Domini  ordinationis uestre uentilabra poscenda sunt: quia ille qui uobis constituit tenere loci principis principatum, nos uoluit exsequi quod preceperitis in opere, quod autem operandum est uos iubere. Quidam enim ciuium, ut nunc delatum est, ante quamplures annos sorori se defuncte coniugis in matrimonio se sociauit, quod ego nunc sub multorum presentia aditus audiui. Accusator tanti criminis, non occulta susurratione atrocis facti disseruit qualitatem, sed ipso coram qui gessit ista proposuit. Quique eodem quo illicita presumpsit ausu, qui studio a uobis dispensantibus miserabilis propemodum non negauit. Proinde qua sit abstinendus conditione precipite: siue ut pariter lugeant, uel si est indicenda sequestratio, uel qui modus penitentie, edocete. Nam non  est, ut puto, minus in coniugio germanam coniugis, quam uxorem fratris asciri. uos tamen, ut suggessi, statuite quod uidetur: quia preter ordinationem uestram, de tali causa quid pronuntiari conueniat uix decerno. Communioni nempe eum trepide subtraho, uel permitto, nisi auctoritate uestra roboratus exstitero.



EPISTOLA Xu. AuITUS uIENNENSIS EPISCOPUS uICTURIO EPISCOPO.

Probate summeque pietatis est, ut de causis ad pontificium uestrum pertinentibus meum quoque consilium consulendum esse ducatis. Quod facere uos non, ut dixistis, ambiguitatis animo, sed dilectionis ostenditis. Quapropter contra culpam quam litteris indicastis, arbitror merito uos moueri. Quis enim  uel laicus non aduertat, non sine grandi macula fieri de affinitatis propinquitate coniugium? Unde licet sollicitudini uestre iustissimus dolor de necessitate ipsius districtionis incumbat, salubriter tamen exasperatur in temporaneis, quem saluari cupimus in eternis. [a 150Kb] Oportet ergo hominem maritum duarum scilicet germanarum, non irreuocabili anathemate percuti, sed propositis obseruationibus, interim ab Ecclesia sequestrari. Et quia indicatis, laboriosum ipsum ante multos iam annos illicitam secunde uxoris copulam fuisse sortitum, sufficiat impune bacchatum longo tempore crimen incesti. Nihil hic quasi  timore diuortii dubitetis, sed merito censetur separatio legitima, ubi exstitit coniunctio criminosa. Utrique si uidetur ergo, dum in tam infelici obstinatione persistunt, notam excommunicationis indicite, donec a consortio criminali publica penitentie professione dissuescant: et tum, miserantibus uobis, ad timoris et correctionis exemplum, gratiam reconciliationis accipiant. Ego certe sinceritati uestre quod rationabile credidi, quia tanti habuistis iubere, suggessi. [b 1Kb] Auctoritatis uestre est, errantium compunctione perspecta, seueritatis ordinem temperare. Quos tamen estimo, si ueraciter compunguntur, supra scriptis conditionibus parituros.



EPISTOLA XuI. AuITUS uIENNENSIS EPISCOPUS uICTORIO EPISCOPO.

 Cautele et caritati satisfacitis, dum me aliquid interrogando, non minus onerare quam honorare dignamini. Sed cum noueretis recte uos, si non de peritia mea, saltem de amicitia iudicare: nec aliquid uobis unquam responsione mea suggeri, nisi quod uolo a uiennensi Ecclesia custodiri. Secutus est ergo, ut indicastis, filium nostrum diaconum uincomalus: quem Deus tribuat ut in bono uincatis malum. uidi hominem nimie crudum cuius miseriis constat uix quemquam posse misereri. Iuuenis uirtute, senex fide, euo friget, adulterio calet. Quid multis? optandum est ut per uoluntatem disparabilem, non quam libet perire, tam liceat. Nam cum adhortatorie plus quam aspere, pro incesti facinore culparetur, seueritatem nostram sola prescriptione tarditatis accusans,  sero nos illicite iurgationis tricennale consortium damnasse causatus est. Ad hunc locum cessi, fateor, impudenti: quod scilicet sui dilectione sententiam differentes, maluissemus correctionem uiri compunctioni ipsius uoluntatique seruare: ac perinde iustum esse, ut post spatia tot annorum uel criminalia restringeret, qui refrenare iam longeuitatis accessu etiam legitima debuisset. Ad hec, ut sentire me credidi, non compunctus, sed confusus ingemuit, promittere aliquantisper aggressus, mulierem cohabitationis indigne ab accessu aspectuque suo protinus coercendam. Suasi respondens  ut uobis ista promitteret, et facti penitens eo se solui quo ligatus fuerat postularet. Tamen, quia iussistis ut quidquid sensui meo uideatur aperiam, [a 1Kb] sufficiat censure uestre separatio personarum: scindatur infelix coniugium innocentiore diuortio: sufficiat districtionis fructui terminus mali. Nec sane promissio eius fidelis putetur, cuius uita exstitit infidelis. Ipsis fideiussoribus emendatio secutura credatur, quibus intercedentibus prior culpa laxabitur. De cetero autem, quod ad penitentiam exspectat, moneatur interim agere, accipere non cogatur. Sufficiunt infelici crimina sua; nec ingeratur laborioso cum respuit, quod tam instabili animo uix committi debuerat si petiisset. Cesset a fragilitate perfidia: nec subeat in carnalitatis cumulum rebellionis augmentum. Si iubetis,  breuiter ad ultimum suggero. Excussus ab scelere, suscipiatur ad ueniam; patiatur penitentiam, cum perdit peccandi occasionem: profiteatur, cum amiserit uoluntatem.



EPISTOLA XuII. AuITUS uIENNENSIS EPISCOPUS [b 1Kb] uIuENTIOLO PRESBYTERO.

Dupliciter pietatis plenum est quod fecistis, dum ueniendo Lugdunum, hucque mittendo, studuistis de duobus fratribus illic requirere infirmum, istic uisitare sollicitum. Nec a uobis propositum intermissum esse putabitur, cum uos religioso fratri plus in affectu atque honore debentibus spiritalis officii huius conuersus, etiamsi non poposcisset egrotus: quippe cum sacerdotis germani iure uel adhortationem nouitas quereret, etiamsi consolatione anxietas non  egeret. Proinde laborem iusta fatigatione susceptum prorsus excusare desistite, ne uideamini ad hunc arripiendi uel definiendi ambiguitate peccasse. Iam uero qualiter dignas pro transmisso munere gratias agam, uotis me magis sentio, inuenire quam litteris. Illud quoque ut de eremo talia proferri posse dicatis, elegantia quadam desideria hominum ad locum uestre cohabitationis attrahitis. Qui procul dubio, persone uestre sollicitudine, institutione, doctrina, etiamsi inuenta sit eremus, fieret paradisus. Quapropter pro sella quam transmisistis, cathedre uicissitudinem imprecans, queso ut nutantem [c 1Kb] scholam cari communis Eugendi, et non minimum, quantum ad statum suum attinet, presule uiduatam, spiritali solatio, et sacerdotali magisterio foueatis. Neque  illud ab impendenda caritate uos retineat [Al. lect. retrahat], quod simplicitatis magis, ut arbitror, quam abusionis animo, minus digne ab eis cura uestre ordinationis ambitur: ut ad maiora, ut prestante Deo cupimus, gubernacula prouehendi, et ad duplicanda quinque talenta de duobus additis assurgentes, probati in secundo gradu fideles, et maximus hanc secreti conscientia feratis ad populos, ut quo in aliis fraterna dissensio potuisset eremum facere, in uobis studuerit paterna dilectio monasterium continere.



[d 1Kb] EPISTOLA XuIII. * * * * *

Unde, etiamsi pignus reliquiarum sacre crucis putamus esse uobiscum, a sancto tamen Aelie urbis antistite hanc specialiter munificentiam credimus  expetendam. Qui reuera sacramenti istius ueram et inuiolabilem puritatem loci administratione conseruans, sic desiderabili potens est impertire nos dono, ut ab omni cunctationis absoluat ambiguo. Qua de re plurimum pagina famulante deposco, ut ad prefate ecclesie sacerdotem litteras apostolatus uester tribuat portitori: quatenus gemina nobis ueniat benedictione firmamentum, quod ecclesiarum preminentium mundo, uel consulta sedis uestre auctoritas respondebit, uel humanitas illius obsecrata porrexerit.





EPISTOLA XIX. DOMNUS [e 1Kb] GUNDOBADUS REX AuITO uIENNENSI EPISCOPO.

De prophetica lectione sanctitatem uestram censui consulendam, cuius lectionis exemplar subter adieci.  Et ideo utrum iam tempora ista fuerint, an futura sint, scripto uestro declarare dignemini: Ex Sion procedet lex, et uerbum Domini ex Hierusalem; et iudicabit inter plebes multas, et redarguet gentes ualidas usque longe; et concident gladios suos in aratra, et lanceas suas in falces; et iam non extollet gens super gentem gladium, et iam non stabunt belligerare . Et: Requiescet unusquisque sub uinea sua, et sub ficu sua; et non erit qui in timorem mittat eos .



EPISTOLA XX. AuITUS uIENNENSIS EPISCOPUS [e 1Kb] DOMNO GUNDOBADO REGI.

Licet de lectione prophetica scitos magis, inter quos ipse profiteri non audeo, debueritis consulere  sacerdotes: opto tamen iussioni uestre satisfacere uel obedientia, etsi nequeo respondere doctrina. Ita quod indicari uobis iubetis, etiam textu, ne dicam expositione prolixum est: et maiorem disputationis uacationem postulat, quam succincta celeritas rescripti epistolaris admittat. Et idcirco quanta possum breuitate respondeo, quod ex propheta Isaia directe ad me termino pagine subdidistis, iam dudum, id est tempore dominice incarnationis impletum. Nam cum dicat: Ex Sion egredietur lex, et uerbum Domini ex Hierusalem , tractate diligentius, an que adhuc exspectari debeat promulgande legis restet auctoritas: [a 115Kb] certe post uerbum Dei quod caro factum est, ut per natiuitatem corporis habitaret in nobis, si adhuc ex Hierusalem aliud uerbum sperandum  est, istud quod supra diximus unicum non est. Unde incunctanter in eo quem proposuistio loco sermo patris Christus, et lex Christiana predicata est. Quia cum due leges sint, id est Iudaica, que precessit, et nostra, que sequitur, et illa uetusta iam etiam prophetarum temporibus diceretur, uidetis ab Isaia istam tantummodo nuntiari, que uocatione gentium magisterio Christi docentis exorta est. Unde sequitur, et iudicabit inter medium gentium, et increpabit populos multos; quos ex cunctis cognationibus terre intra unam Ecclesiam Dominus noster iudicando instituit, et arguendo conuertit. Quod uero ait, concident gladios suos in aratra, et lanceas suas in falces, licet possit de corporea etate Domini in qua per orbem quietum inconcussa pax floruit, aliquantisper  intelligi, euidentius hoc tamen Christianis fidelibus coaptatur, quorum cum maiori numero desit ac defuerit usus, quem in perniciem hominis malitia prime natiuitatis armauerat, ad usus salutis uitalemque culturam natiuitas secunda conuertat. Nam cum in Euangelio de fine seculi predicetur: Exsurget gens contra gentem, et regnum contra regnum : et ex ipsis malorum indiciis imminere iam pene mundi terminum colligamus, nisi quod supra dixi de catholicis figuraliter accipiatur, nescio ut quid post seculi finem obtunsa telorum acies in ligones et uomeres commutetur. Illud uero quod imo lectionis iussistis adiungi, id est, requiescet unusquisque sub uite sua et sub ficu , nec esse in eadem lectione, nec ad causam de qua consuluistis  suggero pertinere. Quod tamen temporibus priscis Iudeorum populo, meriti alternante distantia, frequenter, aut pro peccati emendatione concessum, aut rursum pro succedentium culparum castigatione sublatum est.



EPISTOLA XXI. AuITUS uIENNENSIS EPISCOPUS [b 1Kb] DOMNO SIGISMUNDO.


Quod me de collocutione regali ad notitiam uestram non detulisse culpatis, occursui meo exacta festiuitate seruaueram: quia reuera indicari uobis litterario famulatu cuncta per ordinem, disceptationis prolixitas perplexitasque non patitur. Nam quantum in animis domini mei, patris uestri, sensisse me puto, feruet in eius studio conficta otii fronte certamen. Nam quod credebamus animositate deposita, silentio temperante, subitam opportunitatem potius quam quietem requirens, non cessauit preterita induciarum breuitate, sed latuit. Adeo ut nec ipsa contentionis arma que quasi iam in nostra regione defecerant, poscantur extrinsecus, uel usque ad reditum  legatorum suorum feruor meditationis exspectat. Redeunti igitur mihi de eo quod nostis itinere, nec aliquid interim de huiusmodi propositionibus opinanti, quidquid per implicatissimos questionum mendacium nodos longo spatio sagax industria per tuit arare, commotum est. Feruet ualidus prolixa disputatione tractatus: placidus tamen, nec aliquid a supercilio dominandi turbulente commotionis interserens; sed curauit consulte, necessitatis opportunitate prouisa et rei, ut quicunque contentionis fuisset euentus, nec superatum pateretur erubescere. Quid multis? sine iactantia uobis libere dico, ad proposita, quantum mihi uidetur, quod si audissetis potuit placere suggestum est. Quod sane uereor audientis plus iudicio satisfacere quam studio placuisse. Sed cum  presentiam uestram, Deo largiente, meruero, per me seriem totius altercationis exponam. Interim sermonis cursum de fine colligite, et ex eo quod discedenti mihi precepit, utrum ad responsa motus fuerit estimate. Iussit namque, ut quodcunque de Scripturis nostris testimonium ad interrogata protuleram, seu si forte occurrisset et aliud, ad singula que tempore collocutionis aptaueram, subnotata ei ordinataque transmitterem. Quod cum sibi ex maxima parte pronuntiaret incognitum, adiecit simpliciter sic scriptum misissem [forte misisse] sacerdotibus, imo magis seductoribus, ut adhuc uerius dicamus sectatoribus suis. Unde coniicere pietas uestra potest, quanquam intento contradictori, tamen arbitro sapienti, non inualida uel absque uiribus uisa quibus  intentionem suorum, etsi non optat corrigi, desiderat fatigari. Ego autem, licet sciens, quantum potestatibus diuino quoque iussu, frequenter et regibus, pro ueritate non ceditur, utrum parerem diu dubius fluctuaui: sciens, certe hominis animum timens,  nunquam me per hec satisfacturum, nec minus ab eo cauendum, quam ab hoste, dum aduersa acies odia priuata publica obsidione circumdat. At quo Deo prestante polletis, fastigio culminis, studio religionis, priuilegio auctoritatis, uallatam muris discordiam propulsate; et furentia in castris, uelut per campos Aemathie, plus quam ciuilia bella dispergite. Quia cum iam dudum simus pondere duplicato, et clamantum querimonia, et non audientium duritia fatigati; equum est, si dignamini, uestram quoque seueritatem, aut illic castigandis consulere, aut hic erubescentibus condolere.



EPISTOLA XXII. AuITUS uIENNENSIS EPISCOPUS [a 1Kb] APOLLINARI ILLUSTRISSIMO.

 Fecit pietas uestra rem sollicitam, sollicitudinem tam porrigendo de nobis, quam de uobis nostram credendo. Nam reuera nuntio uestri discessus accepto, in summo metu trepidatione perpendimus: quia nobis diuersis nuntiis dicebatur, uos dominorum quibus obseruatis accitu, cunctos pariter euocatos. Unde faciebat hoc meorum conscientia peccatorum, ut quantum mihi pauciores remanserant, tanto intelligerem remanentibus plus timendum. Sed Deo gratias, qui prospero reditu, in letitiam uestros, uosque reuocauit in patriam. Seruet Christus hanc, quod superest, desideriis communibus libertatem, ut nobis et consolari absentiam uestram sit possibile, et ad presentiam peruenire.



EPISTOLA XXIII. AuITUS uIENNENSIS EPISCOPUS [b 1Kb] PAPAE HIEROSOLYMITANO.


Exercet apostolatus uester concessos a Diuinitate primatus, et quod principem locum in uniuersali Ecclesia teneat, non priuilegiis solum studet monstrare, sed meritis. Ornat pariter legem nostram cathedra uestra, cathedramque persona. Unde obligatus dignationi uestre debito largitatis, per ipsum dependo  gratiarum uota, per quem ad munera peruenerunt, non quantitatis pretiis, sed salutis premiis estimanda. Ditastis namque sanctificationis opibus pauperiem orbis extremi, et obscuritatem solis occidui participato nobiscum fulgidi ortus lumine contigistis. Tersit a prouinciis nostris torpentis religionis rubiginem claritas doni: que boni semper currentis irriguo, fidem nostram contemplatione munerata est, cum patefactis a pietate uestra penetralibus celestium thesaurorum, quidquid catholici credere iubemur inspeximus. Orate quod superest, ut dignis talia miseritis: commendate nos mysteriis, que nobis committere duxistis. Aedificetur his deuotio nostra, regio defendatur: ut indulto nobis pignore salutari, quos terrestris Hierosolyme non censuistis indignos,  superne a celestis habitaculo reddatis idoneos.



EPISTOLA XXIu. AuITUS uIENNENSIS EPISCOPUS [c 1Kb] STEPHANO EPISCOPO.

Quamlibet attentis culture dominice famulis, inter assidua plantandi studia, semper etiam que succidi expediat oriuntur. Ergo periugibus sollicitudinis uestre studiis opportunissimum his operibus acquirende salutis fenus accrescit. Sed [d 1Kb] inter lolium Ariani germinis, numerosa quod peius est corruptione diffusum, coniicere nequeo, unde sese facies seminis inimici, non quidem noua, sed satis rara, monstrauerit, quis transmarina contagia orbi nitido uentus attulerit. Sed Deo gubernante uos, nullo fulta solamine, parum labes ista metuenda est. Non habet  de multitudine tempestas profectum, nec tenuis perficit aura naufragium. Quocirca Donatistarum nomen, ne diu in loco uiuere possit alieno, benedictione protinus sepelite uitali. In ipso fomitis sui ortu peregrinantis igniculi frigescat incendium. De quo ne uel fame fumus narem Gallie innocentis aspergat, [e 2Kb] manus impositionem persone de qua scriptis adhibete,  interdicta nominis ipsius in posterum, si ex corde conuertitur, mentione: [a 1Kb] quam constat, si reuera in supra dicti schismatis professione uersata est, [b 2Kb] cum ministerio baptismatis etiam chrismate consignatam. Hoc certe eos in regione illa obseruare manifestum est. In qua primum Deus tribuat, ut quicunque huius erroris fuerint corrigantur: tum deinde a nobis tam secta distante quam patria, iam ad partem nostram, qui saluandi noluerint, agnoscendi transire non possint.



EPISTOLA XXu. AuITUS uIENNENSIS EPISCOPUS [c 1Kb] APOLLINARI EPISCOPO.

Iubetis, et uoti est, ut cultibus nouis pariterque consuetis studiis gemine dedicationis occurram. Sed uereor ne nos hoc teneat, quod potestates diutius tenuistis.  Orate tamen ut par desiderio succedat effectus. Nisi forte illam magis expensam numeras, que penu adhuc frigente animis tuis calet. Quocirca licet paucos rogasse te dicas, licet laxato aulico conuentu, releuatum esse te gaudeas: si qua tamen mihi excurrendi copia fiet, uel inuitos qui superuenerint inuitabis. Prouidebit Deus epulas multitudini tibi conuiue. Ibi pauperum cibus, olei cado et farris hydria persistente, cumulabitur. Ibi si uel quinque panes fuerint, geminum piscem prouidisse sufficiat. Illud autem fidus post hec miraculorum experimenta promitto, quod Christo pauperum suorum conuentui minime defuturo, quanto plura populorum millia collegeris, plures cophinos reportabis. Apud filium nostrum uero qui, sicut scribitis, reconciliationem mutuam  dignatur ambire, uos estote uadimonio, quod si ille pacifico uoto agere cupit, ego et amico: si ille discordiam poscit tolli, ego cupio concordiam  confirmari. Tamen homo ordinis mei, quem nec falli nec fallere decet, crediturus catholico senatori, non ad hoc solum securus incipiat fieri, ut incautus ualeat inueniri.



EPISTOLA XXuI. AuITUS uIENNENSIS EPISCOPUS [d 1Kb] CUIDAM.

Epistolas uestras post longum tempus accepi, in quibus me seruande caritatis, quamlibet noueritis tristem, nec sic debeatis credere negligentem. Nam uere testis Deus est quod ex magnitudine uestri affectus sit animo meo maior et gemitus. Nec ualeo sine grandi uobis dolore suggerere quam graui sanctitas uestra, date ueniam, facilitate preuenta sit. Instruxistis aduersarios armis uestris, prodidistis imperfectis secreta nostra, cantastis canticum Domini  in terra aliena . Protulistis uelut uasa dominica  spectaculo conuiuali que irrident; exposuistis uelut nudatum Ne  cachinnis nunquam opprobrio carituris. Si retinent aut sequuntur, periculose subrexit qualitas ueritati. Certe si pretiosum uobis erat quod publicari debere putatum est, terrere uel Ezechie regis culpa  uos debuit, quem iactantie odore peccantem propheta redarguit . Sed cum trepidationem istam dicatis animo conuertentis abstersam, iustum est ut cum exsultatione dicamus. Hec est mutatio dextere Excelsi . Nam quod uobis inaniter contradicunt bellue sic minaces, Deo protegente, quod debiles, quasque plus mirum est carere dentibus, et furoribus pasci:  qui cum gemerent perditionis sue perire discipulos, perdere incipiunt et magistros. Salubriter coram Deo uel hominibus lucra talia conquiruntur. Nihil in recipiendo  expetente uiolentum est: ut uolentis deuotionem benedictio prestanda confirmet, non est rapina, sed gratia: quod Christus dignatur accipere, dici non possumus inuasisse. De reliquo autem, quod me super conuersi statu creditis consulendum, definio inspiratione diuina, ad quemlibet sacerdotii gradum hominem posse consurgere, si non est aut in ratione coniugii, aut in quacunque regula moribusque quod prohibeat clericatum. Cur enim non pascat Christi gregem, qui sapienter aduertit oues non esse quas pauerat? quique quia non fur latroque, merito pastor futurus per ostia ingressus elegit altaria? Quare non fiat in sacerdotio nostro erectus, qui amore humilitatis a suo uoluit esse deciduus? Sit uerax sacerdos ex laico, qui fieri laicus ex fallace sacerdote  contentus est. Teneat in Ecclesia nostra plebem suam, qui in sua contempsit alienam. Datura est tantis bonis augmentum celestis gratie plenitudo, ut et ille consecutus incipiat gaudere quod doluit, et hic quotidie fructuosior, preisse se magis intelligat quos reliquit.



EPISTOLA XXuII. AB AuITO EPISCOPO DICTATA SUB [a 2Kb] NOMINE DOMNI SIGISMUNDI REGIS, AD SYMMACHUM PAPAM URBIS.

Dum sacra reliquiarum pignora, quibus per me Galliam uestram spiritali remuneratione ditastis, negare petentibus non presumo, me quoque sanctorum patrocinia postulare ab irriguo uestri apostolatus fonte necesse est. Quanquam etsi est adhuc apud nos de dono uestro, quod catholice religionis debeat studio  celebrari, etiam illud tamen conuenit iuste deuotionis intelligi, ut directis litterarii sermonis officiis alloquia illa captemus, quibus me pontificatus uester, uel presentem monitis docuit, uel absentem intercessionibus acquisiuit. Nec nunc pagine presentis obsequium reperta opportunitas complectitur; sed destinato ad uos diacono portitore, uiro uenerabili Iuliano, ad uniuersalis Ecclesie presulem spiritu representante concurrimus. Crescit quippe beneficiorum recordatione desiderium: nec unquam meis  elui sensibus possunt, que nobis apud Italiam uestram, uel pontificalis benignitas, uel ciuilitas regalis impendit, cum post familiaritatem totius munificentie commodis preferendam, quia istic liberius laxauit reditum, illinc tenacius uinxit affectum. Attentior pro uestris quod superest incumbat oratio. In augmento namque ouium crescit custodia pastoralis. Sacris nos apostolorum liminibus commemoratione assidua presentantes, speciali dum uixero predicatori uestro, ubi obtinuistis initium, impetrate profectum. Litteris nos, in quantum possibilitas patitur aut libertas, quibus nobis doctrina et incolumitas uestra floreat, frequentate. Et ut supra sperauimus, ambienda nobis uenerabilium reliquiarum conferte presidia: quarum cultu, et beatissimum Petrum in uirtute, et  uos semper habere mereamur in munere.



EPISTOLA XXuIII. AuITUS uIENNENSIS EPISCOPUS [b 2Kb] DOMNO GUNDOBADO REGI.

Rediens ab urbe Lugdunensi sanctus Chartenius episcopus, in qua, nobis [c 1Kb] de concilio discedentibus, ad priuata quedam negotia expedienda resederat, questionem sibi, imo magis omnibus nobis, proposuisse uos retulit. Que si fuisset coram positis indicata, subministrante sancto Spiritu, facile sciscitationi uestre que ad causam pertinebant suggeri potuerunt. Sed quia tam sanctam sollicitudinem nulla debemus responsi dilatione fraudare: sciens mihi Christo propitio in fide fratrum meorum concordare sententiam, presentis pagine famulatu respondere  ad consulta presumo. Iubetis igitur, ostendi uobis rationem uel potius auctoritatem, qua pateat Deum habuisse in diuinitate substantiam, priusquam sumeret de incarnatione naturam; et per hoc perniciosissima heresis illa uincatur, que Dominum nostrum ex Maria cepisse contendens, etiam Deum Patrem in Filii exsecratione blasphemat. Necesse est enim, quantum ad illos, imperfectioni diuine aliquid accreuisse, si tantis retro seculis sine filio manens, pene iam in termino mundi labentis, cum Maria prolem,  tum ille habere inceperit paternitatem: ac a semetipsis assertionis sue necessitate constricti, quem nominant filium, denegant Deum. Sentiunt enim, sanas aures ferre non posse ut ante non multos adhuc annos Deus cepisse credatur ex homine. Sed nescio in quem effectum redemptio nostra surrexit, si non creature sue pretium Deus exstitit. Nec enim redimere homo solus hominem poterat; aut qui in supernis et Deus est, eguit redemptione. Iubetis ergo ut hec que ratione colligimus auctoritate doceamus. Sufficiat ergo acrimonie uestre paucitas exemplorum, que sumpta de pluribus abundant cognoscere cupienti: ceterum renitentibus animis et in sua incredulitate durantibus, si aliqua non satisfecerint, cuncta non proderunt. Esaias conclamantissimus  prophetarum, natiuitatem Christi Spiritu reuelante prospiciens: Paruulus, inquit, natus est nobis, filius datus est nobis; et uocabitur nomen eius admirabilis, consiliarius, Deus fortis, pater futuri seculi, princeps pacis . Intuemini, queso, uerbi uigorem. Paruulus datus est nobis, filius datus est nobis. Paruulus natus est, et filius datus: natus est nobis hominis filius, datus est Dei; et uocabitur Deus fortis. Ac si diceret, Deus et homo, Deus qui creauerat uitam, fortis qui uinceret mortem. Cuius diuinitatem, sub uerbis scribe ac discipuli sui propheta Hieremias ostendens sic ait: Hic est Deus noster: non estimabitur alius ad eum. Inuenit omnem uiam discipline; dedit Iacob puero suo, et Isrel dilecto suo; et post hec in terra uisus est, et inter homines conuersatus  . Quod si est forte, cui hec que de antiquis ponimus, obscura uideantur, legat apostolum Paulum, qui cum corporeos parentes Domini commemoraret, Quorum patres, inquit, et ex quibus Christus secundum carnem, qui est super omnia Deus benedictus in secula . Nam et Thomas apostolus, cum in resuscitati mediatoris corpore fixuras clauorum, hiulcum transpuncti lateris signum, digito tentante palpasset, uirtutis experimenta inter infirmitatis indicia colligens, sic clamauit; Dominus meus, et Deus meus . Ecce quibus testimoniis, uelint nolint, heretici ipsi, Iudeorum in perditione confines, de Filii diuinitate uincuntur: quorum uerbo credas Iudeos in Euangelio Ioannis Dominum discussisse dicentes: Quadraginta annos  nondum habes, et Abraham uidisti . At ille inquit: Amen dico uobis, ante Abraham ego sum . Est hic, rogo, quod obscurare uel uolens queat? Quid nunc restat, nisi ut qui senior ab Abraham cognoscitur, iunior uel mundo dicatur? Et istud, quamlibet contentiosum sit, uinci potest, ipso Domino inter passionis contumelias proclamante: Pater, clarifica me ea claritate quam habui apud  te antequam mundus fieret . Sed forte et hoc putatur addendum, ut eum filium nominatum cuiuscunque exempli auctoritate doceamus. In psalmo ait: Dominus dixit ad me; Filius meus es tu; ego hodie genui te . Hodie hic eternitas significatur, que termino atque principio perinde caret: cui non pariunt crastina tempora futurum, nec rapiunt hesterna transactum. Penes nos ergo, per tenebrarum uices ista mutantur; apud Deum uero, cui nox non est, semper hodie est. Quod tamen si heretici aliter uolunt intelligere, nostra non refert. Nam cum de solo nomine filii Dei agamus, quale uolunt hodie accipiant, concessuri sunt, ut ante genuerit filium pater, quam mater ediderit. Certe uel Salomon cui maximam in scripturis ueteribus auctoritatem singularis  sapientia facit, planissime filium in Prouerbiis et lucidissime nominat dicens: Quis colligauit aquas quasi in uestimento? quis suscitauit omnes terminos terre? quod nomen eius, et quod nomen filii eius, si nosti ? De preteritis ista sufficiant. Apostolus autem dicit: Postquam uenit plenitudo temporum, misit Deus Filium suum . Enimuero qui mittitur, erat antequam mitteretur. Qui si ante Mariam non fuisset, hunc similem ceteris adoptio fecerat Dei Filium, non natura. Nec in Euangeliis ipse dixisset: Tantum Deus dilexit mundum, ut Filium suum unicum daret . Non electum ergo ab ipsa ineffabili paternitate, sed genitum: cui tam Deo quam homini uero, in utraque natura fideliter proprio, in diuinitate mansisse de Patre, in  corpore cepisse de matre est. Hec ergo, quia iussistis, quedam responsionis nostre indicula, et ad elucidandam ueritatem pauca testimoniorum semina transmisi: que possit quidem acrimonia uestra uel eloquentia in frugem salutis Christo irrigante nutrire. Sed si sit quisquam de his contra quos agimus, quem his uestro iudicio ad totum respondisse credatis, licet sint uigilantissimi in catholica et fidelissimi tractatores; dabit tamen Deus, ut ego quoque possim uobis et numerosiorum exemplorum numerum, et rationem que satisfaciat, presumpta scribendi uocatione suggerere.



EPISTOLA XXIX. AuITUS uIENNENSIS EPISCOPUS [a 1Kb] DOMNO SIGISMUNDO.

Omni quidem uite mee tempore debitorem me  asserendi famulatus agnosco; sed impensius festiuitate presenti, que sollicitudinem uestram non minus explorandis hereticorum conatibus, quam nostre partis occupat cultibus celebrandis. Siquidem per annuum quoddam contagium congregatis aduersis, attento uobis labore curandum est, ne aliene calliditatis fraude pullulet, quod in Dei nomine iam uestra uictoria celebrabili uirtute succidit, quamlibet Christo  propitio presentibus uobis obsistat [alia lectio absistat]. Hinc illa sollicitudine pressior, constipatio Genauensis, que in more originis prime, uirilibus animis uirus anguium sibilo feminei sermonis insonuit. Unde illud, si mereor, quamprimum scire desidero, utrum cum domno clementie uestre patre mentio illius ordinationis acciderit, que bonorum pestem ab infernalibus latebris excitatam, catholicis Arianisque certantibus intromisit: uel si seruatur adhuc credulitatis, imo simulationis illius dolus, quem non impressum animis, sed chartulis exaratum, paulatim in antiqua sui dogmatis [a 1Kb] crudelitate reuocat litterata promissio. Que certe si adhuc, ut ceperat, societati Ariane communione immixta est, claret gloriosior sub principatu uestro noster triumphus;  cum duabus heresibus in unum redactis, tam acquirentibus quam conuincentibus uobis, et schismaticorum numerus decrescit et schismatum. Hinc ergo seruitium curiositatis mee dignanter aspicite, et de peculiaris patroni uestri apostoli festis exspectationi nostre prosperitatis et compellationis uestre munera duplicate.



EPISTOLA XXX. AuITUS uIENNENSIS EPISCOPUS DOMNO SIGISMUNDO.

Nuper cum officia culmini uestro semper debita pro apostolice festiuitatis consuetudine destinaui, non minus ciuilitate pretioso, quam declamatione conspicuo sermone dixistis, idcirco uos tardius dedisse rescriptum, ut humilitas sui conscia que a scribendi audacia iure temperat, eo diutius ariditatis  supplicia penderet, quo fontem splendidum uestri alloquii plus sitiret. uindicte, sicut dignamini scribere, genus esse censentes, ut portitor a me segnius destinatus uobiscum diutius moraretur. O retributio ultionis blandissime! o sententia crudelitatis optande! Quis scilicet tam intolerabilem penam equanimiter ferat, ut paradiso uestri conspectus inclusus mora beatiore uos uideat? Timeo plane, ne frequenter me iubeatis scribere, si disponitis tarditatem taliter uindicare. Aut si ego certus fuerim huiusmodi me animaduersione plectendum, ipse procul dubio scripta porrigerem, que iusto rarius exarassem. Et utinam mihi uobiscum posito negaretur celeritas reuertendi: et uerba que post longum tempus legere, diutius in ipso meatus sui tramite donarer audire. Certe Deus  uiderit, quid ego apud iudicium uestrum, uel audacia seruitii, uel trepidatione promerear: tamen officii mei portitoribus reus ero, si eos prolixitate presentie  uestre delicti duo arguor emendatione fraudauero.



EPISTOLA XXXI. AuITUS uIENNENSIS EPISCOPUS [a 1Kb] FAUSTO ET SYMMACHO SENATORIBUS URBIS.

Primum fuerat talis status rerum desiderandus, ut ipsi per nos Urbem orbi uenerabilem pro dependendis diuinis humanisque expeteremus officiis. Sed quia istud iam dudum per rationem temporum fieri posse cessauit, uelimus quod fatendum est, uel eo securitatis accedere, ut que in causa communi supplicari oportet, amplitudo uestra congregatorum Gallie sacerdotum relatione cognosceret. Sed quoniam huius quoque nos uoti non potes reddit prouincia prefixis regnorum determinata limitibus: quamprimum supplici  prece posco, ne celeberrimo ordini uestro pagina hec aliquod moueat quasi ab uno dictata fastidium: quoniam a cunctis Gallicanis fratribus meis, ad hoc ipsum non minus per mandata, quam per litteras oneratur, quecunque a uobis omnes ambimus, unus suggerenda suscepi. Dum de causa Romane Ecclesie anxianimi ac trepidi essemus, ut pote nutare statum nostrum in lacessito uertice sentientes: quos omnes una criminatio utique sine inuidia multitudinis percusserat, si statum principis obruisset: perlata est sollicitudini nostre ab Italia in exemplaribus [b 1Kb] sacerdotalis forma decreti, quam de papa Symmacho apud Urbem collecti Italie antistites ediderunt. Quam constitutionem licet obseruabilem numerosi reuerendique concilii reddat assensus, intelligimus  tamen, sanctum Symmachum papam, si seculo primum fuerat accusatus, consacerdotum suorum solatium potius asciscere quam recipere debuisse iudicium. Quia sicut subditos non esse terrenis potestatibus iubet arbiter celi, staturos nos ante reges et principes in quacunque accusatione predicens: ita non facile datur intelligi, qua uel ratione uel lege, ab inferioribus eminentior iudicetur. Nam cum celebri precepto Apostolus clamet , accusationem uel in presbyterum recipi non debere, quid in precipuum generalis Ecclesie criminationibus licere censendum est? Quod synodus ipsa uenerabilis laudabili constitutione prospiciens, causam quam, quod salua eius reuerentia dictum sit, pene temere susceperat inquirendam, diuino potius  seruauit examini: perstringens tamen, prout breuiter potuit, nichil uel sibi uel gloriosissimo uiro Theoderico regi, de his que pape dicebantur obiecta patuisse.  Quibus cognitis, quasi senator ipse Romanus, quasi Christianus episcopus obtestor, sic diuinitatis celestis dono temporibus uestris prosperitas optata succedat, sic dignitas in qua floretis, uniuerso orbi speciem Romani nominis mundo labente contineat, ut in conspectu uestro non sit Ecclesie minor quam reipublice status; quodque uobis Deus posse prestitit, prosit et nobis; nec minus diligatis in Ecclesia uestra sedem Petri, quam in ciuitate apicem mundi. Si profundo illo tractatus uestri consilio rem uidetis, non ea tantummodo que Rome geritur causa cogitanda est. Sed et in sacerdotibus ceteris potest si quid forte quod uocauerat reformari; at si papa Urbis uocatur in dubium, episcopatus iam uidebitur, non episcopus uacillare. Nostis bene inter quas heresum  tempestates, ueluti uentis circumflantibus, fidei puppem ducamus. Si nobiscum huiuscemodi pericula formidatis, expedit ut gubernatorem uestrum participato labore tueamini. Alias autem que ultio est, si nautis in magistrum furentibus, non sine illorum periculo cedatur isto discrimine? Reddet rationem qui ouili dominico preest, qua commissam sibi agnorum curam administratione dispenset: ceterum non est gregis pastorem proprium terrere, sed iudicis. Quapropter reddite nobis principalem, si tamen necdum est restituta, concordiam: quoniam clienti uestro, uenerabili Symmacho presbytero, idcirco laborem huius fatigationis iniunximus, ut nobis in uestrarum oraculo litterarum per reintegrate pacis nuntium supplicationis nostre referret effectum.



EPISTOLA XXXII. AuITUS uIENNENSIS EPISCOPUS [a 1Kb] LIBERIO PRAEFECTO.


Postquam multiplices Galliarum labores felicissimus potestatis uestre uisitauit aduentus, nullum sum antehac in affectibus uestris desiderii mei expertus effectum. Unde licet etiam nobis prodesse credamus beneficia, que iam dudum prouincialibus spargitis, mihi tamen hactenus sitienti litteras uestras quasi primum modo uenistis. Enimuero ut me offerendis ultro epistolaribus officiis non offerrem, illis occupationibus obstrepere timui, quibus me credebam tanto temporum spatio a uotiua lectione suspendi. Sed quia etsi tarde, compellantibus uobis, meque ad precelsos apices rescribente, ordo alternantis commercii in litterario sermone seruatus est, qui fecistis me absque  uerecundia respondentem, reddite ut cupio frequentia debitorem. Nec desunt si annuitis cause iubendi;  abundant que possitis iniungere cupientibus obedire: maior siquidem potestate ciuilitas, nec minor est dignitate dignatio. Nam hec ipsa causa cuius uobis scribendi materiam merces ingessit, quibus inter tribunalia operibus magis studeatis florere perdocuit. Unde quod nobis a [b 1Kb] uiro spectabili, uicario uestro, pro quorumdam captiuorum liberatione suggestum est, ad preceptionem culminis uestri letus impleui, pretio tamen quod portitores attulerunt, non recepto. Quia si aliquid prefato uiro magnifico, filio meo Gemello, conditionis persone ipse per originem debent, potest hoc quod mihi obtulerat, pro redimendis ingenuis distribuere. Si uero istos agnoscitis liberos natos, sufficit pretium profuisse.



EPISTOLA XXXIII. AuITUS uIENNENSIS EPISCOPUS uIRO ILLUSTRI [c 1Kb] APOLLINARI.


Scio quod reuertens ad deuinctissimos mihi domnos Domnolus noster, coram me uestre pie sollicitudinis ambiguitatibus estuantem, aliter quam uoluit relaturus, aggrauauit magis redeundi festinatione, quam minuit. Siquidem me apud Lugdunum in aduentu eius grauis oculorum dolor impotem luminis contuendi impetu ingruente reddiderat. Unde quia nec ipse fuit eliciendi rescripti efficax, nec ego idoneus redhibendi, omnem gratiarum, quecunque uel pretio munerum, uel animo munerantum deberi potuit, actionem uerbo potius referendam portitoris auribus alligaui. Licet minime dubitans, apud sancte dulcedinis auiditatem paruipendendam mandatorum  seriem desiderio litterarum. Sed cum primum, rarescentibus tenebris cubicularis ergastuli, aliquantisper ordinandi officia copia fuit, solutionem debiti non moratus, presentem baiulum destinaui cui ultra quam dici potest uerbosis salutationibus onerato, quantum pertinet ad mandata loquacia, perbreuem paginam dedisse me computo. Nam ecce mihi Deus testis est, quanto lumine prefatus carissimus noster in ipsa contenebrati recessus nocturnali habitatione respersit, cum dulcissimi pignoris nostri reditu quem ante nescieram, nuntiato, resolidatam Christo propitio familiam meam ab eo quem misissem inueniendam esse firmauit. Quocirca nec uos iam de uobis aliquid semiplenum putetis: quorum contubernio, diuinitate propitia, etiam oculi mei per  presentem paginam satisfacientes accrescunt. Tum uidelicet sinceritate perfecta hilares diei gratia recepturi,  si me rescribere hactenus uestra dulcedo sic ignoscens, quamlibet infirmum atque anxium, ad uotiuam tamen frequentiam litterarum in Dei nomen, Archadio iam dictante, solis subscriptionibus occupanda compellat.



EPISTOLA XXXIu. AuITUS uIENNENSIS EPISCOPUS uIRO ILLUSTRI [a 1Kb] AURELIANO.

Indicium quidem quantulecunque prosperitatis esse manifestum est, quod amicorum affatu tantisper interlucente temporarie pacis colore uisitamur. uerumtamen estus ille diluuii quem procellis temporalibus comparastis, humanis rebus, dum per mundanum pelagus curritur, fluctu assidue perturbationis insistit. Quandoquidem hoc ipsum quod inter  aduersitates temporum respiramus, discriminum que patiamur interualla magis debemus putare, quam terminum. Nam idcirco tantum inter incommoda calamitatum, circumscribendis potius quam sanandis, lux quedam uidetur alludere, ut mentes fallaci securitate laxatas, instaurato grauius metu succiduus angor afficiat. Quocirca desiste, uir optime, mala feruentia credere finem malorum: et cum se, motu dissimili tempestate molita, facies tantille serenitatis alternat, uarietate prouentuum non delectare, sed utere. Nec sic te aut prosperitas erigat, aut frangat aduersitas, ut in animis tuis tam amicorum mutetur causa, quam temporum. Mementote semper proposite caritatis, si licet scribere: sin alias, quod prohiberi non potest, uel amate: et post gurgites  quos litteris descripsistis, in eo magis seculo sperate portum, quo timere non poterit tranquillitas rata naufragium.



EPISTOLA XXXu. AuITUS uIENNENSIS EPISCOPUS [b 1Kb] ELPIDIO DIACONO.

Per quosdam clericos legis aliene diuinum munus in nuntio tue incolumitatis accepi: nec minuit diligentis gratiam qualitas portitorum: sicut nec Elie  nostro transmissi celitus cibi inter horrida uolatilium baiulorum rostra uiluerunt. Ipsam tamen quam satis auidus sumpsi, tuarum dulcedinem  litterarum, illud aliquante amaritudinis asperitate respersit, quo ad te scripta que prius reddidi, abnegas peruenisse. Nam [c 1Kb] per maiorem domus Tullii, qui amorem tuum, dominum meum Sigismundum, a patre suo in legatione directus, in uiennensium ciuitate repererat, epistolas tuas me accepisse letatus; per ipsum rursus officia profusissime caritatis exsolui, et affectum tui quem corde conceperam, studio pagine famulantis excolui. Quo euentu in manus tuas perlata non fuerit, maior quem supra dixi, non potest ignorare. Et ego quidem moleste tuli, et tibi molestum fuisse gauisus sum, in tam idonea opportunitate desideriis duorum unius officii periisse commercium. uerumtamen cum de institute dilectionis proposito pars alterna secura est, nonnunquam casibus  oportet ignosci, quibus colloquia nostra potius quam uota frustratis, sollicitudini damnum potest contingere, non amori. Neque tu putes, seu negatis occasionibus, seu repertis, ullum esse negligentie tempus, quo apud me inter quaslibet alias actiones frequentande sospitatis tepescat ambitio. Illud igitur in mentibus amicorum censeo esse pretiosius, in quo constat fortuitis nil licere, quod nec itineris dissipat longitudo, nec obliuionis frustratur abusio. Compenso tamen in presenti caritatis uerbum, si pro damno dignatus es putare silentium. Simul et specialius adolescentem si dignaris insinuo, filium scilicet uiri illustris Celeri, qui post Deum ut unice soboli uitam incipiat sperare tu facies. Nam ita lacrymabili pignoris infirmitate constringitur, ut incertus  optandi, cuius quasi pater mortem imminere compellitur, uitam quasi orbatus deflere cogatur. Quapropter opitulature Diuinitati iunge tua quantum coniicimus de peritia singulari: uestrum promisisse iam ex parte fecisse est. Tribuat Christus, ut exsultando atque impensius laudando in hac cura magisterio tuo, simul tibi et Italia medicine opinionem, et Gallia pueri debeat sanitatem.



EPISTOLA XXXuI. AuITUS uIENNENSIS EPISCOPUS [d 2Kb] uIRO ILLUSTRI SENARIO.

Magnificentie uestre gratiam frequenter expertus,  quia dignanter accipitis, salutationis officium pagina famulante direxi. Et quia scitis synodalium legum esse, ut in rebus que ad Ecclesie statum pertinent, si quid fuerit dubitationis exortum, ad Romane Ecclesie maximum sacerdotem, quasi ad caput nostrum membra sequentia recurramus; ex consensu antistitum prouincie uiennensis [a 1Kb] ad sanctum Hormisdam, seu quicunque nunc ille est, papam debite uenerationis obsequium cum sollicitudine destinaui: audire a prefate sedis auctoritate desiderans, quid de effectu directe a se ad Orientem legationis agnouerit. Cum ergo, ut dixi, a prouincialibus meis consulor, respondere etiam ego, ni priorem consulam, non presumo. Adminiculo igitur ordinationis uestre opus est, ut istud ab utraque parte per ordinem  compleatur, ut uel a nobis interrogatio perueniat, uel ad nos redeat ab exponente responsio. Non ad solos sacerdotes Ecclesie pertinet status: cunctis fidelibus sollicitudo ista communis est. Quicunque uel quocunque uidemur Ecclesiam regere, uestram in catholica religione rem gerimus. Cum de fidei regula uel egrotat aliquis uel sanatur, nobiscum uos aut gaudere oportet aut gemere. Unde nec uos aliquid de causa quam consulo, latere credendum est. Si mihi soli agerem, satis interrogationi mee notitia uestra sufficeret: nil plus a papa quam a uobis possumus ueritatis audire. Sed Ecclesiarum poscit utilitas, ut que uos nostis doctor insinuet. Ego tamen peculiaris uester rescriptum, si dignamini, a uobis peculiarius prestolabor: quo reuera, ut dixi, tantum  mihi ueritas innotescere poterit, quantum se Romane urbis antistes auctoritatis priuilegio expetentibus respondisse gaudebit.



EPISTOLA XXXuII. AuITUS uIENNENSIS EPISCOPUS [b 1Kb] PETRO EPISCOPO.

Etiamsi alia causa non esset qua beatitudinem uestram litterario famulatu occursus mee deuotionis expeteret, iustum esset uos ab omnibus excoli, qui opinione sancta desiderium uestri omnibus intimatis. Dignum quippe est uos expeti non minus sede Romana, quia non magis potestate illa, quam uos caritate fulgetis. Cuius reuerentie ut debitum est salutatione premissa, fateor apostolatui uestro, et si cum uerecundia, ignorantiam Gallicanam. Nec  melius esse puto quemquam simulare quod sciat,  quam didicisse si nesciat. Que inter Romanam et Constantinopolitanam Ecclesiam res agantur, non quacunque auctoritate cognoscimus, sed de rumoribus magis ac nuntiorum uarietate captamus. Et ideo, ne forte quam rustici tam negligentes credamur, perinde sanctum papam et beatitudinem uestram, [c 1Kb] per uiennenses clericos prouincia tota nunc consulit, ut que uobis de statu fidei cum Orientis parte definita sint, rescripti salubris lumine declaretis. Quia cum magistros etiam procul positis ultro deceat prorogare doctrinam; curandum est soliditati corporis, ut semper prosperitatem capitis sui membra cognoscant. Quocirca si seruis uestris filiis meis quos in id ipsum direxi, tribuatur accedendi usque ad Romam facultas, per duos Ecclesie principes  abundabit Gallias erudiri. Quod si forsitan a sede uestra quos misimus reuertantur, uestri apostolatus fida responsio fiet nobis totius instructionis que ad cunctos perueniat, plenitudo.



EPISTOLA XXXuIII. AuITUS uIENNENSIS EPISCOPUS [d 1Kb] EUFRASIO.

Iam quidem per pueros meos litteras dedi, quibus scire uos facerem quantum fratri Imeterio apud me commendatio uestra profecerit. Tamen non dubitans eum inter initia pontificatus sui, senioris germani, sicut dignum est, officia curaturum; has etiam per ipsum libenter adieci, quibus opusculi mei iam diu quesitum predonem in manus meas uenisse plus gaudeo. Et quia libellum ipsum, quantum mihi indicauerat, uobis reportat, spero ut qualecunque est  opusculum ipsum, nec uacanter editum, nec omnimodis emendatum, uiro sublimi ac piissimo, si dignamini, fratri nostro Apollinari publicare atque excusare dignemini. Cui impium fuerat non hec a me primum iure caritatis offerri, si non rursus fuisset absurdum, me domni Sidonii filio, inter facundie paterne delicias, meis temporibus nausiaturum, offerre etiam de presumptione fastidium. Quocirca uolumen per uos temperatius ingerendum, si supradictus frater uel infantibus legi debere censuerit, possum per quecunque magnificentie sue scripta cognoscere. Si autem post flumina fontium paternorum, ut potius reor, paupertatem uene tenuissimo rore manantis abiecerit, sine uerecundia  mea suaque impietate, sufficiet me reprehensionis  sue censuram hinc tantummodo intellexisse, si taceat



EPISTOLA XXXIX. AuITUS uIENNENSIS EPISCOPUS [a 1Kb] DOMNO GUNDEBADO REGI.

Quod seruum cui discussio necessaria credebatur, de uiennensi ad Lugdunensem basilicam sub custodia destinaui, timoris et obedientie fuisse manifestum est. Nam sicut eum hic inaccusatum tradere non presumpsi, ita illic interrogationibus quas audientia postulabat, uiuum fieri procuraui. Cum uero et regula ubique una sit, et eadem seu impossibilitas seu facultas, pro communis ministerii obseruatione nos maneat; non ego proprietatem Lugdunensis et uiennensis basilice, sed reuerentiam Ecclesie utriusque  tractaui: unde intercessioni [b 1Kb] facilius de proximo suggerende, quod utrumque nostrum tangere poterat, presens episcopus allegaret. Siquidem in omnibus locis sanctis, sicut ministerio nostro eadem caritas, ita imperio uestro equa potestas est. Ut taceam quod seruus ipse, a Domini collocutione digressus, non debuit pro concitanda mihi offensa uiennensem expetere, qui illic positus intra Lugdunensem se potuit Ecclesiam continere. De causa uero, in qua coram examine celsitudinis uestre callidus depositi negator arguitur, talis conscientia mea est, qualis Deo et uobis in omni actu meo et conuersatione monstratur. Quanquam etiam me testante interpellantis simplicitas, que ut pii domni dicatis non deuitarer operatione diffiteri, qui in eius consolatione  uolueram, si Christum cogitare putaretur, profiteri. Quod etiam presenti testificatione de seruis uestris, ciuibus nostris, aliqui cognouerunt. Pulsatis autem laboriosis extra ordinem suum omnem parum stabilis dicitur esse responsio. Utrum de me erit, suggerat Deus uobis; declaret et ueritas; quia qui castigatus a me, eo forte spiritu falsitatis irascitur quo contra simplicem de depositi inficiatione mentitur, licet Deo uobisque propitiis parum ad defensionem suam proficiente commento, dum se a me dicit admonitum ne redderet, diffiteri non potest quod accepit. Que professio sua, etiamsi censeatis quod  grauare me debeat, illum non potest subleuare. Ego tamen preceptum uestre pietatis opperior. Quidquid habet ecclesiola mea, imo omnes ecclesie nostre uestrum est, de substantia quam [c 1Kb] uel seruastis hactenus uel donastis. Quod inspirante Deo preceperitis, in quantum uires habuero, parere conabor. Ceterum diuine maiestatis aspectus nichil potest offensam suam, quam uestram semper timuissem eternam. Hoc suppliciter queso, ut infelix ille ad cuius accusationem satis sufficit quod excusat, apud iustitie uestre animos non me faciat sue infidelitatis socium, etiamsi uiderit pro uestra commotione multatum.



EPISTOLA XL. AuITUS uIENNENSIS EPISCOPUS [d 1Kb] DOMNO SIGISMUNDO.

 De festiuitate ad quam profectus fueram summa quidem festinatione reuersus sum. Sed quia iam duce Christo processeratis, letificandus, ut de Deo credimus, reditu uestro, immodice tamen attonitus reddor abscessu: quod scilicet in ipso successure prosperitatis regressu, aduolui genibus domini mei, permulcere osculis manus, et in sancto illo pectore sedem fidei nostre adorare non merui. Nec tamen dicere audeam, istud mihi peccato fraudante cessisse: ne diuine gratie que mihi taliter uestram presentit, reddar ingratus. Nam cum omnibus generale iustumque sit, in glorie uestre cultum quod debemus ambire, illud singulariter accepisse me gaudeo, ut cum pro effectu uoluntatum tenere secum a me seruitii debitum impossibilitas non ferat porrigi, apud  uos pietas censeat impendi. Sed ego solus damno percellor, quoties consolationi mee interesse non mereor: quoties accensus tribulationum estus intra me solum, a sermonis uestri refrigerio exclusus, includitur: quoties mihi dolores internos medici illius manus experta non confouet. Qui pro tuendo inter talia famulo suo pietate studens, uirtute persistens, cum satis esset si fauorem uellet offerre, laborem dignatur apponere. Sed presumo maiestate diuina, hinc respectu mei sensibus uestris tenacius adhesurum, quo eum nobis amor catholice legis infudit. Sub cuius occasionis sancto preuentu, tum penes uos impossibile  erit quem suscepistis seruum reiicere, quem cognouistis dominum non amare. Quod superest, egressi felices, ite sospites, redite uictores. Fidem uestram telis inserite, prouisionem diuinam promittendo admonete, auxilia celi precibus exigite, iacula uestra uotis armate. Dabit Deus ut bellorum tropea que uobis ipse prestiterit, cuiuscunque sermonis obsequio sub materia eius quem dudum exsequor, triumphi pretiosioris exaggerem.



EPISTOLA XLI. AuITUS uIENNENSIS EPISCOPUS [a 1Kb] CHLODOuECO REGI.

[1 2Kb] uestre subtilitatis acrimoniam quorumcunque schismatum sectatores sententiis suis uariis opinione, diuersis multitudine, uacuis ueritate, Christiani nominis  uisi sunt obumbratione uelare. At dum status nostros eternitati committimus, dum quid recti unusquisque sentiat futuro examini reseruamus, etiam in presentibus interlucensis radius ueritatis emicuit. Inuenit quippe tempori nostro arbitrum quemdam diuina prouisio. Dum uobis eligitis, omnibus iudicatis, uestra fides nostra uictoria est. Solent plerique in hac eadem causa, si pro expetenda sanitate credendi, aut sacerdotum hortatu aut quorumcunque sodalium suggestione moneantur, consuetudinem generis et ritum paterne obseruationis opponere. Ita saluti nocenter uerecundiam preferentes, dum parentibus in incredulitatis custodia inutilem reuerentiam seruant confitentur se quodammodo nescire quid eligant. Discedat igitur ab hac excusatione, post talis  facti miraculum, noxius pudor. De toto prisce originis stemmate sola nobilitate contenti, quidquid omnis potest fastigium generositatis ornare, prosapie uestre a uobis uoluistis exsurgere. Habetis bonorum auctores, uoluistis esse meliorum: respondetis proauis quod regnatis in seculo, instruitis posteros quod regnatis in celo. Gaudeat ergo quidem [b 1Kb] Grecia habere se principem legis nostre: sed non iam  que tanti muneris dono sola mereatur illustrari, quod non desit et reliquo orbi claritas sua. Siquidem et occiduis partibus in rege non nouo noui iubaris lumen effulgurat. Cuius splendorem congrue redemptoris nostri natiuitas inchoauit: ut consequenter eo die ad salutem regenerari ex unda uos pareat, quo natum redemptioni sue celi Dominum mundus accepit. Igitur qui celeber est natalis Domini, sit et uestri: quo uos scilicet Christo, quo Christus ortus et mundo: in quo uos animam Deo, uitam presentibus, famam posteris consecrastis. Quid iam de ipsa gloriosissima regenerationis uestre solemnitate dicatur? cuius ministeriis etsi corporaliter non accessi, gaudiorum tamen communione non defui. Quandoquidem hoc quoque regionibus nostris diuina pietas  gratulationis adiecerit, ut ante baptismum uestrum ad nos sublimissime humilitatis nuntius perueniret. Unde nos post hanc exspectationem iam securos uestri sacra nox reperit. Conferebamus namque nobiscumque tractabamus, quale esset illud, cum adunatorum numerus pontificum, manu sancti, ambitione seruitii membra regia undis uitalibus confoueret: cum se Dei seruis inflecteret timendum gentibus caput: cum [2 1Kb] sub casside crines nutritos salutari galea sacre unctionis indueret; cum intermisso tegmine loricarum immaculati artus simili candore fulgerent. Faciet, si quid creditis, regum florentissime, faciet, inquam, indumentorum ista mollities, ut uobis deinceps plus ualeat rigor armorum; et quidquid felicitas usque huc prestitit, addet hinc sanctitas. uellem  uero preconiis uestris quiddam exhortationis adnectere, si aliquid uel scientiam uestram uel obseruantiam preteriret. Nunquid fidem perfecto predicabimus, quam ante perfectionem sine predicatore uidistis? an forte humilitatem, quam iam dudum nobis deuotione impenditis, qui nunc primum professione debetis? an misericordiam, quam solutis a uobis adhuc nuper populus captiuus gaudiis mundo insinuat,  lacrymis Deo? Unum ergo, quod uellemus augeri: ut quia Deus gentem uestram per uos ex toto suam faciet, ulterioribus quoque gentibus quas in naturali adhuc ignorantia constitutas nulla prauorum dogmatum germina corruperunt, de bono thesauro uestri cordis fidei semina porrigatis; nec pudeat pigeatque, etiam directis in rem legationibus, astruere partes Dei, qui tantum uestras erexit. Quatenus externi quoque populi paganorum, pro religionis uobis primitus imperio seruituri, dum adhuc in alios uidentur habere proprietatem, discernant potius gentem quam principem. Nulla igitur patria quasi speciali sede sibi uindicet totis quos honorum gradibus attollitis: constat uos esse, quo communis uno solis iubare omnia perfruuntur. uicina quidem plus gaudent  lumine, sed non carent remotiora fulgore. Quapropter radiate perpetuum presentibus diademate, absentibus maiestate. Successus felicium triumphorum quos per uos regio illa gerit, cuncta concelebrant. Tangit etiam nos felicitas: quotiescunque illic pugnatis, uincimus. Inter hec tamen catholice religionis affectum seruat in uobis cura miserandi: et in apice rerum omnium gubernacula continente, non minus eminet sanctitas quam potestas. Ex qua utique factum est, ut dirigi ad uos serui uestri [a 1Kb] uiri illustris Laurentii filium principali oraculo iuberetis. Quod apud domnum meum, sue quidem gentis regem, sed militem uestrum, obtinuisse me suggero. Nihil quippe est in quo seruire non potest. Commendat directum: congaudi misso, inuidi uos uisuro. Cui  minus computandum est ad utilitatem, parenti proprio restitui, quam patri omnium presentari.



EPISTOLA XLII. AB AuITO EPISCOPO DICTATA [b 1Kb] SUB NOMINE DOMNI C. S. [c 83Kb] AD uITALIANUM SENATOREM.

Quantum pertinet ad dignam iudicii uestri integritatem, quoscunque honorum priuilegiis erigitis, Romanos putare debetis. Ex hac ergo fiducia, non conuenit ut ex toto credantur absentes, quos etsi patria separat, militia representat. Unde quod solum ualeo, sed utilitate officii animum deuotionis ostendens,  quid assidue cuperem, uel cum possibilitas permittit allego. uos nunc clementissimo communi principi quid uellemus asserite. Insinuate attentius obedientie famulatum, quem nunc in obsequio, semper habemus in uoto. Suggerite ac pariter commendate, ab amatore uestro domno et patre meo impletam, me intercedente, principalis reuerentie iussionem. Clientis uestri uiri illustris Laurentii filius studio meo redditus additur regioni. Miseramus dudum in parente famulum: ecce adiicimus in filio famulatum. Quo uno uobis directo, qualiter cum aliis agatur aduertite. Superest ut prefatus miles uester, cuius proles et illic gratie uestre porrigitur, et hinc patrie reseruatur, commendatus uobis studio meo, ipse commendet quod uel de illius sobolis adeptione  iam compos, uel de istius que nobiscum redit prosperitate securus est.



EPISTOLA XLIII. AuITUS uIENNENSIS EPISCOPUS [d 74Kb] CELERO SENATORI.

Constat non minus desiderii mei esse quam debiti, ut officia que merito inclyte magnitudini orbis deuotus impendit, a me qui gratie eius iam dudum uideor obligatus, specialius excolantur: maxime cum opportunam nunc occasionem fauor diuinus obtulerit, in qua imperio celsitudinis sue plena meruerim deuotione seruire. Quapropter cultoris uestri uiri illustris Laurentii filium, quem ad mundum suum dirigi iussio reuerenda precepit, magnificentie uestre prefato largissime sospitatis honore commendo. Augete studio defensionis quod uoluistis animo pietatis. In  regione expetit patrem, in uobis reperiat paternitatem. Tuimini etiam cum prole susceptum. Qui uobis licet satis sit debitor per honorem, plus tamen incipiet debere per sobolem: quod per uos potietur proprii affectus solatio, compensaturus erga uos affectionis experimento. De cetero autem, quantum ad fideles uestros pertinet, exspectatam semper cupimus iussionem, optamus obedientie facultatem. uos propitia diuinitate prestate, ut Romanam sub gloriosissimo principe nostro prosperitatem, in cuius apice digna honoris arce fulgetis, tam serenitate sermonis  augusti, quam dignitatis uestre rescripto mereamur agnoscere.



EPISTOLA XLIu. AuITUS uIENNENSIS EPISCOPUS [a 1Kb] DOMNO SIGISMUNDO.

Si ut dignamini credere loqui possem, importune tum obstreperet Grecis auribus sermo Latinus. At cum in lingua nostra hoc magis abiturum sit intelligibile, quod minus fuerit expolitum; in litteris quas per conseruum meum offerri precepistis, possunt et uitia cum securitate dictari. Ipsi certe quid uelimus dicere quocunque scrutentur interprete, ego in affatu consueto dignatione plus, si dici potest, quam piissimi domni experimento interpretante cognoui. De reliquo, Christus uobis pro perseuerantia gratie quam peculiaribus seruis seruatis, uicem rependat.  Quod etiam in hoc ipso adolescente quem dirigitis tale monstratur, dum cogitantes in neutro quidem commodum, sed in utroque mercedem, quasi uobis nutristis filium, et quasi patri redditis nutritum.



EPISTOLA XLu. AuITUS uIENNENSIS EPISCOPUS [b 1Kb] uIBO ILLUSTRI APOLLINARI.

Diu est, si aut uerbo meo creditis, aut de affectu mutuo digna sentitis, quod litteras aliquas uestri sumere desiderans, plus tamen officii mei offerre cupiebam, quod in persona uestra, dilectioni primum, deinde necessitudini, ad ultimum dignitati a me debentur. Non semper debemus occasionibus commeantum soluenda committere: quia licet et ipsa nobis opportunitas portitorum propter frequentiam  debeat esse uotiua, necesse tamen est ut illa sollicitudo precellat, que se appetitu proprio, sine interuentu aliene necessitatis insinuat. Huius obsequii me obnoxium sciens, intercludi redhibitionem iustam iniusto obstaculi prepedientis obice iamdudum tacitus ingemiscebam. Peruenerat quippe, non ad notitiam tantummodo, sed ad mestitiam nostram, dispositi fumus incendii, quod sanctam ac simplicem innocentiam uestram, uelut de effetis cineribus, coniuratio procellosa uentis mendacibus sufflans, in cassum mouere tentauerat. Ob quam causam uerebamur anxietatis uestre sarcinam uoto libaminis aggrauare, et meroris augmentum pro consolatione transmittere. Sub huius ergo ambiguitatis nubilo confusa exspectatione pendentibus, litteras uestras,  serenitatis pristine, pietatis experte, inopinanti mihi Deus obtulit. Recognoui illic, qua satis delectatus  sum, manum uestram, qua pius, paternam declamationem, qua maxime, hereditariam benignitatem. Scripsistis igitur, Christo prestante, iam reduces, omnia tuta esse, circaque uos dignationem domni regis Alarici illesam et pristinam permanere. Quanquam ego censeam, quod post quamcunque nutationem, gratia talium personarum ita sine augmento non redditur, sicut sine periculo non finitur. uolunt enim quasi satisfacere innocentie lacessite, tumque eligunt credidisse cum cernunt: et sic eis conscientia nostra sufficit, si scientia sua testis accedit. Ego tamen nuntio uestre, imo nostre securitatis accepto, ecce Deo teste loquor, in lacrymas mixtas letitie preteritorum recordatione prorupi. Animum namque, ut ait uester peta , subiit cari genitoris  imago, ut memoria retractaui, usque ad nostras quamlibet dispari professione personas, quamdam [c 1Kb] parentum communium sortem parilitate laborum inuidia exsequente perduci. Illa tamen in Dei nomine etiam nobis suppetit, que illis consolatio fuit: quod toto emulorum nisu, toto circumlatrantis undique liuoris dente tentata, quotiescunque appeti uisa est, criminationi subiacuit familia nostra, non crimini. Quoniam si uos a patre uestro Archadio didicistis, uirum seculo militantem minus inter arma quam inter obloquia periclitari; nec ego parum exempli a Sidonio meo quem patrem uocare non audeo, quantum clericus perpeti possit assumo. Quocirca illud Diuinitas tribuat, ut nobis quam nouum non est talia obiici, tam nos nulla nouitas merito faciat accusari.  Sed desistat nunc letitie tempore, amaritudinis ex opportunitate sermo perstrictus: quin potius ineptia uacantis audacie unde rideatis exhibeat. Ante aliquot menses datas ad amicum quemdam communem magnificentie uestre litteras uidi, quibus salutatione prefata, in epistole declamantes parte succidua, scribebatis [d 1Kb] placuisse uobis libellos, quos inter occupationes seria et magis necessaria conscribendi, nichilominus tamen de spiritalis historie gestis etiam lege pematis lusi. Hic nunc nichil falso, nichil assentatorie me loqui, coram sinceritate uestra imprecor testem Deum, tantum me tuo iudicio delectatum, ueluti si auribus domni mei patris tui meditata confessus, cuiuscunque laudis momento sub censore donarer. Primum namque gaudebam, quod sensum  uestrum huic liberius quam alteri pandebatis. Deinde quod agnoui, uos aliquod bonum de conatu fraterni  operis non minus uelle quam credere: certe meritis dictionis non quantum uolebatis inuentis, supplere uos uoto quod non poteratis implere iudicio. Libellum tamen amicus, qui ut puto ad uos peruenire fecit, non de librarii, sed adhuc ex notarii manu, adeo mihi inemendatum crudumque preripuit, ut non facile denotes, auctoris magis scriptorisue uitiis irascaris. Quapropter opusculum ipsum in membranis redactum, nec adhuc quanta uolueram correctione politum, ne moram desiderio meo facerem, celeriter destinaui. Si reuera non solum amantibus, sed et iudicantibus uobis placet, quoniam apud extraneos forte non deerit quem audacis conatus tangat inuidia, abunde mihi sufficit, ut uos quod cupio sentiatis, quia sicut non minus ad meam quam uestram gloriam  peruenit, communis Sollii opus illustrare: ita uobis, fauente Christo, militari actu magis magisque florentibus, si in minimis subtilius aliquid dignum lectione confecerit, etiam sine me quodcunque Archadium non puderet.



EPISTOLA XLuI. AuITUS uIENNENSIS EPISCOPUS [a 1Kb] uIRO ILLUSTRI APOLLINARI.

Communi quidem sed ueraci sermone uulgatum est, quod sese mutue dilectionis intuitu concordantium cernunt motus animorum. Patet namque, tam unam nobis sollicitudinem nostri esse, ut litteris quas harum portitor filius meus attulit, ante si bene metiamini responderem, quam uenirent. Nam in pagina famulatus quam per meos ex causa direxeram,  et gaudium de uestra prosperitate conceptum plus affectionibus quam sermonibus exhalaui, et necessitatem nostram patrumque communium, mixta lacrymis exsultatione perstrinxi. De cetcro autem, tribuat diuina miseratio, que spem reparande prosapie in persone uestre honore constituit, et secuture posteritatis nostre te uno genitore etiam nos patres esse concessit, ut calcatis iugiter, prosperante successu, inimicorum coniuratione et perfidorum liuore, primus uictorie uestre gradus sit, integritatem in conscientia reponere, secundus cum discutitur in audientia comprobare, tertius criminantibus post sententiam pepercisse. Torqueatur animus etiam pro indulgentia sibi collata hostis oppressi, et duplici nostro bono, supplicio suo, cum  uos gemuerit non posse decipi, doleat posse misereri. Sic potestati uestre ad hoc tantum redditus ne periret, dum oblate ultro uenie amarus irascitur, uite quodammodo sue inuidere cogatur. De reliquo, domine semper piissime frater, cura pectoris mei, pompa generis tui, fer paulisper trepidantem fraterne admonitionis ineptiam. Cauete attente a malis,  et linguarum mordacium dons sibilantibus, blandimenta uenenaque machinantibus, doctius post experimenta non credite. Nec minus uos solertia faciat cautos, quam innocentia prestat securos. Siquidem intercluso probis explorandi nocendique aditu, uel ob hoc gratius debetis debellandis eorum conatibus laborare, quod ultionem diuino iudicio reseruantes, debellatis semper statuistis ignoscere. Quanquam, ut supra iam fassus sum, non ex toto impunitus abeat quem gloria lacessistis.



EPISTOLA XLuII. AuITUS uIENNENSIS EPISCOPUS [b 1Kb] uIRO ILLUSTRI HERACLIO.

Dum incessabilis de amicorum fide ac salute cura mihi est, nuper prosperitatis uestre inter prima  sollicitus agnoui, quod cum familiari catholico episcopus tacere non debeam: fructum tamen in uobis mercedis taliter acquisite, non tam uerbis ualeo exaggerare quam gaudiis. Nam nisi uos a preconio uestro maturitate senatoria temperatissimi pudoris frena cohiberent, effectum certaminis gloriosi forsitan lingua digne laudaret apud proprios, que mirabiliter conuincit aduersos. Habuistis igitur, ut audio, cum rege tractatum, de quo, quantum comperi, quia non se ducebant lenibus, transistis ad prelium. Discussus est nutu diuino, qui celis dudum notus, iam et hominibus appareret religionis assertor. Os secularis eloquentie pompis assuetum, et fluentis exundantibus Romulee profunditatis irriguo, alacritate debita missam sibi de supernis materiam  digne disputationis arripuit: et facundiam que cum interfuit, aut describendi mundi iucunditatibus, aut regalium triumphorum preconiis patrocinabatur, ubi primum melior pars poposcit, astruende ueritati seruire non puduit. Itaque sicut alias laudando regem reddidistis Cesari quod Cesaris erat, ita hic ut redderetis Deo que Dei sunt, nec Cesari pepercistis. Quapropter habet hic in uobis, etsi non sequitur, potestas regia quod miretur, que se aliquoties declamantibus uobis, nunc euidentius sentit ornatam. Siquidem nescire uos assentationis illecebram, cum res admonuit, etiam resistendo monstrastis. Illos igitur denotet sapientia potestatum, facile humanis fidem posse mutare, quos diuinis uident terrena preponere. Ceterum cognosci in promptu est, custodem  primarum partium etiam que sunt residua seruaturum. Hec igitur dicta sunt cum de seculari parte tractamus. Si uero ad sacerdotum causam uenitur, quorum adhuc non augetis scholam, sustinetis iniuriam, atque ornandam contubernio prius informatis exemplo; quis horum uos, quis, inquam, nesciat, ad certamen huius spiritalis palestre, non rudes aut  ignaros legis, sed sub longo salutarium meditationum gymnasio peruenisse? Quocirca nouum sit aliis, uos necessitatem belli huius a perfectione uirtutis ordiri; ego autem in cuius animo caritatis arcem tenetis, iam dudum incunctanter agnoueram, ad catholicos sensus intuendos per studium, tuendosque per uerbum, probato in uobis deuotionis ardori non tam desideria deesse quam tempora. Quapropter famulatu salutationis oblato, pastu quo mentem uestram ieiuno corpore satiastis, significans etiam me refectum, unde paucula hec saturitatis mee gratulatio eructat, Deum quod restat exposco, ut cui predicatoris officium iam imposuit, honorem subiungat, et quod exercetur actu, ostendatur et habitu; nec docilem sed doctum, nec discentem sed doctorem cathedra  suscipiat. In qua, uelut triumphatore conspicuo sertis glorie uictricis euincto, inter acclamantum gaudio consonas uoces, quantus in clypeum assurges, etiam nolens astipuletur hostis expertus, nunquam inuenturus quod de qualitate meriti contradicat, sed habiturus semper de prelii inequalitate quod timeat.





EPISTOLA XLuIII. RESCRIPTUM uIRI ILLUSTRIS HERACLII.

Utinam mihi subinde contingat ut alloquii uestri fecunditate augear, eruditione corroborer. Duplicis siquidem glorie fructus tali succedit euentu, dum et fides tepore marcida feruentis hortaminis calescit affatu, et ingenium naturali paupertate ieiunum perspicui cultoris ope ditescit. Unde si dignamini, comitante salutationis officio, maximas gratias referre  presumo, quod responsio mea apud principem habita, et ad uos ut indicastis rumore perlata, competens iudicium, non ex meo ore, sed ex uestro amore promeruit. Quanquam precellentissimus princeps, cum sit ad inueniendum igneus, profluus ad dicendum, ita sensus scrutatur humanos, ut semper conuentibus mitissimo pareat auditu; tamen laboris mei seriem amputato equore prolixitatis insinuo. Laborem inquam dico, quia procellas inopinatis flatibus irruentes imperitus nauta uix sustinet. Ergo cum, Dei beneficio tandem cessante tedio, tranquillitas publica rediisset, quasi mutatis diu castris destinatum certamen inueni. Semper enim ignauas imbellesque personas petulantior conflictus aggreditur. Primum quidem e diuersa parte proprii luctaminis sermo  prelusit. Deinde uelut ab insidiis repentinis fusus est uomitus transmarinus. Denique incidi in chartam  uacuam, ueteri oblitterata, que ita se circumductis irridebat erroribus, ut salua respondentis libertate, propositionis prauitas exitum non haberet, et ex propriis instrumentis in iugulum suum resistenti arma suggereret. Quid multis? pagina que legi ceperat, ad silentium conferre se maluit: ut omnibus probabiliter innotescat, quam sit diuisa, quam facilis, quam spernenda persuasio, que excogitatis multiplicibus argumentis diuine instructionis inopem turbare non ualuit. Hec itaque replico, ut quidquid est quod in causa Dei placeat, uobis procul dubio sentiam ascribendum. Enimuero in propatulo habetur, quod me sic olim collocutionis uestre lima componit, omnisque in commune predicationum uestrarum cultus inuberat, ut sedes illa cui uos contulit celeste iudicium,  multum administratori muneris prestitisse, sed non minus in administrantis persona meruisse uideatur. Incumbe ergo orationi, domine pectoris mei, et auxilium Dei, quantum pro te tam pro omnibus, sicut facere consuesti, pius et peruicax tutor implora, ut fidei murus nulla oppugnatione quassetur. Procurandum autem est ut filios alumnosque tuos uulgata indesinenter castigatione tuearis, et ualidissimis doctrine armis, sicut legimus, tecum uincere cogas.



EPISTOLA XLIX. AuITUS uIENNENSIS EPISCOPUS [a 1Kb] uIRO ILLUSTRI ANSEMUNDO.

Plurimum miror quod persona pro qua intercedere dignamini, mihi Lugduni posito sola negaret crimen  quod uniuersitas conclamabat, et post ad hoc resipiscendo peruenit, ut uobis pro uenia supplicaret. Quod si simpliciter petit, constat hominem etiam reatus ordinem confiteri. Quocirca licet in omnibus causis, pro dignatione quam mihi impenditis, liberum non habeam aliud facere quam iubetis: non possum tamen, quia sic uobis uisum est, remissurus nisi prius exaggerare quod doleo. Scit enim pietas uestra, et in ecclesia legi frequenter audiuit, in ipso adulterii malo quantos Scriptura diuina gradus exprimat. Primo fornicandi lapsu peccauit, qui feminam coniugio carentem libidine inflammatus appetiit. Secundo quo peiori, qui furto super cuncta damnabili simplicis tori pudicitiam uiolauit. Cumque nichil grauius hac iniuria humanus animus putet, uos coniicite qualiter  celestis iustitie castitas moueatur, [b 2Kb] si sponsam Christo deuotam, et in sancti altaris thalamo benedictione  dotatam, ut nichil amplius dicam, uel petulanter aspexerit. Audio tamen dicere iuuenem ipsum, non se uirginem temerasse, cuius turpibus uotis prior multorum carnalitas sit abusa. Quapropter, cum reum facinoris manifesti, nisi satisfactio sua et intercessio uestra non liberet, dici non potest quantum miserum sit, pro reconciliatione sua aliorum crimina confiteri. Accuso in hac parte nostri temporis negligentiam sacerdotalem. Non nos ista perquirimus: offert se nobis inexplorata criminum magnitudo. Quis in malis socium querat? quis in aliis maculis se inserat? Atque utinam et ipsius uel sic se temperasset obscenitas ut lateret. Deinde ex duobus eligat utrum uelit. Si primus in puellam carne peccauit, adhuc exspectat quod predicit Apostolus: Si quis templum Dei  uiolauerit, disperdet illum Deus . Si autem corruptionem quam non inchoauerat, grauauit augmento, quid excogitari turpius, quid horribilius potest, quam ut illum nec hoc prohiberet a meretrice, propter [a 1Kb] quod solum Deus separari uirum permittit a coniuge? Nec solus, si respicitis, ex hac parte commoueor. Gemunt religiosi parentes scelus admissum, et quasi perditam prolem lugentes, orbitatem in planctibus profitentur. Quid de matris mestitia loquar, quam predicti iam dudum mariti omni morte deterius turpis uita uiduauit? Et quanquam coitu moueri solitus, tamen patienter hec tulerat, filius sine pietate, maritus sine sobole, pater sine herede: et nutritum insuper eius studio quamlibet ortum ex generosis adulteris nobile malum; sic tamen  quod in desiderati natiuitate portenti, non est augmentum prosapie, sed infamie documentum. Et quidem salua quam mihi Deus in uobis prestitit defensione, plus culpam prefati quam penitentiam pertimesco. Sed rogo ne irascatur ista dicenti. Speculator sum, tubam teneo, tacere mihi non licet. Atque utinam peccans humano animo fuerit, cui solitum est labi per facilitatem, et per satisfactionem reuerti: ceterum iracundia calere, tumere superbia, lasciuia fetere taurinum est. Quocirca licet diuersas in me iterum flammas euomat, et [b 1Kb] ad Romane forsitan Ecclesie audientiam uocet, et si adhuc placet, etiam filios habere me dicat, nec minas suas assentatione placabo, nec fatigationes itinerum uerebor, qui ciuicis criminibus in patria plus fatigor, nec  multos filios habere me negabo, qui unum ex eis  peperisse iam doleo. Et quidem mihi hec paucula error extorsit. Sed uos quibus summe potestatis priuilegio maior facultas suppetit castigandi, hominem uiolenter arguite. Conciliationem illi meam, quia ita precipitis, indicate: meque, ne malum hoc uel mandatis aut nuntiis renouetur, curaturum esse predicite: ut ei, si non corrigendo per uoluntatem, certe uel per custodiam reprimendo, saltem facultas culpe possit erui, si penitentie salubritas non possit persuaderi.



EPISTOLA L AuITUS uIENNENSIS EPISCOPUS [c 1Kb] uIRO ILLUSTRI MESSIANO.

Maximus desiderio nostro cumulus optata gaudiorum ubertate confertur, si magnificum uestre pietatis statum florenti prosperitate pollentem auida sollicitudinis  nostre uota cognouerint, quia hoc profectibus nostris compendio indubie felicitatis accrescit, quidquid eminentie uestre celestium beneficiorum pietas diffusa contulerit. Nam in eo metimur felicibus incrementis nostrorum propagationem successuum, in quo actionis uestre crescit sine fine suffragium. Quapropter honorificum salue persoluens, rogo quod si, ut cupimus, felicia erga uos cuncta geruntur, magnitudo uestra occurrentis pagine elocutione perdoceat.



EPISTOLA LI. AuITUS uIENNENSIS EPISCOPUS [d 1Kb] uIuENTIOLO RHETORI:

Audiui quod in homilia qua nuper ad populum Lugdunensem in dedicatione basilice uideor concionatus, barbarismum me incurrisse dicatis, palam scilicet  castigantes quod publica oratione peccauerim. Fateor istud potuisse contingere, presertim mihi, cui si qua in annis uiridioribus fuerunt studia litterarum, omnia fert etas . Ambieram tamen hoc ipsum a uobis coram positus audire, etsi iam sciendi in me facultas minuitur. Sed quia uos absentes dicere comperi, quanquam absens respondere curaui. Igitur culpasse uos ferunt, quod Potitur media longa syllaba dixerim, uirgilium in hoc uerbo scilicet non secutus, qui syllaba ipsa correpta usus est dicens ui potitur . Sed istud remissibile est pematis necessitate, quod in opere suo sepe inuenimus uirgilium presumpsisse, ut scilicet metri legem, sicubi opus est, barbarismo contentus expediat, et syllabarum naturam certis quibusque locis artem minime secutus  inuertat: quale est illud, Non erimus regno indecores  , uel Feruere Leucatem , uel illud, Namque ut supremam falsa inter gaudia noctem Egerimus . Nullus litteratorum inficias ierit, productas naturaliter penultimas syllabas ab oratore ponendas. uirgilius usus licentia petarum, secundum ea que supra diximus, corripiens mediam syllabam presumpsit, id est potitur. Quod uerbum, sequestrata paulisper petica libertate, artis potius lege tractemus. Commune uerbum, tempore presenti, numero singulari, persone prime potior, secunde persone longa media potiris; restat nunc persone tertie, id est potitur, similiter longa sit necesse. Sicut dicimus, sortior, sortiris, sortitur: sic tempore preterito perfecto, prime, secunde, tertie persone, potitus sum, es, est: sic imperatiuo modo,  tempore presenti, ad secundam personam potire, sicut sortire. Similiter optatiuo modo, tempore presenti et preterito imperfecto, sub totis tribus personis, eque syllaba producta, utinam potirer, potireris, potiretur. Ceterum si tertie persone ut potitur breuem ponas, idem facere cogeris et secunde, ut potiris dicas: quod utique ab omni exemplo atque usu integritas Latinitatis excludit. Ecce uerbum pro quo a uobis reprehensus fueram, de qua audeo ratione mutuari. Nunc autem, honorificum salue persoluens, impensis precibus, queso ut, quia ego amicitie iure quid mihi uideretur stylo pagine liberioris expressi, uos quoque ad uicem, sublato, ut supra dictum est, uirgiliane auctoritatis exemplo, quem uel ob hoc in barbarismorum usurpatione non debemus consequi,  licet idem uirgilius  potitus uel potiti producte posuerit, sicut est illud auroque potiti; uos mihi rationem quam sequi debeam, rescripto exponente tradatis. Aut si certe sciscitantem testimonii cuiuscunque eligitis docere compendio, spero ut de priscis magis oratoribus quos discipulis merito traditis, perquisitum  diligentius repertumque pandatis: quod sine argumento artis, nec oratorio, inuenietur pater et communis filius, quorum ingenia mallem presenti tempore ut primus quam solus imbueris, hoc uno tantum uitio esse contentus. Qui tamen ex illo quo profluitis uberi fonte doctrine iam nunc inter initia sua non minus quam litteras bibant, quod amicum attrahere magis studiis quam detrahere, et oratorem eloqui potius quam obloqui decet.



[a 312Kb] EPISTOLA LII. AuITUS uIENNENSIS EPISCOPUS [b 1Kb] uIuENTIOLO EPISCOPO.

Festiuitati sancte cumulus, quam prospere uestra intercessione transegimus, caritatis apicibus quos direxistis accreuit: et ob id multipliciter reddidit letiores, quod Ecclesiam que ubique una est, unitas  complectitur gaudiorum. Tribuat Christus, ut sicut anno presenti desideria nostra felicibus complestis indiciis, ita quoque tempore secuturo uisitationem semper optandam uiennensi Ecclesie conferatis.



EPISTOLA LIII. AuITUS uIENNENSIS EPISCOPUS [c 1Kb] GEMELLO EPISCOPO.

Litteras beatitudinis uestre quas diuturnitas temporis fecerat desiderabiles, uicina festiuitas reddidit gratiores, quam in Dei nomine prospere celebrauimus, et a uobis commode transactam esse gaudemus. Orate illud semper Ecclesie catholice sanctorum suffragio prouenire, quod Diuinitas regule nouit ac paci, salua in omnibus fraternitatis caritate congruere.



EPISTOLA LIu. AuITUS uIENNENSIS EPISCOPUS APOLLINARI EPISCOPO.


Post sancta dominice Natiuitatis officia quibus egerrimus et uere plus quam fessus interfui, quod mihi post Deum primum ac singulare est, nuntium uestrum exspecto; quem si meruero sumere, quecunque  illa qua dignus sum fuit, ut ego confido temperabitur, ut uos meremini detergetur asperitas.



EPISTOLA Lu. AuITUS uIENNENSIS EPISCOPUS uICTORIO EPISCOPO.

Prospera Deo propitio festiuitatis exordia, quia obtinueratis suffragio, uisitastis affectu. Nam dum et curam patri solito geritis, et de incolumitate uestra que uotis conueniant nuntiatis, quod gaudemus offertis, et quod debemus exigitis. Tribuat Christus huius ipsius pietatis ac dignationis uestre uberem commeatum, in quo a uobis munere magisterii geminati, et per sollicitudinis beneficium confortentur senes uestri, et per caritatis exemplum posteri doceantur.



EPISTOLA LuI. AuITUS uIENNENSIS EPISCOPUS CLAUDIO EPISCOPO.

 Pro consuetudine desideria nostra uotiuis indiciis pietatis studio cumulatis; quorum uisitatione suscepta, Natiuitatis dominice nobis festa prosperitatis uestre geminantur augmento. Pro qua gratia quam erga nos beatitudo uestra assidua dignatione multiplicat, presentiam uestram succedentium annorum numerositate Diuinitas propitiata longeuitet.



EPISTOLA LuII. AuITUS uIENNENSIS EPISCOPUS GREGORIO EPISCOPO.

Magne quidem et nimis admirande sunt delicie quas misistis, copia, tempore, dignitate; sed tamen affectui, pietati, sollicitudini non equantur. Per que probatur, non tam dignatio uestra nobis quam presentia defuisse. Expedita est suffragiorum uestrorum prosperitate festiuitas: cui quantum accessit corporalium,  tantum a consuetudine spiritalium defuit epularum: quas mihi Deus si in futuro tribuit commeatu, sicut nunc per uos transmittere, ita tunc uobiscum exhibere dignetur



EPISTOLA LuIII. AuITUS uIENNENSIS EPISCOPUS [a 221Kb] uIuENTIOLO EPISCOPO.

Nisi frequenter uota communia peccatorum impedirentur obiectu, iussioni consuetudinarie caritatis solito uolueram parere seruitio. Nam cum festiuitati uobisque occurrere duplicis compendii res fuisset,  uidetis ad mei solius pertinere dispendium, quod nequeo implere preceptum. Ita namque apud nos per momenta singula potestatum speratur aduentus, ut nisi illis uenientibus presens esse curauero, ab eis qui solent in nobis etiam leuiora culpare, quamlibet simplex abscessus meus, non solum negligentie, sed etiam contumacie deputetur. Quapropter, communi necessitate perspecta, impossibilitati mee clementer ignoscite, et ut desideriis nostris, si non iugiter, uel interdum satisfacere possimus orate.





EPISTOLA LIX. uIuENTIOLUS AuITO EPISCOPO. 

Ad similitudinem diuine benignitatis deliberatio uestra cultorum suorum petitionibus temperetur, ut in solemnitate sancti Iusti plebeculam suam apostolatus  uestri uisitatio benedicat.



EPISTOLA LX. AuITUS uIENNENSIS EPISCOPUS uIuENTIOLO EPISCOPO.

Ad firmitatem promissionis diuine, sit quod antea concessistis Est, Est, quod postea repetistis Non, Non; quia si bene occupatione presentium qualitas pertractatur, conditionem inter uos habitam, etiam si tunc non debuisset interseri, modo specialiter deceret impleri.



EPISTOLA LXI. AuITUS uIENNENSIS EPISCOPUS [b 1Kb] CONSTANTIO EPISCOPO.

Litteras sanctitatis tue in Pascha quidem, sed non paschales accepi, nichil utique de caritate aut sollicitudine preferentes; sed quibus iubebas ut fratrem et consacerdotem nostrum Candidianum, quem  ego quasi peculiarem commendaueram, non solum ad clericorum, uerum etiam [c 1Kb] ad laicorum audientiam destinarem, a quibus constat diaconum eius pro ciuili causa seruili custodie mancipatum. Et ideo, si censetis omnia de clericis uestris laicorum testimonio credenda, rescribite. Consequens erit ut dum secularium notitiam ex omnibus que in rumorem ueniunt consulamus, clericorum libertatem prodamus. Illud tamen quasi amor tuus suggerere ac monere presumo, [d 1Kb] ne propter leues causas, et  non ad Deum, sed ad seculum pertinentes, ne laici quidem, non dicam clerici, sancta communione priuentur: quia nescit cuius dignitatis sit ipsa communio, qui non eam, omni animositate seposita, et cum magno dolore suspendit, et cum maxima festinatione restituit.





[a 1Kb] EPISTOLA LXII. APOLLINARIS EPISCOPUS AuITO EPISCOPO.

Cogitans atque pertractans, inofficiositatem uestram qua ultione percellerem, nil dignius iudicaui, quam si declinata iniuria nichil segnius intentarem. Ne quam igitur in posterum uereamini, qui cernitis presentem noxam protinus expiari.



EPISTOLA LXIII. AuITUS uIENNENSIS EPISCOPUS APOLLINARI EPISCOPO.

 Ne festiuitati occurrerem necessitas obstitit; ut mihi festiuitas occurreret, humanitas procurauit. Scribitis ergo indeuotionem meam marinis uos copiis luisse. Dignum scilicet genus supplicii, quod me faciat . . . . . cum desiderio gule conflictum. Satis uobis presentari cuperem, si non taliter puniretis absentes. Utinam censure uestre in contumace pena non desinat. Nihil magis timeo quam quod me iubetis in posterum nil uereri. Indulgentiam illi qui rogauerit date, cui auari esse uolueritis ignoscite. Ceterum me, qualitatem districtionis expertum, offensam magis uestram constat desiderare quam ueniam. De cetero, orationibus uestris tribuat Deus noster, ut qui festiuitati huius presentis anni officiis magis quam deliciis abfui, in tempore futuro uestris  me orationibus affectu non simili presentetis, et cum rediero, seueritate simili absentasse credatis. Octo palustres quis quia se duo paria solearum, que dentibus maceretis, aliquatenus commotus, non tamen ex integro malum pro malo reddens direxi.



EPISTOLA LXIu. AuITUS uIENNENSIS EPISCOPUS uIuENTIOLO EPISCOPO.

Seruatis dulcedinis morem, imo, ut uerius dicatur, augetis. Refecistis sollicitudinem nostram de uobis prospera nuntiando: uisitastis festiuitatem de nobis que optabatis agnoscere cupiendo. Inter has tamen multiplices epulas animorum, etiam corporalibus quoque deliciis ornastis et mensam, qui spiritalibus paueratis Ecclesiam. Quapropter impar ad gratias,  conuertor ad preces, diuinam misericordiam rogans, ut caritas cuius profectum studio asseritis, uobis ad premium, mihi ad gaudium, cunctis proficiat ad exemplum.



EPISTOLA LXu. AuITUS uIENNENSIS EPISCOPUS [b 1Kb] MAXIMO EPISCOPO.

Quantum ad infernum spectat et finem, aliquantulis corpusculi uiribus uigeo, anxius tamen, quod de domno [c 1Kb] filio uestro, uel absolutione colloquii nil agnosco, quod nec eo loci fuerim ut agnoscere potuissem. Nam monasteriis [d 1Kb] Grenencensibus occupatus, aliquandiu iam habitaculo ciuitatis abfueram. Siquidem delicie quas dignatione solita direxistis, in itinere me et adhuc ab urbe remotius positum repererunt. Quasque, quod multipliciter mirum, seruus  uester Leonianus, multum gemens, minimum sumens, auido quidem, sed uacuo uentre transmisit. Putasses eulogias uestras tenaci coruorum rostro ad Elie  pastum baiulis unguibus exhiberi. Adeo ab insultatione mea in uos iustius exercenda, misit esuriens, quod uorare non potuit concupiscens. uellem nunc scire quid prosit quod gule peculiaris famuli sic studetis, cui ne mihi datas a Deo uobisque epulas de ore uel manibus raperet, optabilis absentandi causa me rapit. Ceterum [e 2Kb] de recentibus, quia precipitis, et meas partes cedo, et multiplices suas. Utatur paterarum capacitate pro capis: atterat labris phialas, quas circumdet pitaciorum densitate pro circulis. Nam curabo ego quoque, quod eum uelle cognosco, cum simile aliquid  de uestra benedictione eruero, ad multiplicandas recentes gule calenti, si non excogitatur modus in calicibus, ponatur in piscibus.



EPISTOLA LXuI. AuITUS uIENNENSIS EPISCOPUS uICTORIO EPISCOPO.

Factum quod litteris indicastis, leui ad me ante affatum uestrum rumore peruenerat. Cuius per sanctum Archidiam acerbitate comperta, si credere dignamini, non minus quam uos dolorem uestre commotionis ingemui. Siquidem satis grauis exempli est, ut nunc sacerdotalis ordinatio a populis regenda dicatur: cum idcirco tantum in consecrandis episcopis plebibus seruetur electio, ut assiduitas constitutionis uelut per quoddam mandatum electis liceat  legere quod uidetur. Non autem uos pro nouo debetis accipere, quid tribulandis nobis ualeat comminisci clericalis nequitia, fulta subsidio insolentie secularis. Puto sane districtioni ecclesiastice filii uestri expeti debere consensum, propter illos quorum abusioni consuetudinarie parum de excommunicationibus curare decretum est. Litteras quoque quas ad presbyterum illicita presumentem non minus pie quam regulariter direxistis, inspexi: in quibus uere plus quam persona meruit patientie reseruastis. Quapropter, licet satis diabolo in tam horribili rebellione licuerit, uos tamen sine aliqua animi perturbatione Dei ac uestram iniuriam castigate. Et ne quid in posterum similis ausus arripiat, impensa districtione perspicite.



EPISTOLA LXuII. AuITUS uIENNENSIS EPISCOPUS [a 1Kb] DOMNO SIGISMUNDO.


Dum alii sanctis ac serenis presentie uestre epulantur, ego sterilitatem desiderii mei sustento magis pauperis officii tenuitate quam ratione. Unde post festiuitatem, cunctis quidem semper amabilem, sed nunc Cabilonensibus singularem, famule sollicitudinis litteras destinaui. Que si quantulamcunque particulam laudum uestrarum niterentur attingere, nec hoc quidem sufficienter excolerent, quod eas uel humilitati mee licet porrigere, uel dignationi uestre sumere libet. Coniiciens ergo de tantorum letitia multipliciter uos Deo propitio letos, peto paschales nobis dies felici reditu faciatis: quia cum in absentia uestra quedam nobis Quadragesime perduret austeritas, omnibus catholicis principem Christianum, peculiari  seruulo piissimum domnum, etiam per solemnitatem uidisse solemne est.



EPISTOLA LXuIII. AuITUS uIENNENSIS EPISCOPUS DOMNO SIGISMUNDO.

Celebrauimus uobiscum, diuinitate propitia, uobiscum, inquam, non loco, sed animo, pauperculi uiennenses uestri paschale festiuum. Si autem interrogetis et qualiter: quia uicinum quemquam, quia adesse facilius poterat, plus doleat defuisse. Nec tamen, cum ista deflemus, discrepare nos a uestra uoluntate dicatis. Iam dudum ab illo, sancte credimus, affectus illic cohibet, non hinc despectus excludit. Unam in utraque ciuitate uestra ecclesiam perinde diligitis; sed pio patri, in quantum expedit, donec uos ad quamlibet sequi consentiat, adheretis.  Unde sicut iussum est, primum Deo de solemnitate, tum quod debetur soluimus Cesari. uos de letitia  uestra et incolumitate sollicitis, licet Cesares sitis quod domnis exigitis, reddite pietati.



EPISTOLA LXIX. AB AuITO uIENNENSI EPISCOPO DICTATA, SUB NOMINE SIGISMUNDI, [b 1Kb] AD IMPERATOREM.

Si deuotionem nostram qua uobis animo militamus, etiam corporaliter presentari obex temporum regionumque non patitur, quod tamen habemus in uotis, exserere tentamus officiis. Credimus enim toties coram sacris glorie uestre obtutibus intromitti, quoties sollicitudinis debitum studio pagine famulantis offerimus. Nam licet mundum latere nequeat uestra prosperitas, et orbem suum radiis perspicue claritatis illustret, dulce tamen est, si his quos militie fascibus et peculiaris gratie pietate sustollitis, quos  in extremis terrarum partibus aule pollentis contubernio et ueneranda Romani nominis participatione ditatis, specialiter gaudia uestre perennitatis agnoscant que generaliter cunctis fama concelebrat. Ornat quippe imperii uestri amplitndinem loginquitas subiectorum, et diffusionem reipublice uestre asserit quod remotius possidemur. Unde suscipite propitii cum obsequio portitorem. Et quanquam uniuersis expetentibus ad honoris apicem sufficiat, si uos merentur aspicere; et nos tamen insinuent quos presumpsimus commendare. Quorum etiam carorum familiariumque personas, hoc intercurrendi commercio nobis quoque profore iudicantes, desiderii prosiliente compendio in his quos destinamus occurrimus. Illud super omnia deprecantes, ut quia dignatio  celsitudinis uestre obliuisci non potest beneficia sua, pro gratiarum actione qua fungimur, quam primum serenissimi oris responsa mereamur.



EPISTOLA LXX. AuITUS uIENNENSIS EPISCOPUS [c 1Kb] DOMNO SIGISMUNDO.

Presentia domni patris glorie uestre biduana occupatione detentus aliquatenus portitorem tardius ordinaui, per quem annuum de sancti uincentii solemnitate seruitium consuetudinarie sollicitudinis cura dependerem: et inter actiones quibus uester pro salute nostra labor inuigilat, debitus semper animus cultum merite deuotionis offerret. Sufficit ergo ad consolationem desiderii mei, si omnium nostrum sanitas in uestra post Deum prosperitate consistit. Ceterum non absque scrupulo potest accipi,  quod [d 1Kb] de Sapaudia itineribus exquisitis uidemur ad prouinciam preteriri.



EPISTOLA LXXI. AuITUS uIENNENSIS EPISCOPUS [a 1Kb] uIRO ILLUSTRI ANSEMUNDO.


Tantum seruulus uester domni nostri recenset, quantum sentio: nondum plene detersa inequalitate, attentos reddit et anxios: ut pro contemplatione pietatis illius quam festis specialius optare consueuimus, sufficere nobis commoditatem uestram pro omni solemnium iucunditate credamus. Unde seruans post cultum Natalis dominici solite sollicitudinis seruitutem, tota nosse uos uoti ambitione desidero, si decus commune quod uiennensis ecclesiola presenti uice non meruit, uel Lugdunensium populorum gaudia duplicauit. Nam si uos, Christo fauente, ut ad ecclesiam potuisse procedere aut deuotionem consuetudinariam  rescripseritis implesse, participes redditi letitie uicinorum, epulaturos nos profitemur auditu, si illos quibus presentia uestra donata est, refectos cognouerimus intuitu.



EPISTOLA LXXII AuITUS uIENNENSIS EPISCOPUS uIRO ILLUSTRI ANSEMUNDO.

Cum peculiarium uernularum absentando suspenditis uota, facitis nos non ad plenum consequi uel nuntiare uotiua. Festis ergo Natalis Domini, in quantum sine uobis potuit, solemniter celebratis, prosperitatem piissimi domni nostri, quam iusto desiderio optaueramus uidere, tam dignabili alloquio prestolamur agnoscere. Illam plebem refecistis gaudio, istam ditate rescripto: quam per me uester illustret  affectus, donec uobis eius seruitium meus presentet occursus.



EPISTOLA LXXIII. AuITUS uIENNENSIS EPISCOPUS uIRO ILLUSTRI uALERIANO.

Consuetudinem sollicitudinis sue pietas uestra custodit, nos dignatione pariter ac litteris uisitando. Addidistis solemnitati quam gaudenter Deo prestante suscepimus, et quod spectabatur in uotiua cultus consummatione supplestis. Mihi autem de letitia, in quantum eam cognouero, gratulanti non minus dulce est, post longum tempus absentie prospere uos redisse, quam festa paschalia cum exsultatione transigere.



EPISTOLA LXXIu AuITUS uIENNENSIS EPISCOPUS uIRO ILLUSTRI CAERTIO.

Ad domnum communem litterarum seruitio destinato,  etiam deuincte mihi sublimitati uestre officia semper debenda persoluo: suadens, imo quia tantum obduruistis et supplicans, ut stomachos multis Saxonie deliciis nausiantes tandem parcioribus iatrie uestre ieiuniis atteratis. Quod si adeo nescitis desiderii uicissitudinem repensare, ut nondum uobis uideatur absentia uestra sufficere, iniuria coactus hoc opto, meque baculo huius imprecationis ulciscor, ut mutentur presentie uices, et quod uienna abundat, Cabilonis obtineat. Ut si hic non habemus quod debeat expeti, illic mittamus quod libeat declinari. Et quia quod dico in uia est, si adhuc in loco retardatis, excipite: si iam redire disponitis, preterite.



EPISTOLA LXXu. AuITUS uIENNENSIS EPISCOPUS uIRO ILLUSTRI HELLADIO.

 Cum ad officium uestre magnitudini deferendum perpetua semper causa suppetat caritatis, et specialem deuotionis obseruantiam iure debeam obnixe impensius pietati: nunc tamen desideratam mihi necessitatem ratio festiuitatis indixit, ut affectui uestro uel litterarum presentarer officio, qui cuperem et occursu. Idcirco reuerentia supplicans debita, quam ex uoto festa celebraueritis inquiro, Redemptoris nostri inexhaustam deprecans largitatem, ut usque ad etatem centenariam sua protectione uos prouehat, et ad ornatum nostrum, sicut hactenus fecit, bonis omnibus remuneratos attollat.



EPISTOLA LXXuI. AuITUS uIENNENSIS EPISCOPUS uIRO ILLUSTRI RICONI.

 Post festiuitatem in qua de presentia uel incolumitate domni nostri uota uestra et merita claruerunt, paginis ad ipsum officiis destinatis, iure uobis peculiaribus pectoris mei etiam presentium litterarum famulatus offertur: per quem nos inter tantos, ut fieri potuit, rerum rumores Pascha prospere transegisse significo: sic mihi iudicans eius plenitudinem diuini muneris beneficiis prouenturam, si uestri quoque colloquii dignationem cum simili prosperitatis agnitione meruero.



EPISTOLA LXXuII. AB AuITO uIENNENSI EPISCOPO DICTATA, SUB NOMINE LEONIANI ARCHIDIACONI, [b 2Kb] AD uIRUM SPECTABILEM SAPAUDUM.

Licet pompam conuiuii principalis, marinis deliciis  terrestribusque fulgentem, luculento sermone descripseris, incunctanter tamen declarare tuum amorem consuetum est. Securus enim taliter recitas, postquam datam tibi materiam non uersibus, sed dentibus expedisti: cum in uno prandio, quod uix duobus burdonum terga detulerant, unus uenter inclusit: cum in pransu negligens crimen, aluum nimietate concretam pectinibus pexuisti. Quod licet ad insultandum mihi exaggerasse te pateat, ego tamen constanter affirmo, nullum similem nostri, seu esuriat ille, seu comedat, beatum merito nuncupari. Nam ut de primo quod exposuisti ferculo colloquamur, paruum tibi pene genus putabas afflictum, quod appetitum interioribus inhiantem deuorabili tegmine pauus [a 1Kb] isicio conclusus exclusit, et trepidans  accensis faucibus gula aliquantula temporis mora sub [b 1Kb] docti incisoris pependit arbitrio. Sicque factum est, ut bibendo cibos, pocula ruminando, primam prandii partem esuriens querelis, mediam comedens rapinis, ultimam satur lacrymis exegeris. Nec tibi dixerim profuisse quod defui. uel id nobis, quantum tibi superfuit, omnibus satisfecit. Nam cum tu in tanta conuiuii beatitudine deliciatus maxime, tardissime satiatus, uix te possis probare felicem; quid de me misero censeas interrogare presumo, qui a regalis mense abundantia non permittor, et in ecclesiastica frugalitate non saturor: qui sub honoris nomine custodie mancipatus, quasi ad primam uocatus et a meliore prohibitus, ne possim fugere iacere compellor: impleor oleribus, et inflor napis; abundo  leguminibus, sed que tellus, non pontus emisit. Inter hec qualia fuerint bone memorie quondam ostrea nec recordor. Si modicum quid uasculo uno minimo semipleno uini pallentis apponitur, et hic modus uel regula custoditur. Iam de cibis taceo: in accipiendis recentibus maior est pena musta deposcens, aut  inediam patior, aut aliquid rapuisse confingor; summa importunitate perago ut tres recentes aliis plus presumam. Ipse etiam patere, quas confictis casibus frango, quotidiana reparatione decrescunt. Quapropter laborioso in his tantum insultare desiste: quia cum utrique nostrum quotidianum fatum sit quod quisque sortitus est: tum familiaris miserie obliuisci potero, si epulo suo domnus noster sic adesse me iubeat, ut te deesse contingat.



EPISTOLA LXXuIII. AuITUS uIENNENSIS EPISCOPUS [c 1Kb] APOLLINARI EPISCOPO.,

Confido plane, nec dubito, diuino munere communem letitiam communi presentie nuntiatam. Nam quod et ad uos iam suspicor peruenisse, etiam illi  qui uastare limitem dicebantur, reuersi sunt. Unde causa sollicitudinis has direxi, ut que ad uos postea de cuiuscunque securitatis augmento peruenerint indicetis; aut si iam ad ciuitatem liber recursus a consuetudine uos, imo potius ab amore obsidionis extraxit. Preterea [d 10Kb] magdaliola illa que promisistis, posco ut cum obseruationis breuiculo dirigi iubeatis. Hactenus familiariter: hinc quod restat, quia iam libet, paulo hilarius indicabo. [e 1Kb] Signatorium igitur quod pietas uestra non tam promittere quam offerre dignata est, in hunc modum fieri uolo. Annulo ferreo et admodum tenui, uelut concurrentibus in se delphinulis concludendo, sigilli duplicis forma geminis cardinulis inseratur. Que ut libuerit uicissim, seu latitabunda, seu publica, obtutibus intuentium alterna  uernantis lapilli uel electri pallentis fronte mutetur. Nec quidem talis electri, quale nuper, ut egomet hausi, in sancto ac sincerissimo impollute manus nitore sordebat, cui corruptam potiusquam confectam, auri [f 1Kb] nondum fornace decocti crediderim inesse mixturam: uel illam certe, quam nuperrime [g 268Kb] rex  Getarum, secuture presagam ruine, monetis publicis adulterium firmantem mandauerat. Sed sit eiusmodi color, quem equaliter ac modeste, ruborem ab auro, ab argento candorem, pretiositatem ab utroque, a ceteris rapientem fulgorem, artificiosa siquidem medioxima uiroris commendet amenitas. Si queras quid insculpendum sigillo: [a 1Kb] Signum monogrammatis mei per gyrum scripti nominis legatur indicio. Medium porro annuli, ab ea parte qua uole clause uicinabitur, delphinorum quorum superius capita descripsimus, caude tenebunt. Quibus lapisculus ob hoc ipsum quesitus, oblongus scilicet et acutis capitibus formatus indetur. Ecce habes quoddam tantummodo speculum dogmatis exsequendi. Nec tamen amplitudinem elegantie tue sic ad memoratum  exemplar coacto, quasi liberum non sit addere quod uidetur. Licebit porro supercurrenti ingenio uestro terminos prescripte demandationis excedere. In fine autem epistole, luteo operi sine quo tamen non transigetur, feculentus sermo deposcit, ut artificem figulum breui tenendum e uestigio dirigatis, qui nobis, qualibus strui mensuris crebrati cenaculum furni, uel intra quod spatium fossilis glebe scrobis sordibus septe animalium pedibus coctilis ceni glutinum lentari possit instituat.



EPISTOLA LXXIX. AuITUS uIENNENSIS EPISCOPUS [b 1Kb] APPOLLINARI EPISCOPO.

Innexus pariter ac grauatus uestre dignatione sollicitudinis, magnitudine muneris, consuetudine pietatis, qua digna uel gratiarum actione, non dicam obsequii  sedulitate, respondeam? Nisi forte multipliciter inualidus eadem in hoc sustenter gratia uestra, que nos onerat. Concedat uos ornatui ecclesie, consolationi et refectioni nostre omnipotens Deus, ut quia reuera non solum uobis uiuitis, per aliorum  solatia uestra merita cumuletis. Fecerunt quidem peccata mea non qualemcunque necessitatem, qua nos in die suscepte festitatule nostre, corporali uestre pietatis presentia fraudaremur. Sed reddidistis ac representastis nobis uicissitudinem uestri aspectus in lumine, oris in sermone, tactus in opere. Spero in Dei nostri misericordia, quod non meo tantum tempore, sed etiam secuturo, donum uestre oblationis ecclesiola nostra uenerabitur. Quod sicut ego dum uiuo in testimonium inexhauste largitatis seruare desidero, ita mihi Deus prestet, ut etiam ei quem post me, cum Deus iusserit, electio uestra decreuerit, peculiariter auctoritas uestra commendet.



EPISTOLA LXXX. AuITUS uIENNENSIS EPISCOPUS [c 1Kb] QUINTIANO EPISCOPO.


Diu est quod rem ualde necessariam, et non sine diuina inspiratione a Patribus institutam, aut obliuione aut occupatione deserimus. Sed rumpenda sunt interdum uincula necessitatum, ut aliquando impleri possint a preceptore. [d 66Kb] Conuentus ergo quos bis per annum a sacerdotibus fieri seniorum cura decreuerat, si bene perpenditis, utinam uel singula post biennia faceremus. Nam et uenerabilis pape Urbis, nobis hanc negligentiam succensentis, mordacia mihi nonnunquam scripta perlata sunt. Unde supplicat per me, si dignamini, ecclesia uiennensis, poscit intermisse consuetudinis rediuiua salubritas, quod hactenus infrequentatum torpuit, excitari. Iustum est, quantum reor, ut constitutis prioribus sub communis presentie  opportunitate tractatis, nostris simul nobisque, prout ordo collocutionis inuenerit, uel insinuemus uetera, uel, si necesse est, etiam nostra iungamus. Idcirco cunctos simul poscimus, fratres, ut Deo fauente octauo iduum Septembrium [e 1Kb] in parochia Eponensi  adesse dignemini: qui locus, omnium fatigatione perpensa, conuentui satis opportunus electus est; sicut et tempus, in quantum potest, ab instantia ruralis operis uacuum, liberiorem cunctis permittit excursum: quanquam ecclesie potior causa intermitti quaslibet terrarum posceret actiones. Supplicamus ergo et quesumus, testamur, obtestamur, ne quem a dispositione tam sancta obex ullius excusationis abducat, ne quem a tali caritatis uinculo nexus temporanee necessitatis impediat. Sed si forte, quod Deus auertat, tanta cuicunque [a 1Kb] acerbitas corporee infirmitatis ingruerit, ut spiritale desiderium carnali uincatur incommodo; [b 1Kb] duos presbyteros magne ac probabilis uite, mandati instructione firmatos, fratribus pro se presentare procuret. Sed tales dignetur  eligere, quos episcoporum concilio non minus scientia quam reuerentia iure faciat interesse, cum quibus delectet summos pontifices conferre sermonem, quos ad definitiones pro episcopo suo sanciendas subscribendasque, cum fuerit solertia eligi, sit auctoritas legi. Sed istud non extorqueat nisi summa necessitas. Ceterum dilectionis fraterne ac pastoralis diligentie magnitudo, nisi laboris magnitudine, non probatur. Coniicit enim sanctitas uestra, post hoc longum abusionis nostre silentium, qualiter aut definiri debeant que Deo prestante tractanda sunt, aut que definita fuerint, uniuersi ecclesiarum prouincie nostre ministri debeant imitari.



EPISTOLA LXXXI. AuITUS uIENNENSIS EPISCOPUS DOMNO SIGISMUNDO.

 Scio quidem curis atque occupationibus quibus sub ope celesti pro salute patrie fideliter excubatis, importune suggeri seruitium litterarum. Sed cum precelsa pietatis uestre dignatio adeo peculiaris famuli non sit oblita, ut in ipso suscepte expeditionis procinctu, sensibus meis desiderium sui sancto duplicaret alloquio; quis non intelligat quam patienter ineptiam tolerabitis, quam clementia prouocatis? Unde qualiter sani confortante Deo sitis, sollicitus esse presumo, aut quomodo ceptis spes uoti communis arrideat. Illud autem non solum rogo, sed per illam quam a Deo accepistis mihique prestatis, gratiam  precor, ut quanquam merito de indicte fidei firmitate securis nobis, magis impenso cautele uestre munere trepidationi nostre et ignauie consulatis: neque plus cogitetis quod uniuersitas pro uobis deuota supplicat, quam quod suspensa formidat. Sed licet pauidi ex conscientia peccatores, incunctabili tamen fide presumimus, quod etiam si uobis, protegente Christo, hic metus noster risum mouerit, uel diuinas aures ad donandam nobis felicitatis uestre letitiam permouebit.



EPISTOLA LXXXII. AuITUS uIENNENSIS EPISCOPUS DOMNO SIGISMUNDO.

uidetur quidem de diuina promissione diffidere, quicunque minus de uestra prosperitate securus est. Sed si animum meum solida dignatione perpenditis,  facilem intelligitis ueniam ignauie mee pro nimia trepidatione deberi. Quippe cum quicunque ueraciter catholicorum nomen usurpant, peruigili prece Deo supplicare nunc debeant, ut uobis uota nostra illibata atque integra relaturis, et fideliter uicina coniungat, et feliciter aduersa subiiciat. Sicque in rerum necessitate multiplici ambifariam uobis Christo propugnante contingat, et pars que cupitur, et uictoria que debetur. Quapropter si memorie mee gratiam de animo uestro nutantem anxietatis tempus imminuit, famulus specialis salutationem quidem deferre non ausus, sed salutem uestram a Domino prestolaturus, satis suspenso attentoque animo seruitium presentis pagine destinaui, primum de uestra, post de exercitus sanitate sollicitus. Unde, licet in  Dei nomine per quoscunque transeuntes prospera cognoscamus, potestis tamen, piissimi domni, coniicere, quantum mihi dulcius erit, sicut me quibuscunque referentibus pascit illa sancti affectus recognitio, sic me rescriptio letificet, in qua ad quamdam presentie uicem uerba uestra pro conspectibus adipisci, et subscriptionem pro manu merear osculari.



EPISTOLA LXXXIII. AB AuITO EPISCOPO DICTATA SUB NOMINE DOMNI SIGISMUNDI REGIS, [c 1Kb] AD IMPERATOREM.

Notum est omnibus, celsitudinem uestram non impedimenta temporum, sed subiectorum uota metiri.  Sub cuius fiducie securitate atque letitia, gloriosissimo principi nostro, qui corpore absumus animo presentamur. Et quanquam istud famula uestra prosapia mea ex deuotione persoluerit, me tamen gratie debitorem non magis parentalia debita, quam beneficia mihi impensa fecerunt. uester quidem est populus meus, sed me plus seruire uobis quam illi preesse delectat. Traxit istud a proauis generis mei apud uos decessoresque uestros semper animo Romana deuotio, ut illa nobis magis claritas putaretur, quam uestra per militie titulos porrigeret celsitudo: cunctisque auctoribus meis semper magis ambitum est quod a principibus sumerent, quam quod a patribus attulissent. Cumque gentem nostram uideamur regere, non aliud nos quam milites uestros credimus  ordinari. Impartit nos gaudiorum munere uestra prosperitas: quidquid illic pro salute omnium curatis, et nostrum est. Per nos administratis remotarum spatia regionum: patria nostra uester orbis est. Tangit Galliam suam lumen orientis, et radius qui illis partibus oriri creditur, hic refulget. Iubar quidem conspectus uestri contemplatione non capimus: sed lucem serenitatis quam ubique diffunditis, desiderio possidemus. Dominationem uobis diuinitus prestitam obex nulla concludit, nec ullis prouinciarum terminis felicium sceptorum diffusio limitatur. Saluo Diuinitatis honore sit dictum. Non minuit maiestatem uestram quod accurrere non omnes ualent: satis ad reuerentiam uobis debitam sufficit, quod omnes e propriis sedibus uos adorant. uirtute orbi eoo, felicitate  regnatis occiduo: licet uos ubicunque diligi, etiamsi non datur omnibus intueri. Sed cum iure istud de uniuersitate dicatur, coniicite nunc quantum debeant quos honoribus fastigatis, quos socios triumphorum omnium successuumque uestrorum dignitatum titulis applicatis; ut sic uirtutis uestre decora nostra sint, et ad honoratorum ornamenta pertineat quidquid gesserit fons honorum. Offero igitur, principum inclyte, litterarum obsequia, uota gratiarum; prestolor oraculum sermonis augusti; ambio si quid sit quod iubere dignemini. Quia etiam si indigere se famulatu nostro perennitas uestra non credat, quisquis tamen felici meruerit seruire, sibi militat. Offerat ergo supplex Orientalium quoque gentium distantia cruditatem; exposcat principari presulem nostrum.  Parthicus ductor, propter pacis commodum, in Romanum imperium gaudeat transire. Indus ipse, post experimenta mansueti oris, stridula uoce compressa, leges quibus seruire iubeatur Greco cognoscat interprete.  Si quis feruor est quo axis meridianus exestuet, refrigerio temperate, et edomate per reuerentiam quidquid ante uos indomitum fuerat per naturam. Incumbentia sibi sceptra religionis inuicte quisquis non optat excipiat. Prorogetur per uos non minus potestate religio, que famulantibus populis ad celestia pariterque ueneranda, et ueritatem astruat, et porrigat libertatem: quaque mediante, uobis culmine eterne salutis innisis, non humano tantum ordine, uerum etiam diuino amore, longum seruire nos deceat.



EPISTOLA LXXXIu. AB AuITO EPISCOPO DICTATA SUB NOMINE DOMNI REGIS [a 1Kb] C. S. AD IMPERATOREM ANASTASIUM.

 Quam pie maiestatis iudicio serenitas uestra, uel paruipendat impedimenta temporum, uel censeat corda famulorum, nullo indicio meliore cognoscitur, quam quod in sacris apicibus longinquius porrigendis, implet desiderantum uota, et supplicum non exspectat officia. Appetunt occursum uestri omnium mentes, nec tam gloriosum est quod pauci possunt, quam quod cuncti uidere uos cupiunt. Quod autem nunc auguste compellationis affatus debite uobis pagine preuenit obsequium, nichil indeuotioni pius arbiter, nichil imputet tarditati. Nisi aditum conatibus nostris obex interiecta suspenderet, iam nunc profecto uerbum mundo uenerabile responsa potius quam oracula destinasset. Nec tamen remorando mihi tantum nocuit, quantum inuidit emulus liuor. Non me  quidem legistis officii mei compotem, sed reddidistis pii oris compellatione felicem. Nec interest excipiat nos sermo augustus, an exspectet: a celsissima dignatione tantum est nostra non despici, quantum uestra concedi. Igitur post obitum deuotissimi fidelissimique uobis patris mei, proceris uestri, cui ad felicissimos integra prosperitate successus, id quoque contigit diuino fauore uotiuum, ut letam florentemque rempublicam uobis orbem regentibus sciret, uosque dominos nationum placido receptus fine derelinqueret: ad hec intimanda uobisque commendanda quin etiam mee militie rudimenta, que genitore quidem meo superstite nutristis, sed magis magisque post eum cumulo sacre dignationis augebitis, sicut debebam uel optare par fuerat, unum de consiliariis  meis, qui quantum ad ignorantiam Gallicanam, ceteros preire litteris estimatur, uenerandi comitatus uestri auribus offerebam, specialius securitate concepta, quod [b 118Kb] rector Italie de pace uestra publice  plauderet, et rumore disperso redditam sibi Orientis gratiam coloraret. Interclusum est ergo atque prohibitum relationibus destinatis iter arreptum. Certe ipsa uiderit quid hinc apud augustam letitiam spectet series ueritatis; paruum tamen amicitie uidetur indicium, eum quem te colere asseras, nolle a ceteris honorari: cum omnes qui uos digno cultu suscipimus, id ipsum a cunctis fieri uelle debeamus. Parum enim proprie deuotionis ostendit, si quis occurrendi libertate damnata, alios quoque facere studeat indeuotos: cum tamen sanctitas celestis ingenii nequeat censere culpabilem, quem uel sola uoluntas reddiderit innocentem. Unde euidenter ipsum uidetis allegare quid cuperem, qui tam sollicite conatus est impedire ne possem. Itaque quoniam diuino uestroque  munere et sacri apices et opportuni proueniunt quam discrepat: orant augmentum regni uestri quibus noua profertis, optant custodiam quibus consueta seruatis. Sic pii moderamine gubernaculi, remedia quidem altera conquisiuit, et si repulsam neutra pars pertulit. Inter hos tamen peculiarius illud ego debeo, quod huius petitionis effectum respectui meo prestitum supplicantes. Quantum peculiari seruo impenderitis gratie, gratis prestando monstrastis: solaque ob hoc commodum in thesauris uestris mercede reposita, quod pauperibus donabatis, non pretio uoluistis constare, sed premio. Et hoc ipsum qua elegantia digne meretur, reddere quod a famulis oblatum fuerat, quam spernere maluistis, et quo letius fieret donum, contristare uoluistis obsequium? Et licet  quidquid ad manus uestras peruenit, uergatur in pauperes, atque idcirco ille uos forsitan dehortetur accipere qui inuidet erogare: subministrare tamen retributionis diuine, unde et dispensetis cum egent inopes, et concedatis cum supplicant debitores. Currite quapropter piissimi uia gemina uestri operis unitate. Nunquam si creditis sufficientia deerit animo tali: ipso possibilitatem largiente, unde prestetur habetis, a quo uoluntati infusum est ne aliquid negare possitis.



EPISTOLA LXXXu. AuITUS uIENNENSIS EPISCOPUS uIRO ILLUSTRI HERACLIO.

Nisi dolendum amici casum animo concussus gemerem, multa profecto exaggerarem, quod uos in lectulo, mendacis podagre metu, medico uegetante de  arte consueta, plus quam petice pedibus innitentes, montium scandendorum magis moueat, cura, quam uersuum. Mestus uero has et cum festinatione dictaui, reuocatus uidelicet ad sepulturam communis filii quondam Protendi: si tamen uel hoc ipsum patri  aliquid consolationis impendat. uobis porro si cordi est facta de nobis ex asse iactura, ab incursibus formidandis Rhodano limitante muneri tenete adhuc dum redeo, et Ceratium nostrum, de meo habentem aliqua, de uestro nonnulla, qui a me scholasticum, a uobis asserit bellicosum: sumens de matris sapientia quod libenter barbaros fugit, de uirtute paterna quod litteris terga non prebuit.





EPISTOLA LXXXuI. RESCRIPTUM uIRI ILLUSTRIS HERACLII.

Indicastis quidem tantum doloris causam, qua epistolaris officii responsio clauderetur, et durissimo nuntio uulnus inflictum plus me lacrymis cogeret seruire quam litteris: tamen metuens silentii culpam, uel pauca suspiriis meis, ut potui uerba furatus  sum. Probant igitur tempora, cui rectius ascribatur nota formidinis, quem magis trepidum prouisio claustris commissa designet. Ergo urbis caueas dedignatus, inter uicina discrimini constantiam pectoris planis exposui, et iam diu ad patentium locorum equora perueni, rem ut uirtutis audaciam libertate habitationis ostenderem. uos autem, rumore comperto, ad septa urbis tanquam uenturo emulo conuolastis: et quem pacis diebus iugiter rura tenuerunt, nunc de mortuorum latebris non educunt. Enimuero quam uos tunc ciuitas flagitabat, tam nunc intra menia collocatos querit relicta possessio.



EPISTOLA LXXXuII. DOMINO SANCTIS MERITIS PRAECELLENTISSIMO, IN CHRISTO GLORIOSISSIMO, ET APOSTOLICA SEDE DIGNISSIMO, [a 1Kb] PAPAE HORMISDAE AuITUS.


Dum religionis statui et plenis catholice fidei regulis perspicitis conuenire, ut gregem per tota uobis uniuersalis Ecclesie membra commissum peruigil cura uestre adhortationis informet; uiennensem prouinciam superiore anno, si meminisse dignamini, datis ad humilitatem meam litteris uisitastis, queque ad me, secundum quod opportunitas oblata contulerat, per Arelatensis Ecclesie clericos peruenerunt, et quidem plenissime sollicitudine pastorali. In quibus nos, sicut per conuersionem prouinciarum, id est Dardanie, Illyrici uel Scythie, ad communionem gaudiorum prouocatis, sic admonitione cautissima quid nos per ignorantiam preuenire possit, instruitis. Eutychetis igitur Nestoriique damnatio, quos iam  dudum per beatissimos decessores sancte sedis uestre calcauit auctoritas, ad notitiam iam pridem nostram apostolice ad nos diligentie prouisione perlata est. Sed illud nos modo suspensos multum redigit et anxios, quod cum pendere nos ad effectum [b 1Kb] legationis  secundo Constantinopolim destinate omni exspectationis studio iusseritis, nec quid filius uester sanctus frater meus Ennodius retulerit, nec utrum secuta redierit indicastis, et promissionem uestram tanta silentii diuturnitate suspenditis, ut non minus modo predicatoris taciturnitas reddat attonitos, quam antea fecerat legationis mora suspectos. Unde sola hec causa seruos uestros filios meos, Alexium presbyterum et uenantium diaconum, totius prouincie uiennensis nomine, que ecclesie ad me pertinenti ab uniuersis decessoribus uestris et apostolica sede commissa est, cum presentis famulatus pagina destinaui; per quos oraculo beatissime responsionis agnoscam, utrum feruor schismatum prefatorum qui intra Constantinopolitanam urbem uitio perniciose  obstinationis exarserat, cuique, quod magis dolendum est, Alexandrinam uel Antiochenam Ecclesias dicitis illigatas, uobis Christo fauente docentibus, digna fuerit correctione restinctus, aut si reuersa legatio in paginis euidentibus quod simplex legeretur exhibuit, an forte nuntio magis retulit, unde de uobis ad hoc qualiscunque suspicio reseruetur. ueremur  enim ne pontificale iudicium, dum non indicat prospera, sensisset aduersa. His adiicitur, quod diuersorum fida relatione comperimus, de reconciliatione uel concordia Ecclesie Romane iactitare se Greciam; quod sicut amplectendum, si ueraciter dicitur, ita metuendum est ne callide simuletur. Quesumus ergo seruitio meo cuncti [In Labbei edit. Concil., iuncto], ut quid filiis uestris fratribus meis, id est Gallicanis, si consular respondere debeam instruatis; et quia securus, non dicam de uiennensi, sed de totius Gallie deuotione polliceor, omnes super statu fidei uestram captare sententiam; orate ut sic nos perditorum professio fucata non fallat, sicut ab unitate quam regitis ueritas comperta non separat. Accepta III calendas Februarii, Agapito consule, per  Alexium presbyterum et uenantium diaconum.





EPISTOLA LXXXuIII. HORMISDAE AuITO EPISCOPO, uEL UNIuERSIS EPISCOPIS PROuINCIAE uIENNENSIS, SUB TUA DIeCESI CONSISTENTIBUS. 

Qui de his que ad disciplinam catholicam pertinent maxime sciens instrui cupit, quid studii . . .







ALCIMI AuITI [a 1Kb] HOMILIA DE ROGATIONIBUS. UNDE CONSUETUDO ROGATIONUM PROCESSERIT.

 Currit quidem tramite uitali, non per Gallias tantummodo, sed pene per orbem totum rogationalis obseruantie flumen irriguum, et infectam uitiis terram uberi fluxu annue satisfactionis expurgat. Peculiarior tamen nobis in hac ipsa institutione seruitii et gaudii causa est, quia quod hinc modo ad cunctorum utilitatem defluit, ex nostro primitus fonte manauit: et forte nunc pertineat ad cuiuscunque priuilegii ornatum sumpte primitus institutionis exordium. Ceterum cum ad huiusmodi humilitatem ineffabilis necessitas rigida uiennensium corda perdomuit, sentiens ecclesia nostra causam egritudinis sue, non sibi quasi maxime pre omnibus, sed quasi soli ex omnibus existimans opus esse instituenda obseruatione presenti, sollicitius captauit remedium,  quam primatum. Et quidem terrorum temporis illius causas multos nostrum recolere scio. Siquidem incendia crebra, terre motus assidui, nocturni sonitus,  cuidam totius orbis funeri prodigiosum quoddam bustuale minitabantur. Nam populosis hominum concursibus domestica siluestrium ferarum species obuersabatur, Deus uiderit an ludificans oculis, an adducta portentis. Quidquid tamen ex iis duobus foret, perinde monstruosum intelligebatur, seu sic ueraciter immania bestiarum corda mansuefieri, seu tam horribiliter conspectibus territorum false uisionis phantasmata posse confingi. Inter hec diuersa uulgi sententia, dispariumque ordinum uarie opiniones. Alii quod sentiebant dissimulando, que fletui nolebant dare, casui dabant; alii spiritu salubriore, abominabilia noua quoque  congruis malorum proprietatis significationibus interpretabantur. Quis enim in crebris ignibus imbres  Sodomiticos non timeret? quis trementibus elementis, aut decidua culminum, aut disrupta terrarum imminere non crederet? quis uidens, certe uidere se putans,  pauidos naturaliter ceruos per angusta portarum usque ad fori lata penetrantes, non imminentem solitudinis sententiam formidaret? Quid multis? Tracta sunt hec inter timores publicos et rumores priuatos usque ad imminentem solemnium uigiliarum noctem qua celebrari festum dominice Resurrectionis annua consuetudo poscebat. Siquidem hanc omnes, laborum opem, malorum finem, metuentium securitatem, communibus animis opperiebantur. Adfuit ergo nox illa uenerabilis que ad spem publice absolutionis uotiuum solemne patefecerat. Sed mox illic multo uehementior strepitus ictu flagelli grauius ferientis intonuit: utpote quem iam emensis gradibus, superlatiuum nichil sequi aliud quam chaos intelligeretur. Aedes namque publica quam precelso  ciuitatis uertice sublimitas immensiter fastigiata pretulerat, flammis terribilibus conflagrare crepusculo cepit. Interpellatur itaque nuntio discriminis iucunditas solemnitatis: pleno timoribus populo ecclesia uacuatur. Omnes namque similem facultatibus uel domibus propriis casum de quadam preminentis incendii arce metuebant. Perstitit tamen coram festiuis altaribus inuictus antistes, et calorem fidei sue accendens flumine lacrymarum, permissam ignibus potestatem incendio abscedente compescuit. Desperatione deposita reditur ad ecclesiam, et restincta flammarum luce clarescit luminum pulchritudo. Nec sane ulterius trahitur de arripiendo compunctionis medicamine mora. Predecessor namque meus, et spiritalis mihi a baptismo pater, Mamertus sacerdos, cui  ante non paucos annos [a 1Kb] pater carnis mee accepto, sicut Deo uisum est, sacerdotii tempore successit, totas in ea quam supra diximus uigiliarum nocte sancto Pasche concepit animo Rogationes; atque ibi cum Deo tacitus definiuit quidquid hodie psalmis et precibus mundus inclamat. Reuoluta ergo solemnitate paschali, non iam quid, sed quomodo aut quando fieri debeat, secreta primum collatione tractatur. Putabatur a quibusdam uiennensis senatus cuius tunc numerosis illustribus curia florebat, inuentis non posse addici, cum uix acquiesceret legitimis inclinari. Sed pius ac sollicitus pastor, sapientie salibus largus, mansuefaciendarum ouium prius orando animum, quam perorando molliuit auditum. Pandit igitur dispositionem, indicit ordinem, exponit salubritatem;  et uiro tam religiosi quam solertis ingenii parum fuit, si obedientibus propositum tantummodo institutionis promeret, nisi inter initia etiam uinculum consuetudinis  assignaret. Inspirante igitur compunctorum cordibus Deo, auditur a cunctis, confirmatur, attollitur: eligitur tempori triduum presens, quod inter Ascensionis sacre cultum diemque dominicum, quasi quodam opportunitatis proprie limbo circumpositis solemnitatibus marginaretur. Explorante autem episcopo feruorem inchoationis, et maxime uerente ne, ob tardam populi sequacitatem, paucioribus eductis obseruatio ipsa confestim in sui nouitate reuilesceret; ad basilicam que tunc menibus uicinior erat ciuitatis, orationem prime processionis indicit. Itur celebri alacritate, copiosa multitudine, maxima compunctione: ut reuera populi lacrymis laboribusque breuis atque angusta processio uideretur. Ubi uero sanctus sacerdos de minorum effectu maiorum indicia  collegit, sequenti die institutum est, quod nunc primo, id est crastino, si Dominus annuit, die laboraturi sumus. [b 1Kb] Secute sunt succiduo tempore quedam ecclesie Galliarum rem tam probabilis exempli; sic tamen, quod hoc ipsum non apud omnes iisdem diebus quibus penes nos institutum fuerat, celebraretur. Nec porro magni intererat quod triduum eligeretur, dummodo psalmorum officia lacrymarum functionibus annuis persoluerentur. Tamen cum dilectione rogationum, etiam sacerdotum crescente concordia, ad unum tempus, id est ad presentes dies, uniuersalis obseruantie cura concessit. Porro autem eo attinuit ista prefari, ut, seu recolentibus hec, seu ignorantibus forte retulimus, omnes tamen attendant, quod Ecclesia que misit aliis formam institutionis,  multipliciter est debitrix ostendende alacritatis, et prima debet esse compunctionis officio, que in re tam necessaria omnibus facta est mater exemplo. Unde imminere nunc, si Deus annuit, rogationum nostrarum operosissimam festiuitatem, non quasi nescientibus indicimus, sed quasi exspectantibus commendamus. Quia licet non absque labore constet seruanda professionis ipsius consuetudo, delectat tamen asperitas medicaminis, in quo frequenter inueniri probata est spes salutis. Si dixerimus, inquit Apostolus, quia peccatum non habemus, nos ipsos seducimus . Et si confiteri debemus assidue nos peccare, opus est confitendi officio, humilitate penitendi. Presertim cum plebis adunate compunctio sic ad incitamentum boni operis possit aptari, ut rebellis  magis conuenientius erubescat, si cuncte multitudini proprie mentis solitudine contradicens, peccata sua uel uitia cum populo flente non defleat. Necessaria  est igitur boni operis conspiratio. Sumit alter ex altero, aut de humilitate exemplum, aut in confessione solatium. Periculosius agitur singulare certamen, in quo uires altrinsecus experiri posse paucorum est. At uero, cum contra hostem communem multitudinis pugnat assensus, trahit etiam timidum militem uirtus aliena. Robustis bellantibus infirmitas delitescit, et quodam unitatis suffragio laus sit inualidis, in exercitu fortium computari. Denique cum uictoria contigerit, totis acquiritur; et cum paucorum dextra pugnauerit, omnium gloria triumphauit. Hoc dico de infirmitate communi, que si se rogantibus non subtrahat etiam cum ipsa per se minus fecerit, non tamen ad integrum fructu carebit. In illa gloriosa et admodum singulari historia Niniuitarum, contra exsertum  commote Diuinitatis gladium, iuncta seniorum uiribus etiam infantilis etas pugnare compulsa est. Humani quoque mercedem et gratiam ieiunii pecorum fames adauxit. Quin et ipsa irrationabilis creatura que offensam timere non potuit, quodam modo ueniam postulauit. Et quia homines in morem animalium uiuendo peccauerant, rursus animalia sua quasi homines ieiunare cegerunt. Propter hanc ergo discretionem, in Euangelio Dominus ait: Petite et accipietis, querite et inuenietis, pulsate et aperietur uobis . Petere enim docti est, querere deuoti; petit sciens, querit nesciens. Cum petis, uis accipere quod intelligis; cum queris, adhuc conaris inuenire quod petas. Ideo qui iam superiores sunt, orando petant; qui infirmi, laborando querant. Porro autem  pulsare commune est. Nullus quippe obstructum aditum uocibus pulsat: istud ad manus pertinet, et corporis actus est. Petat ergo scientia, querat amor, pulset operatio, maxime in obseruatione presenti. Festiuitas siquidem est, cuius iocunditas tota sola sobrietas, cuius epule lacryme, cuius pastus esuries est: cuius principium ex necessitate, perseuerantia in dilectione, actus in requie, requies in labore: cum tota ista obseruantia confessio penitendi pro culpa sit, et rogandi pro uenia. Etiam uero euangelica presens lectio utilitatem supplicationis exposuit, dum in naui Dominum dormientem chorus discipulorum sub tempestatis strepitu trepidus suscitaret + . Neque porro aliud fuit in tanto repugnantium sibi inuicem uentorum fluctuumque conflictu, sopitum  profundius Dominum nostrum interrita quiete iacuisse, nisi ut ad eum inter discrimina que patimur, timoris nostri causa confugeret. Assiduo nos ictu tempestas ista fatigat, impulsu terribili contra nos tonitrus seculi clamat, scintillantibus ad punctum radiis mundana commotio non illuminat sed coruscat. Ecclesia est nauis que nos per uarios casus uelut inter marinos gurgites ducit. Aures quidem nostras obtrectationibus et blasphemiarum stridore, quasi laxata laterum compage, reuerberat; sed puppim ueritatis soliditate constructam penetrare non potest quod fatigat. Et quia promisit Dominus noster Ecclesie, Ecce ego uobiscum sum omnibus diebus usque ad consummationem seculi ; In naui quidem est in qua sumus, sed metuere iam non potest  quod timemus. Post resurrectionem enim ascensionemque suam totus inter pericula nostra requiescit. Aliene magis formidini opus est, ut qui securus iacebat euigilet. Clametur ergo uocibus supplicationis; et, si ingrauante periculo necdum audit, pulsetur manibus largitatis, et dicatur ei: Exsurge: quare obdormis, Domine, oblitus inopie et tribulationis nostre ? Dicturus est quidem expergefactus, Cur timidi estis, modice fidei ? Reddat salutem, et increpet infirmitatem. Et si parua fides est, quia timemus secularia, est tamen aliquantula, si recurramus ad Dominum. Non autem timeretur coram ipso, si ipse timeretur. Sed minima conscientia recti maxima causa trepidandi est, in nostra precipue uita, cui criminum continuatio fit  discriminum multitudo. Quocirca si non diximus Christo, uigila nobiscum, saltem dicamus, Euigila propter nos. Non rogauimus ne discederet, obtineamus ut redeat, nec deserat cursum nauigationis infirme, donec uento et mari silentium iubeat, et furorem insanientis seculi celerrimo fine compescat, et fiat in retributione iudicii tranquillitas magna que in hoc mundo esse non potest. Quia si de mundo essetis , mundus quod suum erat diligeret. Sed deuincto mundo perueniatur ad supernam quietem: ubi quoniam possibilitas pereundi aberit, nec periculi causa nascetur: ubi semper nobiscum Dominus, semper cum illo, si dederit, nos erimus: et qui hic aliquoties negligentibus dormit, illic perpetuo fruentibus sine fine uigilabit.





QUORUMDAM S. AuITI OPUSCULORUM FRAGMENTA.



ADMONITIO.


Preter homiliam superiorem et alteram in conuersione Sigismundi regis habitam cuius meminit Agobardus, restant in uetustissimis schedis Thuanee bibliothece tituli aliarum octo, cum primis cuiusque uerbis, in hunc modum.


HOMILIARUM OCTO TITULI ET INITIA.
    I. Dicta in dedicatione superioris basilice: »Disposueram patientia taciturnitatis hodierne.«
    II. Dicta in basilica sancte Marie: »Statueram, dilectissimi, et quantum arbitror.«
     III. In restauratione baptisterii in ciuitate sua uienna: » . . . . Temporum perturbationes quibus.«
    Iu. Dicta in dedicatione basilice Geneua: Nouimus et miramur ex euangelica lectione diuitem.«
    u. Dicta in dedicatione . . . . »Pertinet ad locum . . . . «
    uI. Dicta in basilica S. Petri, quam sanctus episcopus Tarantasie condidit: » . . . Par est decrescat facultas uirium, crescente materia gaudiorum.«
    uII. Dicta in basilica sanctorum Agaunensium, in innouatione monasterii ipsius, uel passione martyrum: »Preconium felicis exercitus, in cuius congregatione.«
    uIII. Homilia dicta in conuersione domni Segisrici, postridie quam soror ipsius ex Ariana herese est recepta:  »Sepenumero diuinitate quod dilecto suo principi nostro.«





FRAGMENTA EARUMDEM HOMILIARUM.




I.

Sic quondam Petrus apostolorum caput , id est principum princeps, quamlibet commotum uentis pelagus formidaret, adreptum tamen fluuidi tenens callem uictor explicuit; atque undis ponti furentis, uelut hostilium turbinum molibus eluctatis, flatum tentationis aduerse, priusquam sede contingeret, fide contriuit. Secuta est illic serenitas iter peractum. Hic quoque non minus ad habitationem quam ad imaginem, Petri edem fide fundatam securitas que non precesserat insequitur.  Innouet autem idem nunc apostolus dignam sui nominis sedem. Iisdem clauibus pandat hic locum, quibus aperit regnum. Soluat nunc que sibi ostense fuerint compedes criminum. Et paulo superius. Soliditas que faciendis fabricis in principiis queritur, hic et culmen obtinet. Firmissimo aliarum edium fundamine cacumina nostra tutiora sunt.



II.

Quid mihi laudet antiquus  Moysem suum aquas ab euo asperas ligno castigante dulcasse? quid Eliseum , uirtute non imparem, agrestis cibi amaritudine plenum lebetem medici farris infusione condisse? Hec quidem gesta exempli admirabilis fuisse quis nesciat? Sed non minus hodie uestro datum est sacerdoti, quem par diuersitas felicis  euentus parem paribus approbabit. Cum minoris pene uirtutis sit creaturas orando conuertere, quam hoste depulso creatorem edibus inuitasse. Implet hic porro gentilium uices uicinantium Arianorum turbidus liuor. Et si paganus hic forte iam deest qui plures deos uelit excoli, gemit hereticus qui unum conspicit exorari. Diligit quippe Trinitatis diuisor numerositatem deorum; et consanguineo separationis affectu, pariter soliditate perrupta, multos deos fieri a consentaneis acquiescit, sub quorum fauore quasi excusabiliter ipse tres numeret. Quid ingemiscat Christi uacuus nominator, locum numinibus interclusum paruisse uirtutibus? Nullus a salutis consortio prohibetur. Sit eis pariter commune cum saluis, quod hactenus nostrum noluimus esse cum perditis. Profanis  cultibus claustra damnamus, conuersuris cultoribus templa patefacimus. Expetat ergo hic solidum, quisquis amauerat ante diuisum; recognoscat nunc Christum petram, quisquis hic dudum saxa ueneratus est. Sacrilegiis ara perit, uenit ara sacrificiis. Nomen unum, causa diuersa est. Medetur serpens ereus, quo momordit ignitus.



III.

Generali exsultatione gaudendum est, quod florentibus sceptris catholice potestatis, orationum loca, martyrum templa, liminum sacra, ornantur oppida non minus edibus quam patronis: imo potius, illustrate patrociniis fiunt urbes ex oppidis. Quod si et specialis festi gaudium preconio currente tangamus,  est equidem fabrica presens iocunda loco, imminens fluuio, et confragosum uicini torrentis tumultum, uelut impendentis reuerentie terrore castigat. Cohibetur uenerabilibus ripis amnis arctatus, et pendulam interiecti pontis semitam, ad altrinsecus expetenda sacrorum culminum loca substernit. Aedes sufficiens diffusioni, facta est angusta conuentui: queque sic iocunditate habitaculi tam terrestria quam superna sollicitans, cum populo suo uix sufficiat, sufficit de fabrica. Multiformi opificum ingenio nitens, expulit noctem, appulit lucem, qui diu tristibus tenebris artificio proturbatis, letior intra quoddam claritatis ergastulum, felici custodia clausus est dies. Sic quondam carcer retificis Petri  pretiosorum ligaminum radio illustrante resplenduit: cum ferrum  suppliciis coaptatum, metallis pretiosioribus plus luceret, serre fugerent patente aditu catene caderent penstrepente tinnitu.



Iu.

Gaude igitur, inuicte mercator, dispensatione commissa; profer de thesauro tuo noua et uetera , institutor rudium, labentium restitutor; sit una in multiplici consecratione solemnitas. Erexisti lacrymarum machinis quod hostis alliserat: rediit que perierat forma templorum, recurrat et sanctitas. Non tu  traditam tibi minam, damnante sudario, terrenis scrobibus suffodisti; nec hoc tantum contentus reddere quod dudum fuerat consignatum, illa referens, offerens ista, ut frugem primitiarum melius porrigas, prius studuisti soluere quod debeas.  Quocirca, dilectissimi, orate quod superest, ut si quid sacrum furatur aduersitas, Deo ulciscente sic redeat. In multiplices fructus granum tritici quod maturum putabatur, excrescat. uelut Iob  nostri opes, inter prelia tentationis amissas, uictorie meritum, patientia duplicante, restituat. Et ut breuiter cuncta concludam, agnoscat presentibus preteritisque successibus, tam perpetrans, quam tolerans, quam in eternis salubres lacryme nostre erunt tribuere, quas uidemus fidelibus etiam in temporaneis non perire.



u.

In gloria presentis eui parum est, si permitti ad hec fabricanda dicamur: illud supra est, quod ad tales conatus, si otiari uellemus, impellimur. Nouerunt  siquidem sceptra seculi nostri, in quo sit uirtus temporis sui: quorum inexpugnabiliter, recte ut confidimus, plus hec basilicis quam propugnaculis urbs munitur. Cingitur undique tutamine sacrarum edium diues accessus, et ad portarum quamuis patentium limina tutiora, nisi sanctis ianitoribus, non uenitur. Desistat hinc plane nutu superno usus armorum. Ne hostilis conatus hic ualeat, hos sufficit prouidisse custodes. Sic iste, meritorum uigore discretus, aut indigenas deducat aditus, aut insidias repellat obiectus. Has sibi per circuitum, uelut Hierusalem que edificatur ut ciuitas , turres attollat: ubi letaturis, quoties in domum Domini ibimus, he sanctorum cultibus turres, hec populorum abundantia  contingat in turribus; sicque ei fiat pax in uirtute, uirtus in pace: uirtus scilicet rectoribus, pax regendis; presidentibus illa, ista famulantibus; quarum tamen principibus nostris utramlibet optantibus, utramque merituris conuentus subiectionis deuote pax confoueat, uirtus adiiciat. Ad te nunc sermo liberior, o presens, si que sunt uspiam, catholicarum gentium pater, religionis lumen, columen regionis, exemplorum uirtus, Ecclesiarum pignus, temporum decus, ciuilitate sublimis, communione terribilis, reuerentia . . . . . quam cum adoraris a populo. Qui in tribunali unus pre omnibus, in altari unus ex omnibus, stipatus cetibus subiectorum, non fulgore diadematis, sed mentis luce discerneris. Iam recognoscas tempus est in manibus nostris munera tua.  Paremus quidem iubenti tibi, ut secreta sint cum donantur; sed tu clamas, talia conferendo, que nisi princeps habere non poterat. Gloriosissimum quippe in his quoque edibus quod fecisti: sed in quiddam sublimius tuorum gaudia se reseruant. Communem hic quidem hodie letitiam oblatio uestra peperit: sed adhuc maior est quam prestolatio nostra concepit. Porrigitur hic, preludens per coniecturam presentium, contemplatio subsequentum. Iuste estimatur tantum in nobis, quantum per te potior eris in summa. Certe sicut rationem illic operum perpendimus, hic donorum; non quidem solus in presentibus aspicis quod delectet, sed solus in futuris poteris proferre quod superet.



uI.

 [a 1Kb] Preconium felicis exercitus in cuius congregatione beatissima nemo periit, dum nullus euasit, cum iniustam sanctorum martyrum mortem quasi sortis iustitia iudicaret, qua bis super aciem dispersa mansuetam, centuplex decimatis fructus accresceret, et odio in prosperum suffragante, eatenus eligerentur singuli, donec simul colligerentur electi, ex consuetudinis debito series lecte passionis explicuit.



uII.

Cuius aditus nocte non clauditur, quia non habet noctem; cuius fores semper paratas, iustis patulas, impiis inaccessas, non alternant claustra, sed merita. Cuius fundamentum Christus est, fides machina, murus corona, margaritum porta, aurum platea, agnus lucerna, chorus Ecclesia. Cui inter diuinas laudes,  omnis operis necessitate seclusa, sola erit requies sinceritas actionis. Multa sunt, piissime presul, in tribunali aliquibus iunior, in altario omnium prior, multa sunt, inquam, in operibus tuis, quibus nos hactenus gratias debuisse dicamus. Ditati donis, pauperes uerbis, percepimus magna, pauca persoluimus. Ornasti ecclesias tuas gazarum cumulo, numero populorum. Struxisti sumptibus que muneribus cumulares altaria. Nunquam quidem contulimus uerba  uirtuti: sed cum ad presens psalmisonum solemne peruentum est, parum puto si dicam uerba nostra, uicisti hodie insuper et opera tua. Et post alia. Gallia nostra florescat. Orbis desideret quod locus inuexit. Incipiatur hodie exustioni eternitas, dignitas regioni. Laudantibus in presenti seculo Deum, laudaturis pariter in futuro renouet magis obitus quam terminet actionem. Recognoscatis in celo quam de hac tellure portabitis consuetudinem premiorum: tantusque perseuerantiam uestram honor sequatur, ut quod uobis in exercitio erit operis, hoc soluatur in premio pro retributione mercedis.



ALIA FRAGMENTA.


Cum autem cognouisset Gundobadus assertiones hereticorum  nichil esse, a sancto Auito episcopo uiennensi, Christum Filium Dei et Spiritum sanctum equalem Patri confessus, clam ut chrismaretur expetiit. Cui ait sacerdos: Si uere credis hoc quod nos ipse Dominus edocuit, exsequere. Ait autem: Si quis me confessus fuerit coram hominibus, confitebor et ego eum coram Patre meo, qui est in celis. Sic et ipsos sanctos ac dilectos suos beatos apostolos cum de future persecutionis tentationibus doceret, insinuauit dicens: Attendite uobis ab hominibus. Tradent enim uos in conciliis, et in synagogis suis flagellabunt uos, et ante reges et presides stabitis propter me in testimonium illis et gentibus. Tu uero cum sis rex, et a nullo apprehendi formides, seditionem pauescis populi, ne Creatorem  omnium in publico fatearis. Relinque hanc stultitiam, et quod corde te dicis credere, ore profer in plebe. Sic enim et beatus Apostolus ait: Corde creditur ad iustitiam, ore autem confessio fit ad salutem. Sic et propheta ait: Confitebor tibi, Domine, in Ecclesia magna, in populo graui laudabo te. Et iterum: Confitebor tibi in populis, Domine; psalmum dicam nomini tuo inter gentes. Metuens autem populum, o rex, ignoras quia satius est ut populus sequatur fidem tuam, quam tu infirmitati faueas populari. Tu enim es caput populi, non populus caput tuum. Si enim ad bellum proficiscaris, tu precedis cateruas hostium, et ille quo abieris, subsequuntur. Unde melius est, ut te precedente agnoscant ueritatem, quam te pereunte permaneant in errore. Nam Deus non irridetur.  Non enim diligit illum qui propter terrenum regnum eum non confitetur in seculo. Ista ille ratione confusus, usque ad exitum uite sue in hac insania perdurauit, nec publice equalitatem Trinitatis uoluit confiteri.





His ita se habentibus, est modus diuine, siue angelice, uel etiam humane glorie, sicut Alcimus Auitus episcopus uiennensis in dialogo, ubi cum Gundobado rege  loquitur, dicit: Illud tamen quod ab equalitate celestis glorie Patrem et Filium, perinde ut creaturam angelicam secludentes, quamdam mihi inuidiam illicite supernis uirtutibus delati honoris obtenditis, dicentes: Ergo et angelis atque archangelis, et quecunque in excelsis sunt, gloriam ferre debemus: licet minime pertinent ad causam, etiam ad presens non omnino sic renuo, quasi creature sublimi atque prestanti gloriam ferre timeamus. Est quippe diuine, est angelice, est etiam humane glorie modus, quem in multis Scripturarum locis inuenimus, et sanctorum meritis, et apicibus regum sine uitio assentationis ascribi. Que enim inter homines prima gloria, gloria hec est omnibus sanctis eius; et in Euangelio Dominus dicit, quod nec Salomon in omni gloria sua  sic uestitus est sicut lilii flosculus specie naturali .





Quid iste uenerandus et sanctus uir sepe dicto Gundebado de supradictis certaminibus responderit, audiat si placet benignitas uestra. Cum de his inter utrumque sermo esset, et beatus Auitus talia certamina reprehenderet, respondit ei Gundobadus: Quid est quod inter regna et gentes, et etiam inter personas sepe singulas, dirimende preliis cause diuino iudicio committuntur, et ei maxime parti cui iustitia competit, uictoria succedit? Ad quod beatus Auitus intulit dicens: Si diuinum, inquam, iudicium, regna et gentes expeterent, illud prius quod scribitur formidarent, dicente Psalmista: Dissipa gentes que bella uolunt  . Et illud diligerent quod perinde dicitur: Mihi uindictam, ego retribuam, dicit Dominus . An forte sine telis et gladiis causarum motus equitas superna non iudicat, cum sepe, ut cernimus, pars aut iuste tenens, aut iusta deposcens, laboret in preliis, et preualeat inique partis, uel superior fortitudo, uel furtiua subreptio?




Sicut Alcimus Auitus episcopus uiennensis dialogo, ubi cum Gundobado rege loquitur, dicit: Est quippe diuine, est angelice, est etiam humane glorie modus.





LECTORI.

Alia post hec diuersorum Auiti operum plurima et illustria fragmenta suppeditauit nobis ex Carthusie  Maioris bibliotheca, [a 2Kb] codex Flori diaconi Ecclesie Lugdunensis, in quo beati Pauli Epistolas ex ueterum aliquot Patrum scriptis exponere aggressus, post Cypriani, Hilarii, Fulgentii aliorumque sententias, quas  singillatim ordine describit, Auiti quoque operum, eorum duntaxat qui Pauli locum aliquem tractant, segmenta ultimo tandem loco digerit in hunc modum.



SENTENTIAE EX EPISTOLA BEATI PAULI APOSTOLI AD ROMANOS, A SANCTO ET ILLUSTRISSIMO DOCTORE ECCLESIAE AuITO EPISCOPO uIENNENSIS EXPOSITAE ATQUE EX EIUS OPUSCULIS IN ORDINEM DIGESTAE.

    I. Qui factus est ei ex semine Dauid secundum carnem.
    II. Ut sit pater circumcisionis et sit pater credentium per preputium.
    III. Igitur sicut per unum hominem in omnes homines in condemnationem, ita et per unum hominem in omnes homines in iustificationem.
    Iu. Nam quid oremus sicut oportet, nescimus.
     u. Qui etiam proprio Filio suo non pepercit.
    uI. Item de eodem.
    uII. Optabam ego ipse anathema esse a Christo pro fratribus meis.
    uIII. Quorum patres, et ex quibus Christus secundum carnem, etc.
    IX. O altitudo diuitiarum sapientie et scientie Dei!
    X. Omne quod non est ex fide peccatum est.
    XI. Ut per patientiam et consolationem Scripturarum spem habeamus.





I.


Ideo in capite dominice generationis toties Dauid Scriptura commemorat, ut cum patuerit ueritas de auctore, nulla possit dubitatio esse de sobole. Nam  ut taceamus illud, quod in Euangeliis duo ceci una consonantis fidei uoce clamabant: Miserere mei, Domine, fili Dauid , scientes de patriarcha genitum recte hominem credi, et nichilominus fructuose miserenti Deo pro sanitate luminum supplicari: quis euidentius quam sanctus Paulus hoc explicat? Segregatus in Euangelio, inquit, Dei, sicut ante promiserat in Scripturis sanctis per prophetas suos de Filio suo, qui factus est ei ex semine Dauid secundum carnem . Asseruit duplicem plena descriptione naturam. Unam in qua secundum diuinitatem factor est omnium, et alteram in qua factus est ex semine Dauid secundum carnem. In quarum neutra substantia suspicio potest phantasmatis inueniri; quia sicut per se inuisibilis erat diuinitas que  inclinabatur e celo, ita de Dauid stirpe descendens nichil ludificatorium habere potuit ueritas carnis Christi: que non solum usque ad Dauid per proauos  suos, sed per ipsum Dauid usque in Adam, expressa parentum nominatione reuoluitur. Et ideo dicit Apostolus, esse ex semine Dauid secundum carnem, ut cum consubstantialem exponeret matri, de qua utique sumpsit et mortem; cum phantasmata nec nasci, nec mori possit, sed principium eius deludere, finisque uanuisse sit.



II.


Abraham auctor utriusque Testamenti, etc., ut in epistola 2, col. 000 usque ad multarum gentium pater.



III.


Abraham, Moysen et prophetas, non solum saluos,  sed et beatissimos esse pronuntio, eosque non nisi per Christum saluatos esse conuinco, dicente in Euangelio ipso Domino, Abraham pater uester concupiuit ut uideret diem meum; uidit et gauisus est . De Moyse, Si crederetis Moysi, utique crederetis et mihi. De me enim ille scripsit . Etiam de prophetis similiter: Quanti prophete cupierunt uidere que uidetis, et audire que auditis ! Et alio Euangelii loco ipse Dominus, ista que singillatim memoraui cuncta perstringens, Ut impleantur omnia que scripta sunt in lege, et prophetis, et in psalmis de me . uos porro coniicite utrum crediderint Christum, quos tam manifeste constat scripsisse de Christo. Nam et Paulus apostolus, qui ante ortum Christi saluati sunt,  in Christo redemptos exponens, sic omnem causam definit: Sicut in Adam omnes moriuntur, sic in Christo omnes uiuificantur . Unde sicut nemo perit nisi per Adam ueterem, ita nullus acquiritur nisi per nouum.



Iu.


Quia Quid oremus, sicut oportet, nescimus , firmum debet apud nos fixumque teneri, quod quidquid Omnipotens non fecerit, restat ut nolit.



u.


Post lucide nubis coruscationem, sic Patris eterni super Filium dulcis terribilisque uox intonat, Hic  est Filius meus dilectus, in quo mihi bene complacui: ipsum audite . Omnes quidem, sicut ait Apostolus, filii Dei sumus , et in oratione clamare presumimus, Pater noster, qui es in celis. Sed aliter filius est de quo clamatur, Hic est Filius meus dilectus. Illum ut habeat pater filium, non precessit uoluntas generationem: nos autem per quam efficimur filii, in lauacro accipimus natiuitatem. Et ideo quicunque homo potest filius Dei esse, potest et non esse. Unde dicit Ioannes euangelista, quod Dedit eis potestatem filios Dei fieri, his qui credunt in nomine eius ; ut aut permaneat filius bene uiuendo, aut certe per carnalem conuersationem reiiciat paternitatem. Christus autem,  quem Dei Patris Filium non fecit gratia, sed natura, nullo modo potest non hoc esse quod genitus est: adeo ut substantie illi que ex Deo procedit, nec ipsa que ex homine nata est preiudicaret.



uI.


Si hec omnia uera esse recipiunt, etc., ut in epistola 3 , usque ad qualiter non pepercit, si dolore prohibuit?



uII.


In affectu quarumcunque rerum non facta, sed uota cogitanda sunt; et abominabili eo qui inuitus profuerit bonis, Deo magis gratia referenda est, qua promptissime pius bene utitur malis. Nam licet Ioseph  nostrum sola peregrinatio fecerit principem, non tamen laudat pietas uenditorem. Sanctus autem Paulus apostolus , simpliciter contentus a Christo anathema esse pro fratribus, preter labores proprios, etiam pro fratribus quos lucratus fuerat, coronatur; Iudas econtra, quia non fratrum dilectione persequens Christum, anathema est factus a Christo.



uIII.


Esaias conclamantissimus prophetarum, etc., ut in epistola 28 , usque ad quam habui apud te, priusquam mundus fieret.



IX.


 O, inquit, altitudo diuitiarum sapientie et scientie Dei quam incomprehensibilia sunt iudicia eius, et inuestigabiles uie ipsius! Quis enim cognouit sensum Domini? aut quis consiliarius eius fuit? aut quis prior dedit ei, ut retribuatur illi? Quoniam ex ipso, et per ipsum, et in ipso sunt omnia: ipsi gloria in secula seculorum . Non ergo altitudo sapientie et scientie solius Patris, sed Dei, in quo et Filii annuitis esse personam; cuius nec consiliarius quisquam fuit, nec sensum ullus scrutator agnouit: quanto minus qui summo nec augmentum recipienti, conuicium etiam minorationis intendit? cum ipse Apostolus inscrutabilem Dei altitudinem pro corporea infirmitate suspiret. Quis autem prior dat Deo, ut retribuatur illi, nisi qui dat initium Creatori, ut  et ipse quasi ab inchoata substantia Dei inchoationem sui recuperasse uideatur? Unus hic nempe nominatur, unus exponitur Deus. Certe si secus, quam ex ipso, et per ipsum, et in ipso sunt omnia, si hec ut uultis trium sunt, dicite nunc cui ipsi gloria in secula seculorum. Si tribus, quare non ipsis? si ipsi, cui de tribus? Certe, sit ut uultis, tripartita est substantia maiestatis: cur non dixit, ex ipso per alterum in tertio, nisi quatenus nominatus ipse unus in tribus est? de quo et Apostolus alio loco: Et ipse est, inquit, ante omnia, et omnia in ipso . Porro autem, si, ut dixistis, omnia in Spiritu sancto constant, et ipse est ante omnia, ne post multa esse incipiat; non erit creatura, et cum creatura  non fuerit, seruitium non debebit, restatque ut sit Deus, si non est seruus: et qui famulari ratione non colligitur, dominari ueritate credatur.



X.


Fidem esse omnium bonorum spiritualium fundamentum, etc., ut in epistola 4 , usque ad testis est nostri spiritus, non natura.



XI.


Libera responsione profiteor, quod Deo suorum animos inspirante, longe fulget claritas ueritatis. Illud namque apostolicum, quod sepe repetitis, sufficit in redemptore cognosci: quia si confitearis Dominum Iesum, et quia Deus illum Deum illud suscitauit a mortuis,  saluus eris . Sic tamen ut intelligatur diuinitas sua cum Patre, uitam crucifixo homini reddidisse. Sicut ipse in Ioanne euangelista testatur: Potestatem habeo ponendi animam meam, et potestatem habeo iterum sumendi eam . Porro nequaquam saluat, de homine Christo tantummodo rectum credere, nisi iungas etiam catholico intellectu de Diuinitate sentire. Nam et Photiniani mortuum ac resuscitatum asserunt Christum. Et quoniam scelestissimam in hoc eorum blasphemiam, perinde etiam uestre ut nostre legis sententia detestatur; si tantummodo assumptum hominem interiisse, ac sola patris uirtute resuscitatum esse dicitis, queso quid in supradicte pestis professionibus arguatis, cum ipse Dominus noster, ut legitur, suo nutu suscitet templum  ab aduersariis dissolutum? Quod certe de quo templo dicatur, in promptu est, cum reparatio templi, inter biduum, in statum pristinum reuertentis resurrectionem dominice carnis quam diuinitas sua templi uice habitauerat, euidenter exponat. Idem ergo Filius Dei Deus qui mori non potuit, defunctum hominem suscitauit, et templum inimicis manibus dissolutum, in unitatem persone solidata rursus diuinitati quam assumpserat carne restituit.



XII.


Dicit beatissimus Paulus, quod per patientiam et consolationem Scripturarum firmam spem habere debeamus ; cum omnes Christiani, tum  specialius illi quibus datur in hoc mundo, aut pro Deo persecutionem pati, aut pro ueritatis amore tribulari, aut pro uite huius peregrinatione compungi.



AD CORINTHIOS PRIMAE.

    I. Et ignobilia et contemptibilia mundi elegit Deus, etc.
    II. Si enim cognouissent, nunquam Dominum glorie crucifixissent.
    III. Item de eodem.
    Iu. Spiritus enim omnia scrutatur, etiam profunda Dei.
    u. Ita et que Dei sunt, nemo cognouit, nisi Spiritus Dei.
     uI. Nescitis quia templum Dei estis, et Spiritus Dei habitat in uobis?
    uII. Etenim Pascha nostrum immolatus est Christus.
    uIII. Cum sine lege Dei non essem, sed in lege essem Christi.
    IX. Caput autem Christi Deus.
    X. Nam oportet et hereses esse, etc.
    XI. Item de eodem.
    XII. Deus, qui operatur omnia in omnibus.
    XIII. Omnia autem hec operatur unus atque idem Spiritus, diuidens singulis prout uult.
    XIu. Cum tradiderit regnum Deo et Patri.
    Xu. Cum autem subiecta fuerint illi omnia, etc.
    XuI. Primus homo de terra terrenus, secundus de  celo celestis.
    XuII. Item de eodem.





I.


Ad magisterii testimonium nascendi causa non pertinet; neque ille celorum ianitor Petrus, quem piscatorem hominum  retia contempta fecerunt, origine placuit natalium, sed fine meritorum; sicut Mattheus  cum de teloneo assumptus est, illic inchoauit lucrum, ubi iussus est terminare negotium. Quid de singulis loquor? talis omnium assumptio fuit, in quorum personis  ignobilia et contemptibilia mundi eligens Deus, preposuit pauperes spiritu diuitibus censu, illum iure locupletissimum probans, qui ad ueram et integram  nobilitatem, non susceptis bonorum, sed depositis criminum fascibus peruenisset.



II.


Nolunt enim a nobis ei qui crucifixus est supplicari, etc., ut in epist. 3 , usque ad non rogemus in celo. Et mox , ueni potius, sancte Isaia propheta, etc., usque ad quod in corpore malum patimur, pertulit Christus.



III.


Dominus maiestatis crucifixus exponitur, cum si alterne substantie respicias proprietatem, diuina celsitudine ab omnibus crucis contumeliis sequestrata,  sola suscepti corporis humilitas senserit passionem. Nam postquam  Deus in Christo mundum reconcilians sibi, creature quam assumpsit unitus est, significatur plerumque homo per Deum, Deusque per hominem, sicut est illud: Cum uenerit Filius hominis in maiestate sua , cum maiestatem Deo potius quam homini nemo conuenire dubitet; quod et Psalmista de Deo exponens, Et uidebitis, inquit, in maiestate sua. Et Malachias propheta, ob dictorum perspicuitatem Angelus cognomento, de cruciaria Domini passione. Si affigit, inquit, homo Deum suum, quia uos configitis me . Cum tamen, quod nullus inficiabitur, non Deus, sed homo confixus sit.



Iu.



Audite quid ueritas dicat: Nemo nouit Filium nisi Pater, neque Patrem quis nouit nisi Filius . Et si nemo assequitur hanc in seculo isto notitiam, unde Arianus assumit in substantie ipsius diuisione mensuram? Si solus Pater nouit Filium, solus Filius Patrem; unde dux cecus maiorem intelligit, uel minorem? An forte respondet, et si sibi notitie huius reseruat Diuinitas sola secretum, unde tu equalem Patri Filium cognouisti? At ego inquam, paternitatem filius loquitur, omnipotentiam creatura testatur: de substantie autem intimo, si nemo nouit Filium nisi Pater, neque Patrem quis nouit nisi Filius; ubi equalis est consilio alternante notitia, una  est procul dubio in substantie perfectione natura. Neque enim maior aut minor est, qui nec minus nec amplius notus est. Quid nunc de Spiritu sancto dicemus, quem credere consequente symboli parte in Trinitate precipimur? Neque enim, si Patrem et Filium sibi inuicem confert ista notitia, alienus ab ea erit Spiritus sanctus, de quo scribitur quod Spiritus omnia scrutatur, etiam altitudines Dei . Ergo non tantummodo se Pater et Filius, sed Spiritum suum norunt; cui ideo nichil omnino celatur, quia nichil sine illo in ueritate cognoscitur. Quocirca sic est cognitio, sicut cooperatio Trinitatis. Nam post istud generationis diuine mysterium, si in Christo cogitemus humana, quod celebramus uirginem peperisse, Pater misit, Filius uenit,  Spiritus sanctus infudit. Quapropter nec in humilitate minorationis absconditur claritas equalitatis.



u.


Nobis autem Deus reuelauit per Spiritum suum. Spiritus enim omnia scrutatur, etiam altitudines Dei. Quis enim hominum nouit que in homine sunt, nisi spiritus hominis qui in ipso est? Sic et que in Deo sunt nemo nouit, nisi Spiritus Dei . Rogo suppliciter, locum istum, ut pote illuminati a Deo arbitri, iudicate; et utrum equalis sit Patri uel Filio Spiritus sanctus, ex ipsa scientie sue profunditate perpendite. Nemo nouit Filium, nisi Pater, neque Patrem quis nouit nisi Filius. Sed quia nec  Pater, nec Filius, sine Spiritu aliquid nouit, ideo que in Deo sunt nemo scit, nisi Spiritus Dei; quia nec Spiritus scire aliquid sine Patre uel Filio potest. Quid est, nemo nouit preter Patrem, nemo preter Filium, nemo preter Spiritum sanctum, nisi quia in Trinitate preter unitatem nichil possumus inuenire? Legimus alio loco, Qui Filium non habet, nec Patrem habet . Itemque alio loco, Si quis Spiritum Christi non habet, hic non est eius . Quod non potest non simul totum haberi, quomodo poterit diuidi?



uI.


An nescitis quia templum Dei estis, et Spiritus Dei  habitat in uobis ? Ecce ergo et spiritus Deus est, si habitat templum, quod preter Deum nullus inhabitat. Unde inquit, Membra uestra templum in uobis est Spiritus sancti, quem habetis a Deo . Ergo si habetis a Deo Deum, et templum Dei estis, et corpus uestrum templum est Spiritus sancti; quocunque non receptus fuerit Spiritus, non capitur Deus. Igitur cum talia dicimus, non nobis obirascantur quibus sanctum Spiritum persuadere conamur: quia nisi Deus creditur, ignoro quid de presenti festiuitate dicatur, aut quid in eius aduentu honoris hereticus excolat, quem quantum ad se est, etiam nomine seruitutis inclinat: cum licet, si uos Filius liberauerit, tunc uere liberi sitis , ubi tamen Spiritus Domini ibi libertas  .



uII.


Eo superstitionis ritu plectitur impietas rebellantium Iudeorum, ut animal corruptibile, id est agnum, cum ueneratione comedant, qui ueri et immaculati Agni escam periculosissima fame contemnunt. Unde sibi uidentur paschalis festi agere sacramentum, cuius hodie omnis Ecclesia initium sumit, mysterium intelligit, premium concupiscit, quod sermo Domini discipulis suis euidenter insinuat dicens: Scitis quia post biduum Pascha fiet ? Aliud sonat, erit aut celebrabitur, aliud autem Pascha fiet. Numeret ergo mihi Iudeus, usque nunc ab exitu Isrel, quantos uult annos: ceterum  Pascha primum adhuc post biduum fiet, cum preteritas implens figuras, sicut Apostolus ait, Pascha nostrum immolatus est Christus .



uIII.


Quid uel illo Apostoli sermone lucidius, etc., ut in epistola 2 , usque ad qui legem dederat in precepto.



IX.


Pelagus, inquit, operuit caput meum . Nec istud frustra de solo capite dicebat, quem absque dubio pelagus omni ex parte contexerat; sed celauit contumelia mundi Dominum celi. Caput uiri Christus, caput autem Christi Deus .  uelauit humilitas mea gloriam meam, et Deus , qui quasi caput inerat Christo mundum reconcilians sibi, ab eis qui hominem patibulo confixerant, non potuit peruideri.



X.


Presentis seculi actio, dilatis causarum euentibus, omnium operum peruersitate confusa, non est tempus, sed causa iudicii. Da porro in presentibus euidentem bonorum malorumque distantiam, et examini quid remansit? Da ut hic malum nulli liceat facere, quid eternitas plus habebit? Da ut hic a fide nullus exorbitet, et hereses esse  qualiter oportet? Neque enim possumus dissimulare quin  oporteat quod oportere ueritas clamat. Oportet uero esse heresem, non quia eius commentis Christus minuitur, sed quia eius insidiis Christianus augetur. Sic sunt etiam, preter fornicationem que sola in corpus proprium peccat, cetera mala, si non uestias nudum, si punias innocentem, si rapias proximo, si parato etiam pallium cedere tunicam tollas, si malam dexteram uerberes etiam leuam offerenti, si per mille passus onustum dirigas, et per alia duo seruire meditantem. Aut quid diutius uiolentie genera persequar? In omni imperio fortioris superbia temporalem habet iubendi fructum, eternum uero innocentia patiendi.



XI.


 Dicit Apostolus, quod oporteat hereses esse . Oportet autem, non hereticis quod sunt esse, sed catholicis sustinere quod non sunt. Sicut de Iuda traditore suo Dominus dixit, quod bonum fuerat homini illi non nasci . Inde enim ait illi, quia tuum nasci illi malum erat qui tradidit, nobis bonum, ad quos salus ex traditione peruenit.



XII.


Cum apparuissent angeli in terra, clamauerunt: Gloria in excelsis Deo . Si Pater et Filius et Spiritus sanctus in excelsis est, bene dicimus, Gloria Patri et Filio et Spiritui sancto; nec possumus Patri sine Filio gloriam honoremque dare, cum  ipse in Euangelio iubeat, Ut omnes sic honorificent Filium, sicut honorificant Patrem . Et Apostolus dicit, quod nemo honorat Dominum Iesum, nisi in Spiritu sancto .



XIII.


De diuinitate Spiritus sancti, quem nec factum legimus, nec genitum, nec creatum, Apostolus ait: Deus, qui operatur omnia in omnibus . Et eodem loco: Omnia autem hec operatur unus atque idem Spiritus, diuidens singulis prout uult . Et Petrus in Actibus apostolorum: Quid conuenit, inquit, inter uos mentiri Spiritui sancto ? Et post, Non es mentitus hominibus, sed Deo. Item alio loco: Nescitis quia templum Dei estis, et Spiritus  Dei habitat in uobis . Et alibi: Si quis Spiritum Christi non habet, hic non est eius .



XIu.


Et si multa sunt dona: omnia tamen hec operatur unus atque idem Spiritus, diuidens singulis prout uult . Non in paucioribus minor, nec in maioribus amplior; per quem etiam si alius alio minus accipit, intelligat donum potius posse minui quam donantem



Xu.


Quia posueram de Euangelio: Data est mihi omnis  potestas in celo et in terra , ut potestatem illam, quam sibi dicebat datam, semper in natura diuinitatis sue saluam fuisse monstrarem, commemoraui apostolicum illud quod de Filio dictum est: Cum tradiderit regnum Deo Patri , cum utique Pater nullo tempore sine regno esse potuerit: nec ideo Patrem, qui potestatem Filio dedit esse maiorem, cum et ipse Filius regnum Patri traditurus esse dicatur. Ubi enim quis beneficio aliquid confert, iure censetur maior accipiente qui donat. In diuinitatem autem, ex qua quod ineffabiliter filio datur non est gratia, sed natura, restat dantis et accipientis equalitas.



XuI.


 Cum autem subiecta fuerint illi omnia, tunc etiam ipse Filius subiectus erit illi qui sibi subiecit omnia, ut sit Deus omnia in omnibus . Istud Apostolus ab octaui psalmi posuit exemplo. Sic namque scriptum est: Minorasti eum paulo minus ab angelis; omnia subiecisti sub pedibus eius . Ergo eius pedibus omnia subdit, quem paulo minus ab angelis minorauit. Nec mirum est, ut in ea creatura Patre dicatur minor, in qua ei etiam beatitudo angelica exstitit maior.



XuII.


Ille solus hominis statum, etc., ut in epistola 2 , usque ad quam susceperat, in inferna descendere.



XuIII.



Apostolus Paulus ad Galatas, persone inseparabilitatem designans, ipsum dicit natum de muliere quem misit Deus Filium suum; sicut alio loco, Primus, inquit, homo de terra terrenus, secundus de celo celestis ; cum unus idemque mediator, de celo Deus, homo de terra sit; qui de utero uirginis editus, ante quam celos ascenderet, celestis congrue dictus est; quia celsitudini substantie celestis immixtus, celi Dominus factus est.



AD CORINTHIOS SECUNDAE.

    I. Ut non possent intendere filii Isrel in faciem Moysi, propter gloriam uultus eius.
     II. Item de eodem.
    III. Quoniam dum sumus in corpore, peregrinamur a Domino, etc.
    Iu. Quoniam quidem Deus est in Christo, mundum reconcilians sibi.
    u. Audiuit arcana uerba que non licet homini loqui.





I.


uideamus comparatam Moysi et multo precellentem, eam que nostri est gratiam redemptoris. Nam ut noua paululum ueteribus conferamus, ille ad hunc populum uenit uelata facie, iste operta diuinitate, ille sublimitate cornutus, iste humilitate mansuetus; illius uultus radiis et decore luminosus, istius sputis  et cede fedandus: illius humanam faciem conseruus uidere non meruit, istius diuinam leprosus aspexit.



II.


Cum caro , necdum mortis fornacibus defecata, aggrauet sensum multa cogitantem, et impediat uisum pauca cernentem, interlucet tamen in aliquibus gestis dignitas futurorum, et secretorum immortalium splendor etiam mortalibus oculis rara reuelatione subradiat. Sed hoc illis tantum, quos sola caro, non etiam carnalitas tenet, et cordibus mundos mundana cohabitatione non polluit. Sicut prestabatur quondam uati legifero celeste colloquium; et eo usque diuine glorie quodam intuitu donabatur, donec quiddam in leui fronte cornutum, non asperitas  uideretur produxisse, sed claritas.



III.
(Ex sermone de symbolo.

Legimus quodam loco, quod dum sumus in corpore peregrinamur a Domino . Quidquid enim nobis de celestibus mysteriis traditur, quamlibet indubitabili ueritate subsistat, credere debemus, quia uidere non possumus. Nam in isto seculo, nostrum nosse tantummodo credere est. Beati enim mundo corde, quoniam ipsi Deum ; non dixit uident, sed uidebunt. Unde qui in presentibus habuerit fidem, ipse in futuris accipiet contemplationem.



Iu.


 Intelligit Apostolus ac definit, etc., ut in epistola 2 , usque ad parentali chirographo sustineret.



u


Insonuit Pauli apostoli auribus, quod non licet homini loqui , quodque ille permitteretur dicere, si nos mereremur audire. Si enim in modico fideles non fuistis, quod maius est quis credet uobis 


Hoc remedium Apostolus dicit dispositum, etc., ut in epistola 2 , usque ad unum reddidit ex utrisque.



II.


Adsit nunc sermoni nostro Emmanuel, etc., ut in epistola 2 , usque ad hic et Dei filius et hominis erit.



III.


Apostolus dicit, Postquam uero uenit , etc.,  ut in epistola 28 , usque ad, in corpore cepisse, de matre est.



Iu.


Sicut enim Iudeorum lex, ita gentium gloria, gratia est. Et ideo apostolus Paulus ad unam partem dicit, Non bona gloriatio uestra , ad aliam uero, Mihi autem absit gloriari, nisi in cruce Domini nostri Iesu Christi .



AD EPHESIOS.

    I. In quo signati estis in die redemptionis uestre.
    II. Unus Dominus, una fides, unum baptisma.
    III. Qui descendit, ipse est et qui ascendit super omnes celos.
    Iu. Quia membra sumus corporis eius, de carne eius  et de ossibus eius.
    u. Et erunt duo in carne una, etc.





I.


Unum nomen est Trinitatis. Neque enim est aliud nomen ut in Actibus apostolorum legimus, in quo oporteat nos saluos fieri . Si sequestrato Filio, de solo istud nomine Patris creditur, dicendus est non saluare saluator; rursusque si Patre secluso, id solius redemptoris nomine acquirimur, cessauit ab hac redemptione Pater, de quo scriptum est, quod redemptionem miserit populo suo ; cum et de Spiritu sancto Apostolus dicat: In quo signati estis in die redemptionis uestre .



II.



Ubi plurale aliquid in diuinitate subresonat, non dualitas uidetur intelligenda, sed Trinitas, sicut in ipso Sodomitice urbis refertur exitio. Apparuit, inquit, Dominus Abrahe sedenti in ostio tabernaculi, in ipso feruore diei; cumque leuasset oculos, apparuerunt ei tres uiri; quos cum uidisset cucurrit in occursum eorum, et adorauit in terram, et dixit: Domine, si inueni gratiam in oculis tuis, ne transeas seruum tuum . Certe non in aliquo horum trium, aut cultior habitus, aut eminentior forma prestabat. Et tamen Abraham, sacramentum indiuise Trinitatis intelligens, uno nomine tres precatur, quia trina in unitate persona, et una est in Trinitate substantia; de qua et Apostolus dicit:  Unus Dominus, una fides, unum baptisma . Quis presumat contra uas electionis unitatem istam pluralitate confundere? Nouerat namque cum Patre uel Filio dominari Spiritum sanctum, cui quasi domum corpora nostra sacrabat dicens: Nescitis quia templum Dei estis, et Spiritus Dei habitat in uobis ? Quo unquam magis testimonio Deus probabitur Spiritus sanctus, quam quod habitaculum ipsius sumus, et Deus habitat in nobis? Sed iam dudum huiusmodi credulitatem diuine uocationi Paulus debebat. Si quippe in apostolorum Actibus scribitur Deseruientibus autem illis et ieiunantibus, dixit Spiritus sanctus, Segregate mihi Paulum et Barnabam ad opus ad quod uocaui eos . Non ex superioris  precepto, sed spontanea est, ut opinor, ista uocatio. Sibi sequestrari precipit, sibi dicit assumi. Deus est sine ambiguo qui inspirat, eligit uel mittit apostolos. Et tamen idem sanctus Paulus, cum distincte aliquoties Patrem, Filium uel Spiritum sanctum Dominum esse doceat, fidei culmen ea qua supra dixi definitione consummat: Unus Dominus, una fides, unum baptisma . Sic ergo non possumus duos Deos, sicut nec duas fides, nec duo baptismata dicere. Deos nominare gentilitas appetit, crebro se lauacro a peccatis ablui Iudeus credit, fides plurali numero quasi multas dici ueritas prohibet, nec Latinitas sinit. Unus Dominus est, non diuidimus; una fides, non scindimus; unum baptisma, non iteramus. Cui honorem suum etiam in Bonosiacorum  aliorumque receptione seruantes, si se in nomine Patris et Filii et Spiritus sancti baptizatos esse respondeant, quod bene confessi sunt, seruando recipimus; quod perperam crediderant, benedicendo sanamus; et quod minus fuerat nominatione premissa, suppletur credulitate firmata.



III.


Psalmus dicit: A summo celi egressio eius, et recursus eius usque ad summum eius . Nemo porro recurrit, nisi quo fuit; sed ascendente Christo, Filius hominis recurrit in celum, qui erat prius in celo. Sic etiam sanctus Paulus exponens ait: Ascendens in altum captiuam duxit captiuitatem, dedit dona hominibus . Et paulo post:  Qui descendit, inquit, ipse est et qui ascendit super omnes celos, ut impleret omnia. Cumque per omnem eloquii sui locum Deum uenisse predicet, hominem redisse concludens, hic tamen ipsum dicit ascendere qui descendit; quia in Christo Deus et homo; non alter, sed ipse; non duo ex diuersis, sed idem ex utroque mediator. Gemina quidem substantia, sed una forma est.



Iu.


Apostolus  somno Ade dominicam mortem coaptans, in ipso mundi principio edificationem mulieris de costa dormientis uiri, nascentis ecclesie dicit signasse compagem. Namque cum formato de terra homini, si lecta recolimus, coniux  deesset, et quanquam inexperti, tamen solatii contubernium rudis animus flagitaret, ligatur Adam sensu, soluitur somno, celebratoque huius similitudinis sacramento, tam pressum noui soporis pondus incubuit, ut merito mortem significasse ex ipso immobili atque insensibili quiete uideatur. Taliter autem iacenti detrahitur una costarum, atque inde formata muliere, reuiuiscenti admodum uiro, pro dispendio membri, repensantur lucra coniugii. Ecce et hic hodie Adam nouum, culpas ueteres sanaturum, oppressum somno impacte crucis suscipit quies. Nunc uidendum est quid sit, quod de solo eius latere Ecclesia formari dicitur, cum totus ipse homo pro Ecclesie salute moriatur. Refert Ioannes euangelista   quomodo crucifixo Domino cum duobus latronibus, scilicet sexta sabbati circa uesperam, uti ne pendentium corpora feriata diei solemnitas inueniret, fractis pro acceleranda morte latronum cruribus, cum iam exspirasse Dominum cognouissent, aduerterunt a supplicii similitudine temperandum; quia etiam si prematur ueritas inimicorum coniuratione, non frangitur: maxime cum et de Agni esset immolatione predictum, Os non confringetis ex eo . Et tamen hic circa Dominum, sic quoque quod non fuit necessarium fieri pro exitio, pro sacramento perfectum est. Unus namque de militibus arrepto missili, ut sermonem ipsum ponam, latus eius aperuit . Ergo non rupit, non transfodit, non iugulauit ad ultimum,  sed inquit, aperuit; ut patentis plage portam uitalem, non tam uestigium uulneris, quam salutis esse intelligamus ingressum. Nam et arcam illam  cuius claustro tutus Ne tumentes seculi fluctus mortemque bacchantem, impune solus cunctis pereuntibus enatauit, ostium quo uel ad salutem ingressus, uel regressus ad lucem est, in latere legimus habuisse. Agnosco igitur et hodie in Domino, qui surgit per crucem  in requiem suam, ipse et arca, id est caro, sanctificationis sue: agnosco, inquam, in latere arce istius aditum nostrum. uideamus primum quid inde procedit, aduertamus postea quomodo ibi Christianus introiit. Patefacto ergo latere Domini, processit ubertim manantibus riuis aqua uel sanguis. Quid admirabilius tali facto?  quid lucidius indicio? quid mysterio plenius? Certum est quidem quod doluit Christus, quod interiit certum; sed seruat in eo dignitatem suam etiam ueritas mortis. Que conditio unquam humani corporis habuit aque uel sanguinis fluxum? Esto, quod tamen uix consuetudinis ratione permittitur, ut continuerit cruorem suum caro defuncta; ubi latuit uiuentis aque fonticulus in corpore morientis? Uude procedit duplex riuus arentem mundum fecundaturus, purus laticis, pretiosus cruoris? Unde sancti fluminis unda prorumpit, sola restinguendis gehenne satisfactura uaporibus? Ecce uidetis de latere Adam nostri coniugem suam strui. Ecce sponsam uicturo, dum moritur, preparari. Ecce dormienti precipi quod letificet uigilaturum; omnis autem Ecclesia duo sunt  genera hominum. Unum est, quod fideli morte, aliud quod sublimi passione saluatur; unum quod pro Christo occubuit, aliud quod Christo uixit. Nos ergo excipiamus aquam de latere Domini, martyres sanguinem. Illos pretiosa sanguinis purpura uestiat, nos niuea baptismatis unda respergat.



u.


Consultus in Euangelio Dominus, quid de uinculi matrimonialis soliditate decerneret, Non sunt, inquit, iam duo, sed una caro. Propter quod dico uobis, Quod Deus iunxit, homo non separet . Ecce quod ait Apostolus de coniugio, Sacramentum hoc magnum; ego autem dico uobis, in Christo et in Ecclesia  . Nascitur nempe ab humilitate exempli altitudo mysterii. Si ex duobus dicitur unum facere copula corporalis, quare totam Trinitatem non solidauerit una substantia? aut cum dicamus, in terrenis separari non licere quod Deus iunxit per concordiam, quanto periculo in supernis separari uelimus quod Deus iunctus est per naturam? Iam ut illud taceam quod scriptum est, quod multitudinis credentium erat anima una, et cor unum : quorum singula corda unum cor reddebat unanimitas, sicut proprias in Trinitate personas solidat et exunat equalitas.



AP PHILIPPENSES.

    I. Qui cum in forma Dei esset, semetipsum exinaniuit.
     II. Factus obediens usque ad mortem.
    III. Propter quod Deus illum exaltauit, et donauit illi nomen quod est super omne nomen.
    Iu. Ut in nomine Iesu omne genu flectatur.
    u. Et omnis lingua confiteatur quia Dominus iehsu in gloria est Dei Patris.
    uI. Item de eodem.





I.


Cum in forma Dei esset, semetipsum exinaniuit formam serui accipiens, et humiliauit semetipsum usque ad mortem, mortem autem crucis . uerus Deus est qui dignatur inclinari; uerus homo est, qui potuit mori. Propter quod, inquit, et Deus  pater exaltauit illum, et donauit illi nomen quod est super omne nomen. Inter eum qui dat, et eum qui accipit honorem, trium est omne nomen. Imum est homo, medium angelus, summum Deus. Hoc nomen donauit quod super omne nomen est, non ei quem genuit, sed illi quem misit, qui factus est obediens usque ad mortem. Aut quid nouum est, credi in eo formam serui, qui nec maledicti opprobria ferre despexit? Apostolo protestante, eum qui non nouerat peccatum, pro nobis maledictum fecit . Quia scriptum est, inquit, Maledictus omnis qui pendet in ligno . Propter quod exaltatus est, ut in nomine Iesu, omne, id est non solum hominis, uerum etiam angeli, genu flectatur: ei scilicet qui secundum eiusdem Apostoli dictum, propter uos  pauper factus est cum diues esset , diues ab eternitate, pauper ex uentre; diues in celis, pauper in pannis.



II.


Non per hoc minuit equalitatem Filii Dei, quod filius hominis obediuit. Quomodo enim non obediret Patri, qui subditus erat matri? dicente euangelista de parentibus eius: Et uenit Nazareth, et erat subditus illis . Sic enim factus est, dicente Apostolo, obediens usque ad mortem , sicut ipse Dominus dixit, Tristis est anima mea usque ad mortem .



III.



An forte solus Pater dicendus est Dominus? In Euangelio Christus discipulis ait: uocatis me Magistrum et Dominum, bene dicitis; sum enim . Et Apostolus ait , quod post mortem Christi, mortem autem crucis, exaltauerit eum Pater, et dederit ei nomen, ut in nomine Iesu omne genu flectatur, celestium, terrestrium et infernorum, id est adoret, dicente alibi ipso Domino, Dominum Deum tuum adorabis, et illi soli seruies .



Iu.
(Ex sermone de Pentecoste.

Crux illa in qua uita pendente mors periit, sicut  in passione euangelista Ioannes enarrat , quia multiplicem capere non potuit, triplicis lingue pagina fuit: ut a toto mundo incunctabiliter crederetur, quod Hebraicis litteris, nec non Latinis Grecisque conscriptum, quasi in ore trium testium firmaretur; ac deinceps omnis lingua confiteatur quia Dominus iehsu in gloria est Dei Patris , id est in una cum Patre. Quod quamlibet aliquorum intentio negare persistat, et si non omnium sermo, certe omnis lingua proclamat.



u.


Dixi cum Patre Filio equalem gloriam honoremque nos dicere: quia legimus, Ut omnis lingua confiteatur quod Dominus iehsu Christus in gloria est Dei Patris  . Si tantummodo dixisset in Dei, forte putaretur, esto in Dei, certe minoris; at cum in Patris gloria, quid inequale? quid exiguum? quid diuisum? Non enim in angelica uel humana, sed in gloria est Dei Patris. Alias autem, nisi equalis gloria ista credatur, contra ipsius Domini iussionem , non omnes sic honorificabunt Filium, sicut honorificant Patrem. Nulla enim ratione sic honorari poterit maior ut minor. Sed quicunque non sic honorificauerit Filium sicut honorificat Patrem, quidquid glorie dempserit, contumelie deputauit.



uI.


Iste sit ille, quam dulcis, tam terribilis locus, in  quo Iacob  cernens Dominum scalis innixum, perque eas ascendentes descendentesque angelos uidens, domum Diuinitatis intelligit: ubi parato mysteriis lapide caput effultus, futurorum causis aptauit unguentum: siue cum passuri Mediatoris pendulum crinem, iustificate peccatricis obsequio, fragrantis alabastri unda perfudit: ut quod lapidibus uiuis in spiritualem fabricam congruenter necessarium flueret, ex irriguo angularis lapidis fonte manaret, sicque Abrahe filii per lauacrum ex lapidibus suscitati, ut ariditatem contagii naturalis euadant, odoriferi chrismatis munere gratia fecundante pinguescerent. Istud Iacob sopitus uidit in spiritu, expergefactus gessit in signo. Cum nobis inde oratio  consecrantis inclamat, nobis ibi somnium dormientis inuigilat. Scale uero quas uidit, gradus sunt supplicationis humane, quibus quisque pro uiribus in diuinas aures precum qualitate mittatur. Ascendunt autem per eas angeli, cum uota nostra in celum porrigunt: descendunt, cum de celis obtenta transmittunt. Assistunt hi precibus nostris, non pennarum flatu, sed donorum spiritu, quorum uolasse uoluisse est. Interque hos sibi uindicat Michel princeps principem locum, quem Daniel  ille sublimis uir desideriorum, uisionum potens, dissolutor enigmatum, expositor figurarum, hebdomade triplicis feruente ieiunio, parum fuit ut haberet uisibilem, nisi acciperet adiutorem. Quocirca etiam hic Michel noster, sinceritate uoti, iocunditate loci, deuotione  populi, prouocatus adstat, conferendo magna, maxima obtinendo, conspectum Diuinitatis quo semper illustratur, huc attrahat. Ad quem, quia multis Scripturarum locis agnouimus, subuehentibus angelis, siue quod pium poscitur, siue quod rectum geritur peruenire, acceptabilium operum salubriumque uotorum prospiciamus in studio beatitudinem, qui prouidimus in archangelo portitorem.



AD COLOSSENSES.

    I. Qui est principium primogenitus ex mortuis.





I.


Fit Christus in hodierna festiuitate non unigenitus, sed, sicut Apostolus dicit, primogenitus ex mortuis  . uideo tamen posse aliquos hic moueri cur Christus primogenitus ex mortuis nominetur, cum factum sit, sicut plerumque nos sacer celestium lectionum cursus instruxit, ut aliquos mortuorum, etiam sanctorum intercessione rediuiuos, laxatis nature uinculis, lux secunda susciperet. Quod admirabiliter quoque ac triumphaliter ipse Dominus fecerat , cum prohibitis prius duobus spiritibus de inferno, corporibus de sepulcro, Lazarum nouissime suscitans, iussione tertia, die quarta, non de fauce, sed quodammodo de uentre mortis, uinctas funere, putredine relaxatas, fetentes tempore, iussione uiuentes retraxit exsequias. Sed quicunque sic temporaliter resurrexerunt, ut deinceps morerentur,  hos mortuorum primitias, id est primogenitos ex mortuis, quod de solo Christo dictum est, appellare non possumus. Siquidem isti de morte cum mortis uinculis reuertentes, nec sub remedio, sed adhuc sub chirographo, non sunt a conditione liberi, sed pro opportunitate laxati. Christus autem resurgens, ut Apostolus ait, iam non moritur, mors ei ultra non dominabitur . Ergo hactenus ipse solus est, qui non moriturus resurrexerit; hoc etiam suis postmodum largiturus, cum eos a morte perpetuo uicturos resuscitabit. Quocirca illa iam secunda letitia erit, qua fideles resurgent. Ceterum primum resurgendi gaudium primogenito ex mortuis iure debetur.



AD THESSALONICENSES PRIMAE.


    I. Quoniam ipse Dominus in iussu et in uoce archangeli, et in tuba Dei, etc.
    II. Rapiemur in nubibus obuiam Christo in era.
    III. Item de eodem.





I.


uas electionis gentium doctor, in quo adhuc mortali homine angelicus sermo uiuebat, cum resurrectionem mortuorum non mortuo sermone describeret, Dominumque nostrum in iussu, id est cum imperio, et in uoce archangeli adfore, quasi cum preconis terrorem monstraret, tum deinde, inquit, etiam nos rapiemur in nubes obuiam Christo in era . Tunc erit possibile quod modo arduum.  Quod nunc in Christo ueritas diuinitatis, tunc in nobis poterit similitudo. Tunc etiam nostris ere pedibus subiugato, leuibus elementis defecatorum corporum membra ponemus: si tamen ueniente eodem rege nostro, non in preteritum timida differendi conscientia retrahat, sed fida securitas ad percipiendam citius dignitatem glorie celestis occurrat.



II.


Preparare in occursum Dei tui Isrel . Dicit quidem Paulus apostolus, ubi Redemptoris  describit aduentum, qualiter rapiemur ad nubes obuiam Christo in era. Hic tamen puto occursum istum ad alium pertinere. Nam  et hic uiuentes quasi occurrimus Deo, si preceptum quod porrigitur amplectimur: et quia paratus est ille ad ignoscendum, occurrat ei correctio ad penitendum. Sed et quicunque propter amorem eterne uite, non solum ab illicitis abstinet, uerum etiam a licitis se cercet, sponte occurrisse iudicandus est. Nam, ut exempli gratia unum quodcunque dicamus, adulterio generaliter interdicto, simplex coniugium lege permittitur; cui tamen uirginitatis nitor sine comparatione prefertur: unde qui dat nuptum uirginem suam bene facit, et qui non dat melius facit . Hoc ergo de omni debemus obseruatione sentire. Qui male facit, fugit; qui bene, exspectat; qui melius, occurrit.



III.



Intelligendum est, quod dicente filio, Nemo ascendet in celum, nisi qui de celo-descendit , diuinitatis tantum potestas unde uenerat ascensura dicatur, non eo modo quo ascensum sanctis uel tribuit idem Dominus, uel promisit. Ex quibus Enoch  propter meritum translatus a terris, Helias  curru elatus est celis. Taceo illum qui  in corpore an extra corpus nescio Deus scit, in triplicibus supernorum secretis audiuit uerba que non licebat hominibus eloqui, quia uidebat arcana que non licuerat mortalibus intueri. Sed forte parum uidetur de ascensu fidelium personalia replicari. Nouerat uidelicet Apostolus  premia futurorum, cum sponderet illis ad quos scribebat , quod recte uiuentium conuersatio iam nunc esset in celis, quo utique post resurrectionem corporis et habitatio seruaretur: sicut et Dominus noster discipulis suis in Euangelio Ioannis insinuat dicens: uado parare uobis locum. Et si abiero, et parauero uobis locum, iterum uenio, et accerso uos ad me, ut ubi ego sum et uos sitis . Iuxta quam promissionem sancti in celo futuri sunt. Nunquid sine ascensu celsitudinem regni celestis intrabunt? Et quomodo Nemo ascendet in celum, nisi qui de celo descendit ? Sed quia incommutabilis ueritas, tam de se falli cum protestatur, quam de nobis fallere non potest cum pollicetur; quamlibet illic cum illo futuri  sint qui fuerint glorificandi, ille solus ascendit qui leuari alterius ope non indiget. Cui cum uoluit solide substratus est eris gradus. Cuius quo uenerat reuertentis, de superno uigore uibratum, de terrestri substantia corpulentum, uie famulata pendenti sustinuit aura uestigium. Preter hunc ergo solum, cui, ut sepe iam dixi, per duplicem generationem suppetiit hec potestas, multi in celo futuri sunt, sed nullus ascendet. Quia ut impleatur fidelibus diuina promissio, non ascensuris, sed assumendis dabitur altitudo. Quod preuidebat Apostolus , cum sociandos nos Domino, et apud ipsum semper futurus, per nubem rapiendos in era premoneret. Porro intelligi promptum est, quod alieno subuectus arbitrio non graditur propria libertatis  sponte qui rapitur. Nec semper inuitos rapi rearis: frequenter raptos suos monstrat et gratia. Siquidem teste Euangelio , et Pater trahit qui ad Filium ueniunt, et a uiolentis rapitur regnum celeste . Que sic rapina desiderii sui sancti efficit compotem, ut Dei cui hoc uiolenter eripitur, magis prouocet largitatem.



AD TIMOTHEUM PRIMAE.

    I. Unus mediator Dei et hominum, homo Christus iehsu.
    II. Si quis episcopatum desiderat, bonum opus desiderat, etc.
    III. Cum enim luxuriate fuerint in Christo, nubere uolunt, etc.
     Iu. Nihil intulimus in hunc mundum, etc.





I.


In Christo Deus et homo, non alter, sed ipse: non duo ex diuersis, sed unus ex utroque mediator. Gemina quidem substantia, sed una persona est. Quam soliditatem si quis scindere dualitate presumat, primum est quod publice contra Apostoli sententiam profitetur, dicentem: Unus mediator Dei et hominum Christus iehsu . Deinde eligat necesse est de duobus, id est diuina humanaque, quam naturam mediationis huius uelit mysteria suscepisse. Si solus Deus mediator, non est alius apud quem intercedat: si solus homo, non est qui reconciliare  preualeat. Iunge porro ut sit  Deus in Christo, et est mundum reconcilians sibi. Ipse uidelicet penes quem agendum est, ipse qui agat: sic idem missus, et idem regressus; sicut ipse iudicatus, et ipse iudicaturus.



II.


Superest nunc, ut lectionis huius semper meminerit, que peculiariter ei nunc lecta est, inclamante Apostolo, acclamante populo, conclamante iudicio, Si quis episcopatum desiderat, bonum opus desiderat . Solent autem plerique proprie ambitionis incendium dicti huius apostolici quasi refrigerio temperare, quod iam et libertate permissa res boni operis concupiscatur. Sed statim cessaret  tale desiderium, si sequentia tractarentur. Oportet, inquit, huiusmodi irreprehensibilem esse . Hic secum rogo crescens ambitus et animosa honorum uota decertent: hic permissam sibi desiderii securitatem merita semetipsa scrutata considerent; si ab omni interdicte reprehensionis neuo candida diuine imaginis integritas custoditur; si quandocunque mentis impetus moderationis limitem non excessit; si quibuscunque indigentibus superfluum quispiam manus non tenuit; si nunquam sermonis petulantia honestatem silentii salubrioris irrupit; si  calentem diei feruentis iracundiam limes occidui solis absoluit; si nunquam corde duplici diuersum sonantis cogitantisque aliud uerba quam uota moliuntur; si ad ultimum digna obseruantie  cura, ut de iuramentis taceam, uel periuria formidantur. Non quod ab his omnibus liberi esse omnes possimus, sed quod periculosum sit unumquemque merita sua non recolere, et quod solis irreprehensibilibus debetur, ambire. Iam quid de illis dicatur, quos pretiositatem gratie pretii uilitate mercantes, usque ad iacturam pecunie uerecundie iactura producit? Quorum acclamationibus militant conducta mendacia, quorum prurientes scalpentibus preconiis aures mercenarius clamor inflammat; quique non reminiscentes Simonem Magum  diuini muneris dispensationem pretio uoluisse mercari, cum pecunia sua non in sacerdotium, sed in interitum deputantur. Libere ergo hec coram ambitu electo compulsoque detester: placere Deo penitus  nequit, qui usque ad sui electionem sibi ipse placuerit. Quin potius de innocentum antistitum labore dicamus. Neque enim leuis est administraturi causa pontificis, quem manet dupliciter, sermo ut populi magistrum, actus ut Christi discipulum: qui plebem non minus pietate quam seueritate recturus est. Quem timere conuenit dispendiis suis, quem communicare non conuenit criminibus alienis. Qui alium onerat se contestante, qui damnum patitur alio pereunte. Quando audit, non turpis lucri cupidum, temperaturus est ut sit cupidus, et quidem lucri, nec tamen turpis: id est, ut studeat commissa sibi talenta assidue predicationis sermonibus expolire, et acquisita multiplicataque gregis sui salute geminare.  Iubetur esse ornatus; nec istud corporaliter accipiendum est. Episcopum cui iniuncta merito ornamenta suppeditent, non comit pompa, sed gratia. Sic itaque sacerdotalis locus, arctam illam et contribulatam Euangelii semitam tenens, perque angustias eius post se etiam populum trahens, sinistram fugiens, dexteram non presumens, periculosum ex utraque parte lubricum pertimescat, et sermonis apostolici libram equalitate considerationis appendens, si districtus esse uoluerit, legat non percussorem; si humanus, non uinolentum; si sobrius, non auarum; si subditus, non abiectum; si seruus, non elatum; si misericors, non remissum; si terribilis, non cruentum; si domum suam bene regentem, utique ordinantem omnia, negligentem nulla, acquirentem  multa, plurima dispensantem. Ergo et huic ex administrate domus probato rectoque iudicio, super euangelici illius nummularii mensam pecunia multa committitur, que multiplicato reddenda compendio uos eritis.



III.


Fateor in necessitate positis, etc., ut in epistola 4 , usque ad in carne non uicerat coniugatos.



Iu.


Age nunc, in quantum potest fieri, uideamus que nostra queue aliena sint. Ait Paulus apostolus: Nihil intulimus in hunc mundum, sed nec auferre possumus . Et quid nostrum dici potest,  quod non intulimus, quodque non relaturi sumus? Nudus, inquit Iob, exiui de utero matris mee, nudus reuertar in terram . Patet quam infidelis sit usus diuitiarum, qui nos nec in principio nostro, nec in fine comitatur. Quid aurum et argentum auare multiplicas? quid tuum dicis, ad quod nudus uenisti? Mundi est facultas quam tuam, communis est quam propriam putas. uia itineris cuiuscunque quam gradimur, breuiter dici nostra potest, dum a nobis ambulatur: nobis uero pretergressis, illorum est qui sequuntur. Quomodo potest nostra esse facultas caduca atque terrena, si non pascat egenum, cum possit pascere uiolentum? Quomodo nostrum est, in quo nec capiendo innoxii, nec continendo iusti, nec possidendo certi, nec conseruando securi sumus? Et  quam pro certo tenemus, nos nudos in terram uenisse, tam certo sciamus, de terrestribus nos auferre nichil posse. Apostolus se recolit nichil intulisse, nichil ablaturum esse. Iob fatetur nudum se natum, nudumque moriturum. Salomon omnibus parem clamat interitum et similem exitum. Quantumlibet ambitione uelit quisque discerni, principio et fine coniungitur. Nam quod dixit, Unus introitus omnibus ad uitam, et par egressus ad mortem , non meritorum equalitatem, sed equalem docuit conditionem. Unde si apparet, ut opinor, nec infida fidelium, nec peritura esse saluorum, que sint nostra paululum discernamus. Ecce, ut supra dixi, cum in hunc mundum uenientes nichil terrene facultatis inferimus,  animam tamen arbitrii compotem capacemque rationis, ad eligendum bonum, si Deus inspirauerit, exhibemus. Cumque processu temporis uoluntatis nostre qualitas confirmatur, Dei uoluntas est ut bene faciamus, sed nostrum est quod fecerimus. An forte dicit aliquis, et hanc ipsam boni actionem potest homo insidiante diabolo perdere. uerum est, quod amittere homo bonum proprium furante aduersario potest. Sed hinc magis nostrum coniici debet, quia non uiolenter aufertur. Non enim taliter perdimus mercedem, qualiter facultatem. Quod enim extra nos est, carnalis inimicus rapiendo auferre potest: quod uero intra nos, non potest spiritualis nisi insidiando furari. Et ideo, si sciret pater familias qua hora fur uenit, uigilaret utique, et non sineret perfodi  domum suam . Illa ergo est domus nostra, que, si uigilamus, non potest dirui: illa uero prorsus aliena est, que potest uigilantibus nobis occupari.



AD TIMOTHEUM SECUNDAE.

    I. In magna autem domo non solum sunt uasa aurea et argentea, sed et lignea et fictilia.





I.


Quomodo si, inquit , inferant filii Isrel munus in uase mundo in domum Domini; legimus in Apostolo, in domo magna non solum argentea uel aurea, sed etiam lignea uasa et fictilia  reperiri. Que in ipsa graduum diuersitate omnia possunt esse usui, etiamsi non sunt equalia  dignitati. Cuilibet distantie nitor opus est. Potest in fictilibus uasculis, dummodo munditia non desit, diuine domui munus offerri, si uas ex eadem massa fictum, quia peccando ceciderat in contumeliam, penitendo redeat ad honorem. Habemus enim thesaurum istum in uasis fictilibus . Hec ergo uascula, ut dixi, penitentium teneant compunctionem. Porro lignea legitimam coniugatorum preferant simplicitatem: cruore martyris aurea rubeant; uirginitatis radio argentea perlucescant. uasorum talium capacitas est, quod rationabilis nature coditi sumus. In hec modo prouideat de suo quisque quod offerat: pro qualitate munerum fit pretiositas uasculorum. Istis credo uasculis Heliseus  quondam liquorem olei uiuacis infudit, quod cum  flueret irriguum, non effluxit impletum.



AD HEBRAEOS.

    I. Filius meus es tu, ego hodie genui te.
    II. Minorasti eum paulo minus ab angelis
    III. Ubi enim testamentum, mors necesse est inter cedat testatoris.
    Iu. Fide obtulit Abraham Isaac, cum tentaretur.
    u. Lapidati sunt, secti sunt.





I.


Filius meus es tu, ego hodie genui te  Hodie hic eternitas, etc., ut in epistola 28  usque ad nomen filii eius, si nosti.



II.



Minorasti eum paulo minus ab angelis . Quod Apostolus de Christo exponit dictum, cum in natura diuinitatis sue maior esse angelis a nemine dubitetur. De quo dicit Apostolus ad Titum scribens, ut abnegantes impietatem, et secularia desideria, prudenter et iuste et pie uiuamus in hoc seculo, exspectantes beatam spem, et aduentum glorie magni Dei et Saluatoris nostri Iesu Christi, qui dedit pro nobis semetipsum . De quo alio loco Scriptura nostra dicit: Qui est, qui erat, quique uenturus est omnipotens . Si omnipotens, unde minor? Nam et illud omnipotens dicit iam post resurrectionem suam secundum Mattheum, Data est mihi  omnis potestas in celo et in terra . Quod si quis minorem putat accipientem eo qui dat, legat et de Christo per Apostolum dici: Cum tradiderit regnum Deo et Patri ; cum sic non possit esse pater sine regno, quod ei filius dicitur esse traditurus, sicut nec filius sine omni potestate quam sibi dicit datam in celo et in terra. De quo S. Paulus ad Colossenses, prohibens ne credamus secundum traditionem hominum, secundum elementa huius mundi, et non secundum Christum: Quoniam, inquit, in ipso habitat omnis plenitudo diuinitatis corporaliter .



III.


 Impleturus Redemptor noster sacramentum carnis assumpte, sicut eternus et piissimus pater, creatis a se redemptisque filiis spem indulte adoptionis aperiens, substantiamque nobis celestem ante diem sue mortis assignans, testamentum fecit, quo nos heredes ab his que largiebatur instituit, humana quidem comparatione, sed non humana necessitate, non amissurus quod filiis deputabat, sed habiturus magis filios cum hereditate quam scripserat. Testamentum hoc appellamus testamentum nouum. In quo exheredatis omnibus, solus heres instituitur populus Christianus. Non autem iuxta terrenum morem hereditas ista diuiditur, nec corruptibili distributione in plures dispersa tenuatur. Omnes recepit, omnes inuitat: nec de portione tenentum tollitur  quod aliis nascentibus deputetur. Crescat quantum uult, et multiplicetur renascendi cupida filiorum uoluntas, omnibus se incontaminatam reseruat hereditas. Sed istud testamentum nouum uetere suppleto ordine suo agitur, et totius firmitatis mysteriis celebratur. Quod ipse ineffabilis redemptor noster, adhibitis  ualde idoneis testibus, discipulis suis, conscripsit traditus, signauit passus, aperuit suscitatus. Et quia cuncta rite peracta sunt, merito apostolus Paulus dicit: Quod hominis confirmatum testamentum nemo irritum facit, aut superordinal , id est mutat. Agnoscamus nunc fideliter summam hereditatis indepte. Illud est uidelicet quod cenantibus apostolis eterni libaminis ordinem consecrauit. Itaque uidemus, quod nichil nobis de substantie plenitudine minuit, qui quod pro nobis assumpsit, totum nobis reliquit. Alii heredibus suis sua tribuunt, ille semetipsum, id est carnem uel sanguinem corporis sui.



Iu.


 Uniuersis igitur ferte que sumitis. Quod mense apposui, mundo transmisi: calix quem uos gaudetis gustasse, cunctorum est. Noui et eterni testamenti paucos testes adhibuit, multos heredes. Nulla tamen sortis conditio admittit alienum. Certos quosque recipit celestis cognitio: populus est quidem adoptione, sed unicus.



u.


Ille quondam patriarcharum maximus pater , qui immolandum filium iussus offerre, uiriliter presumpsit, nec maiestati hominem posse resistere, nec pietati preceptum parricidii conuenire. Et tamen, cum mysterii ignoraret euentum, altari filium quasi iugulaturus imposuit: unum certissime  tenens, si huius hostie Deo irreuocabilem libuisset tenere sententiam, non homicidium, sed sacrificium fore quod obedientia commisisset.



uI.


Nos magis instruunt isti prophete, et infirmitatem nostram quasi sub sue impatientie sermonibus consolantur. Illorum porro patientiam testantur multiplices in infirmitate uirtutes. Quorum ut uel paucissimos, propter istum qui dolet iustum ab impio deuorari, exempli gratia proferamus, probat hoc de Ieremia gloriosior in captiuitate libertas, neque per ligamen corporis licentia uincta sermonis. Probat Esaias, quem ob preconium ueritatis, diuaricante serra obtusis dentibus, doloribus acutis, seuiens ciuicus  furor, quantum ad penam mortaliter torsit, tantum ad gloriam uitaliter occidit. Cumque uictore defuncto, uictus superstes doleret, per laniatam carnem mentem nequiuisse lacerari, cum multas membrorum partes quas disiunxerat numeraret, plus quam unam fidem inuenire non potuit.


  Ex dictis Patrum diuersis catholicorum. Hec Lugdunensis Florus collegit in unum.



[PeMATUM DE MOSAICAE HISTORIAE GESTIS LIBRI QUINQUE.]





ALCIMI ECDICII AuITI [a 2Kb] PeMATUM DE MOSAICAE HISTORIAE GESTIS LIBRI QUINQUE. *



PROLOGUS.


[1 1Kb] Domino sancto in Christo piissimo ac beatissimo Apollinari episcopo Alcimus Ecdicius Auitus frater.

Nuper quidem, paucis homiliarum mearum in unum corpus redactis, hortatu amicorum discrimen editionis intraui. Sed adhuc te maiora suadente, in cothurnum petulantioris audacie edurata fronte procedo. Iniungis namque, ut si quidquam de quibuscunque causis metri lege conscriptum est, sub professione opusculi uestro nomini dedicetur. Recolo equidem nonnulla me uersu dixisse: adeo ut si ordinarentur, non minimo uolumine stringi potuerit epigrammatum multitudo. Quod dum facere seruato causarum uel temporum ordine meditarer, omnia  pene in illa notissime perturbationis necessitate dispersa sunt. Que quoniam singillatim aut requiri difficile, aut inueniri impossibile foret, abieci ea de animo meo, quorum mihi uel ordinatio saluorum, uel dispersorum reparatio dura uideretur. Aliquos sane libellos apud quemdam familiarem meum postea reperi: qui licet nominibus propriis titulisque respondeant, et alias tamen causas inuenta materie opportunitate perstringunt. Hi ergo, quia iubes, etsi obscuri sunt opere meo, tuo saltem nomine illustrabuntur. Quanquam quilibet acer ille doctusque sit,  si religiosi propositi stylum non minus fidei quam styli lege seruauerit, uix aptus esse pemati queat. Quippe cum licentia mentiendi, que pictoribus ac petis eque conceditur, satis procul a causarum serietate pellenda sit. In seculari namque uersuum opere condendo, tanto quis peritior appellatur, quanto elegantius, imo, ut uere dicamus, ineptius falsa texuerit. Taceo iam uerba illa uel nomina, que nobis nec in alienis quidem operibus frequentare, ne dicam in nostris conscribere licet: que ad compendia petarum, aliud ex alio significantia plurimum ualent. Quocirca secularium iudicio, qui aut imperitie aut ignauie dabunt, non uti nos licentia petarum, plus arduum quam fructuosum opus aggressi, diuinam longe discreuimus ab humana existimatione  censuram. Quoniam in asserendis quibusque rebus, uel etiam prout suppetit explicandis, si quacunque ex parte peccandum est, salubrius dicente clerico non impletur pompa quam regula, et tutius artis pede quam ueritatis uestigio claudicatur. Non enim est excusata perpetratione peccati libertas eloquii. Nam si pro omni uerbo otioso quod locuti fuerint homines, rationem redhibere cogentur , agnosci in promptu est, illud periculosius ledere, quod tractatum atque meditatum et antepositum uiuendi legibus, loquendi lege presumitur.



LIBER PRIMUS. DE INITIO MUNDI.


    Quidquid agit uarios humana in gente labores,
Unde breuem carpunt mortalia tempora uitam,
uel quod polluti uitiantur origine mores,
Quos aliena premunt priscorum facta parentum,
Addatur quanquam nostra de parte reatus,
 Quod tamen amisso dudum peccatur honore,
Ascribam tibi, prime pater, qui semine mortis
Tollis succidue uitalia germina proli.
Et licet hoc totum Christus persoluerit in se,
Contraxit quantum percussa in stirpe propago:
 Attamen auctoris uitio, qui debita lethi
Instituit, morbosque suis ac funera misit,
uiuit peccati moribunda in carne cicatrix.
   Iam Pater omnipotens librantis pondere uerbi
Undique collectis discreuerat arida lymphis,
Littoribus pontum constringens, flumina ripis:
Iam proprias pulchro monstrabat lumine formas,
Obscuro sedente die, uarioque colore
Plurima distinctum pingebat gratia mundum.
Temporibus sortita uices tum lumina celo
Fulsere alterno solis luneque meatu.
Quin et sidereus nocturno tempore candor
Temperat horrentes astrorum luce tenebras
Actutum suaui producens omnia fetu,
Pulchra repentino uestita est gramine tellus.
 Accepere genus sine germine iussa creari,
Et semen uoluisse, fuit. Sic ubere uerbi
Frondescunt silue; teneris radicibus arbor
Durauit uastos paruo sub tempore ramos.
   Protinus in uarias animalia multa figuras
Surgunt, et uacuum discurrunt bruta per orbem;
Elate in altum uolucres, motuque citato
Pendentes secuere uias, et in ere sudo
Prepetibus librat membrorum pondere pennis.
Post etiam clausi uasto sub gurgite pisces
Respirant lymphis, flatusque sub equore ducunt.
Queque negant nobis, illis adut humida uitam.
Nec minus in pelago uiuiscont grandia cete,
Accipiuntque cauis habitacula digna latebris:
Et que monstra solet rarus nunc prodere pontus,
 Aptat ad informes condens solertia formas.
Quodque hominum falso credit mens nescia fedum,
Per propriam speciem natura iudice pulchrum est.
   Ergo ubi completis fulserunt omnia rebus,
Ornatuque suo perfectus constitit orbis,
Tum Pater omnipotens eterno lumine letum
Contulit ad terras sublimi ex ethere uultum,
Illustrans quodcunque uidet: placet ipsa tuenti
Artifici factura suo, laudatque Creator
Dispositum pulchro quem condidit ordine mundum.
Tum demum tali sapientia uoce locuta est:
En preclara nitet mundano machina cultu;
Et tamen impletum perfectis omnibus orbem
Quid iuuat ulterius nullo cultore teneri?
Sed ne longa nouam contristent otia terram,
 Nunc homo formetur, summi quem tangat imago
Numinis, et nostram, celso donatus honore,
Induat interius formosa in mente figuram.
Hunc libet erectum uultu preponere pronis,
Qui regat eterno subiectum federe mundum,
Bruta domet, legem cunctis ac nomina ponat,
Astra notet, celique uias et sidera norit;
Discat et inspectis discernere tempora signis:
Subiiciat pelagus seuum, ingenioque tenaci
Possideat quecunque uidet; cui bestia frendens
Seruiat, et posito discant mansueta furore
Imperium iumenta pati, iussique ligari
Festinent trepidi consueta in uincla iuuenci.
Quoque magis natura hominis sublimior exstet,
 Accipiat rectos in celum tollere uultus:
Factorem querat proprium, cui mente fideli
Impendat famulam longeuo in tempore uitam.
   Hec ait, et fragilem dignatus tangere terram,
Temperat humentem consperso in puluere limum,
Moliturque nouum diues sapientia corpus.
Non aliter quam nunc opifex cui artis in usu est
Flectere laxatas per cuncta sequacia ceras,
Et uultus implere manu, seu corpora gypso
Fingere, uel segni speciem componere massa,
Sic Pater omnipotens uicturum protinus aruum
Tractat, et in lento meditatur uiscera ceno.
Hinc arcem capitis sublimi in uertice signat,
Septiforem uultum rationis sensibus aptans,
Olfactu, auditu, uisu, gustuque potentem.
 Tactus erit solus, toto qui corpore iudex
Sentiat, et proprium spargat per membra uigorem.
Flexilis arctatur recauo sic lingua palato,
Pressus ut in camera pulsantis uerbero plectri
Percusso resonet modulatus in ere sermo.
Exin succiduum porrecto in corpore pectus
Spargit ramosas post brachia fortia palmas.
Succedit stomacho medius, qui tegmine molli
Inter utrumque latus foueat uitalia, uenter.
Diuiduam partem femur excipit, aptius ut se
Alternus moueat duplicato poplite gressus.
At parte ex alta, fingit quam conditor unus,
Occipiti submissa suo descendere ceruix
Incipit, et uastos compagibus addere neruos.
Spina rigens crebris inter commercia nodis
 Diffundit duplicem costarum ex ordine cratem.
Pars interna nouos uite formatur ad usus,
Naturale parant tegmen uitalia cordi,
Massaque congestis pendens absconditur extis.
Additur his tenui pascendus ab ere pulmo,
Qui concepta trahens fenti spiramina flatus,
Accipiat reddens, reddat quas sumpserit auras,
Inque uicem crebro pellatur anhelitus haustus.
Dextra tenet iecoris uegetandum sanguine fontem,
Quo clausum uene spargunt per uiscera flumen.
Lienis leuum sortitur regula partem,
Qua crines perhibent unguesque recrescere sectos,
Nec concisa dolent: hinc nunc augmenta resumunt
Que uiuunt sensuque carent in corporis usu.
   Postquam perfecte iacuit nouitatis imago,
 Formatumque lutum speciem peruenit in omnem:
uertitur in carnem limus, durataque molles
uisceribus mediis traxerunt ossa medullas.
Inseritur uenis sanguis, uiuoque colore
Inficit ora rubor: toto tum corpore pallor
Pellitur, et niueos depingit purpura uultus.
Inde ubi perfectis consuescit uiuere membris
Totus homo, et sumant calefacta ut uiscera solam
Exspectant animam, puro quam fonte creator
Promat, et erectos recturam mittat in artus.
Lenem perpetuo flatum profundit ab ore,
Inspiratque homini: quem protinus ille receptum
Attrahit, et crebri discit spiraminis auras.
   Postquam nascentem solers prudentia sensum
 Imbuit, et puro rationis lumine fulsit,
Surgit, et erectis firmat uestigia plantis.
Tum uarias mundi species, celique figuras
Mirantem, tali compellat uoce Creator:
Hec que mundanis cernis pulcherrima rebus
Incrementa nouis, ornatum tensa per orbem,
Solus habe, totisque prior dominare fruendo.
Tu mihi, cuncta tibi famulentur: maximus ordo est,
Te parere pio qui subdidit omnia patri.
Non species ulle, nec numina uana colantur,
Non si quid celo sublime nouumque coruscat,
Non que uel terris uiuunt formata, uel undis,
Nec quod forte premens prohibet natura uideri.
Usibus ista tuis, non cultibus, esse memento:
Precellens factis factorem pronus adora.
    Interea sextus noctis primordia uesper
Rettulit, alterno depellens tempore lucem;
Dumque petunt dulcem spirantia cuncta quietem,
Soluitur et somno laxati corporis Adam,
Cui Pater omnipotens pressum per corda soporem
Iecit, et immenso tardauit pondere sensus,
uis ut nulla queat sopitam soluere mentem.
Non si forte fragor securas uerberet aures,
Nec si commoto celum tunc intonet axe,
Sed nec pressa manu rupissent membra quietem.
Tum uero cunctis costarum ex ossibus unam
Subducit leuo lateri, carnemque reponit.
Erigitur pulchro genialis forma decore,
Inque nouum subito procedit femina uultum.
Quam Deus eterna coniungens lege marito,
 Coniugii fructu pensat dispendia membri.
   Istius indicium somni mors illa secuta est,
Sponte sua subiit sumpto quam corpore Christus.
Qui cum passurus ligno sublimis in alto
Penderet nexus, culpas dum penderet orbis,
In latus extensi defixit missile lictor.
Protinus exsiliens manauit uulnere lympha,
Qua uiuum populis iam tum spondente lauacrum,
Fluxit martyrium signans et sanguinis unda.
Inde quiescenti gemina dum nocte iaceret,
De lateris membro surgens Ecclesia nupsit.
   Principio rector tanti sacrare figuram
Disponens uincli, nectit connubia uerbo:
uiuite concordi studio, mundumque replete,
Crescat longeuum felici semine germen:
 Non annis numerus, uite nec terminus esto.
Progeniem sine fine dedi, quam tempore toto
Aspicies, generi primus qui poneris auctor.
Pronepos eductos spargens per secla nepotes
uiuentes numeret proauos, inque ora parentum
Ducant annosi natorum pignora nati.
   Tum lex coniugii, toto uenerabilis euo,
Intemerata suo seruabitur ordine cunctis.
Femina persistat de uiscere sumpta uirili,
Coniugio seruare fidem; nec separet alter
Quod iungit sociatque Deus; patremque relinquat
Et matrem iusto constrictus amore maritus.
Ista parentales non rumpant uincula cure,
uita sed amborum carnem teneatur ad unam.
 Taliter eterno coniungens federe uota,
Festiuum dicebat hymen, castoque pudori
Concinit angelicum iuncto modulamine carmen.
Pro thalamo paradisus erat, mundusque dabatur
In dotem, et letis gaudebant sidera flammis.
   Est locus eoo mundi seruatus in axe
Secretis, natura, tuis, ubi solis ab ortu
uicinos nascens aurora repercutit Indos.
Hic gens ardentem celi subteriacet axem,
Quam candor feruens albenti ex ethere fuscat.
His semper lux pura uenit, celoque propinquo
Natiuam seruant nigrantia corpora noctem.
Attamen in tetris splendentia lumina membris
Captiuo fulgore micant, uisuque nitente
Certior accrescit pullatis uultibus horror:
 Cesaries incompta riget, que crine supino
Stringitur, ut refugo careat frons nuda capillo.
Sed magnum nostros quidquid defertur ad usus,
His totum natura dedit telluris opime.
Quidquid odoratum pulchrumque allabitur, inde est
Concolor his ebeni piceo de fomite ramus
Surgit, et hic, eboris munus que porrigit orbi,
Informis pulchros deponit bellua dentes.
Ergo ubi transmissis mundi caput incipit Indis,
Quo perhibent terram confinia iungere celo,
Lucus inaccessa cunctis mortalibus arce
Permanet, eterno conclusus limite, postquam
Decidit expulsus primeui criminis auctor,
Atque reis digne felici a sede reuulsis,
Celestes hec sancta capit nunc aula ministros.
 Non hic alterni succedit temporis unquam
Bruma, nec estiui redeunt post frigora soles,
Excelsus calidum cum reddit circulus annum,
uel densante gelu canescunt arua pruinis.
Hic uer assiduum celi clementia seruat:
Turbidus Auster abest, semperque sub ere sudo
Nubila diffugiunt iugi cessura sereno.
Nec poscit natura loci quos non habet imbres,
Sed contenta suo dotantur germina rore.
Perpetuo uiret omne solum, terreque tepentis
Blanda nitet facies; stant semper collibus herbe,
Arboribusque come; que cum se flore frequenti
Diffundunt, celeri confortant germina succo.
Nam quidquid nobis toto nunc nascitur anno,
Menstrua maturo dant illic tempora fructu.
 Lilia perlucent nullo flaccentia sole,
Nec tactus uiolat uiolas, roseumque ruborem
Seruans perpetuo suffundit gratia uultu.
Sic cum desit hiems, nec torrida ferueat estas,
Fructibus autumnus, uer floribus occupat annum.
Hic que donari mentitur fama Sabeis
Cinnama nascuntur, uiuax que colligit ales,
Natali cum fine perit, nidoque perusta
Succedens sibimet quesita morte resurgit:
Nec contenta suo tantum semel ordine nasci;
Longa ueternosi renouatur corporis etas,
Incensamque leuant exordia crebra senectam.
Illic desudans fragrantia balsama ramus
Perpetuum promit pingui de stipite fluxum.
 Tum si forte leuis mouit spiramina uentus,
Flatibus exiguis, lenique impulsa susurro,
Diues silua tremit foliis, ac flore salubri,
Qui sparsus late suaues dispensat odores.
Hic fons perspicuo resplendens gurgite surgit.
Talis in argento non fulget gratia, tantam
Nec crystalla trahunt nitido de frigore lucem.
Margine riparum uirides micuere lapilli,
Et quas miratur mundi iactantia gemmas,
Illic saxa iacent: uarios dant arua colores,
Et naturali campos diademate pingunt.
Eductum leni fontis de uertice flumen
Quattuor in largos confestim scinditur amnes.
Euphratem, Tigrimque uocant, qui limite certo
Longa sagittiferis faciunt confinia Parthis.
 Tertius inde Geon, Latio qui nomine Nilus
Dicitur ignoto cunctis plus nobilis ortu;
Cuius in Aegyptum lenis perlabitur unda,
Ditatura suam certo sub tempore terram.
Nam quoties tumido perrumpit flumine ripas
Alueus, et nigris campos perinundat arenis,
Ubertas taxatur aqua, celoque uacante
Terrestrem pluuiam diffusus porrigit amnis.
Tunc inclusa latet lato sub gurgite Memphis,
Et super absentes possessor nauigat agros.
Terminus omnis abest, equatur iudice fluctu
Annua suspendens contectus iurgia limes.
Gramina nota uidet letus subsidere pastor,
Inque locum pecorum uiridantis iugere campi
Succedunt nantes aliena per equora pisces.
 Ast postquam largo fecundans germina potu
Lympha maritauit sitientis uiscera terre,
Regreditur Nilus, sparsasque recolligit undas:
Fit fluuius pereunte lacu: tum redditur alueo
Pristina riparum conclusis fluctibus obex,
Donec diuiduum spargens per deuia finem
Gurgite septeno patulum percurrat in equor.
Sed cur dicatur tantum mundana latere
uertex Nile tuus? nam qui nesciris ab ortu,
Non solus, sed quartus eras, diffusus ab illo,
 Despicit excelso qui flumina cuncta meatu,
Ipsius atque pater pelagi supereminet omnes,
Quas montes, quas plana uomunt, quas nubila, lymphas.
Quartus Physon erit, quem possidet India Gangem,
Motus odorifero quoties qui uertice creuit,
Deciduas pulchro quas spargunt flumina luco
Prelambens furatur opes, et gurgite nostrum
Ducit in exsilium. Nam ripa largus utraque,
Amnibus ut nostris enodes ferre papyros,
Aut scirpos algasque leues deducere mos est,
Excrementa trahens magnus sic ditia Ganges
Hoc etiam donat mundo, quod proiicit alueo.
   Interea primi, summus quos iunxerat auctor,
In paradisiaca ponuntur sede parentes.
Tum rector tali proponit premia lege:
 O summum factoris opus, quos sola creauit
Nostra manus, nasci cum cetera uoce iuberem,
Aspicitis quanto pulcherrimus ubere lucus
Per multas famuletur opes? hec cuncta dabuntur
Ad uestros sine fine cibos, hinc esca petatur:
Sumite concessas fruges, et carpite poma.
Hic operis dulci studio secura quiescat
Deliciisque fruens longeuo in tempore uita.
Est tamen in medio nemoris quam cernitis arbor
Notitiam recti prauique in germine portans:
Huius ab accessu uetitum restringite tactum.
Nec uos forte premat temeraria discere cura
Quod doctor prohibet: melius nescire beatis
Quod quesisse nocet; testor quem fecimus orbem,
 Quod si quis uetitum presumpserit arbore pomum,
Audax commissum mortis discrimine pendet.
Non immensa loquor; facilis custodia recti est:
Seruator uitam, finem temerator habebit.
Accipiunt iuuenes dictum, letique sequuntur,
Spondentes cuncto seruandam tempore legem.
Sic ignara mali nouitas, nec conscia fraudis,
Incautas nulla tetigit formidine mentes.
At pater instructos sacrata in sede relinquens,
Letus in astrigeram celi se sustulit aulam.



LIBER SECUNDUS. DE ORIGINALI PECCATO.


    Utitur interea, uenturi nescia casus,
Libertas secura bonis, fruiturque beata
Ubertate loci. Largos hinc porrigit illis
Telius prompta cibos: fruticis quin altor opimi
 Sumitur assiduus tenui de cespite fructus.
At si curuati fecundo pondere rami
Mitia submittunt sublimi ex arbore poma,
Protinus in florem uacuus turgescere palmes
Incipit, inque nouis fetum promittere gemmis.
Iam si predulces delectat carpere somnos,
Mollibus in pratis, pictaque recumbitur herba.
Cumque uoluntati sacrum nemus offerat omnes
Delicias, opibusque nouis se prebeat amplum:
Sic epulas tamen hi capiunt, escamque requirunt,
 Compellit quod nulla fames, nec lassa fouendo
Indigus hortatur compleri uiscera uenter.
Et nisi concessum libuisset noscere pastum,
Esuriens ignota cibos non posceret ullos,
 Nullaque constantem fulcirent pabula uitam.
Corpora nuda uident, et mutua cernere membra
Non pudet, atque rudis fedum nil sentit honestas.
Non natura hominis, uitium sed causa pudori est;
Nam quecunque bonus formauit membra Creator,
Ut pudibunda forent, carnis post compulit usus.
Tunc mens intactos seruabat candida uisus,
Angelice qualis narratur gloria uite
Sidereas habitare domos; qualemque redemptis
Spondet reddendam mortis post tempora Christus:
 Queis neque coniugium cure nec federe turpi
Miscebit calidos carnalis copula sexus.
Cessabit gemitus, luxus, metus, ira, uoluptas,
Fraus, dolor, atque dolus, meror, discordia, liuor.
Nullus egens, nullus cupiens, sed pace sub una
Sufficiet cunctis sanctorum gloria Christus.
   His protoplastorum sensum primordia sacra
Continuere bonis, donec certamine primo
uinceret oppressos fallacem culpa per hostem.
Angelus hic dudum fuerat, sed crimine postquam
Succensus proprio, tumidos exarsit in ausus,
Se semet fecisse putans, suus ipse Creator
Quod fuerit, rabido concepit corde furorem,
Auctoremque negans, Diuinum consequar, inquit,
Nomen, et eternam ponam super ethera sedem,
 Excelso similis, summis nec uiribus impar.
Talia iactantem precelsa potentia celo
Iecit, et eiectum prisco spoliauit honore.
Quique creature prefulsit in ordine primus,
Primas uenturo pendet sub iudice penas.
Quandoquidem grauior talem sententia punit,
Quem mirum cecidisse putes? nam crimen acerbat
Auctor, in ignaro minor est peccante reatus,
Durius atque malum quod maior fecit habetur,
Sed quod uiuaces pretendit in abdita sensus,
Quodque futura uidet, rerumque arcana resignat,
Angelici feruens superest natura uigoris.
Horrendum dictu, signisque notabile monstrum.
Nam quidquid toto dirum committitur orbe,
Iste docet, scelerumque manus ac tela gubernat,
 Pugnat et occultus per publica crimina latro.
Et nunc sepe hominum, nunc ille in seua ferarum
uertitur ora, nouos uarians fallentia uultus.
Alitis interdum subito mentita uolantis
Fit species, habitusque iterum confingit honestos,
Apparens nec non pulchro ceu corpore uirgo,
Pertrahit ardentes obscena in gaudia uisus.
Sepe etiam cupidis argentum immane coruscat,
Accenditque animus auri fallentis amore,
Delusos fugiens uano phantasmate tactus.
Nulli certa fides constat uel gratia forme
Sed quo quemque modo capiat, teneatque nocendo
Opportuna dolis, clauseque accommoda fraudi,
Sumitur exterior simulata fronte figura.
Maior adhuc etiam seuo permissa potestas,
 Ut sanctum uincat; dudum collata creato
Sic natura ualet, rectam quam condidit auctor,
Sed post ad prauos subuersor transtulit usus.
   uidit ut iste nouos homines in sede quieta
Ducere felicem nullo discrimine uitam,
Lege sub accepta Domino famularier orbis,
Subiectisque frui placida inter gaudia rebus:
Commouit subitum zeli scintilla uaporem,
Excreuitque calens in seua incendia liuor.
uicinus tunc forte fuit, quo concidit alto,
Lapsus, et innexam traxit per prona cateruam.
Hoc recolens, casumque premens in corde recentem,
Plus doluit periisse sibi quod possidet alter.
 Tunc mixtus cum felle pudor sic pectore questus
Explicat, et tali suspiria uoce relaxat.
   Proh dolor, hoc nobis subitum consurgere plasma,
Inuisumque genus nostra creuisse ruina!
Me celsum uirtus habuit, nunc ecce reiectus
Pellor, et angelico limus succedit honori.
Celum terra tenet, uili compage leuata
Regnat humus, nobisque perit translata potestas.
Non tamen in totum periit: pars magna retentat
uim propriam, summaque cluit uirtute nocendi.
Nec differre iuuat; iam nunc certamine blando
Congrediar, dum prima salus, experta nec ullos
Simplicitas ignara dolos, ad tela patebit.
Et melius soli capientur fraude, priusquam
Fecundam mittant eterna in secula prolem.
 Immortale nichil terra prodire sinendum est:
Fons generis pereat, capitis deiectio uicti
Semen mortis erit; pariat discrimina lethi
uite principium; cuncti feriantur in uno;
Non faciet uiuum radix occisa cacumen.
Hec mihi deiecto tandem solatia restant.
Si nequeo clausos iterum conscendere celos,
His quoque claudentur: leuius cecidisse putandum est,
Si noua perdatur simili substantia casu,
Si comes excidii subeat consortia pene
Et quos preuideo nobiscum diuidat ignes.
Sed ne difficilis fallendi causa putetur;
Hec monstranda uia est, dudum quam sponte cucurri
 In pronum lapsus; que me iactantia regno
Depulit, hec hominem paradisi limine pellet.
Sic ait, et gemitus uocem clausere dolentis.
   Forte fuit cunctis animantibus altior astu,
Aemulus arguto callet qui pectore serpens:
Huius transgressor de cunctis sumere formam
Eligit, erium circumdans tegmine corpus,
Inque repentinum mutatus tenditur anguem:
Fit longa ceruice draco, splendentia colla
Depingit maculis, teretisque uolumina dorsi
Asperat, et squamis per terga rigentibus armat.
Qualis uere nouo, primis cum mensibus estas
Premittit letos post frigora pigra tepores,
Euadens ueterem reparatis motibus annum,
Et siccum nitido discingens corpore tegmen,
 Procedit coluber, terrarumque abdita linquens,
Prefert terribilis metuendum forma decorem.
Dira micant oculi: tum lumine uisus acuto
Letior optatum discit consuescere solem.
Nunc simulat blandum, crebro ceu carmine fauces
Ludunt, et trifidam dispergunt guttura linguam.
   Ergo ut uipeream malesuada fraude figuram
Induit, et totum fallax processit in anguem,
Peruolat ad lucem; nam forte rubentia leti
Carpebant iuuenes uiridi de palmite mala.
Tum ueritus serpens, firma ne mente uirili
Non queat iniecto subuertere corda ueneno,
Arboris erecte spiris reptantibus alto
Porrigitur, tractumque suum sublimibus equans,
 Auditum facilem leni sic uoce momordit.
O felix, mundique decus pulcherrima uirgo,
Ornant quam roseo prefulgens forma pudore,
Tu generi uentura parens, te maximus orbis
Exspectat matrem: tu prima et certa uoluptas
Solamenque uiri, sine qua non uiueret ipse,
Ut maior, sic iure tuo subiectus amori
Predulcis coniux, reddes cui federe prolem.
uobis digna datur paradisi in uertice sedes,
uos subiecta tremit famulans substantia mundi:
Quod celum, quod terra creat, quod gurgite magno
Producit pelagus, uestros confertur in usus.
Nil natura negat, datur ecce in cuncta potestas.
Non equidem inuideo, miror magis: ut tamen una
Contineat liber dulci super arbore tactus,
 Scire uelim quis dira iubet, quis talia dona
Inuidet, et rebus ieiunia miscet opimis.
Hec male blanditam finxerunt sibila uocem.
Quis stupor, o mulier, mentem caligine clausit
Cum serpente loqui? uerbum committere bruto
Non pudet, ut uestram presumat bellua linguam,
Et monstrum pateris, responsumque insuper addis?
   Ergo ubi mortiferum seductilis Eua uenenum
Auribus accipiens cladi consensit inique,
Tunc ad serpentem uano sic ore locuta est.
Suauibus o pollens coluber dulcissime dictis,
Non, ut rere, Deus nobis ieiunia suasit,
Nec prohibet largo curari corpora pastu.
Ecce uides epulas totus quas porrigit orbis:
Omnibus his licito genitor promptissimus uti
 Prestitit, et totas uite laxauit habenas.
Hec sola est nemoris medii quam perspicis arbor
Interdicta cibis, hec tantum tangere poma
Non licitum, diues presumit cetera uictus.
Nam si libertas temerarit noxia legem,
Iurans terribili predixit uoce Creator,
Quadam nos statim luituros morte reatum.
Quid uocitet mortem tu nunc, doctissime serpens,
Pande libens, quoniam rudibus non cognita res est.
   Callidus inde draco, et lethi tum sponte magister,
Interitum docet, et captas sic fatur ad aures.
Terroris uacuum formidas femina nomen.
Non ueniet uobis rapide sententia mortis:
Sed pater inuisus sortem non contulit equam,
Nec uos scire dedit, sibimet que summa reseruat.
 Quid iuuat ornatum comprendi aut cernere mundum,
Et cecas misero concludi carcere mentes?
Corporeos pariter sensus, oculosque patentes
Sic brutis natura creat, sol omnibus unus
Seruit, et humano non distat bellua uisu.
Consilium mage sume meum, mentemque supernis
Insere, et erectos in celum porrige sensus.
Namque hoc quod uetitum formidas tangere pomum;
Scire dabit quecunque pater secreta reponit.
Tu modo suspensos tantum ne contine tactus,
Ne captiua diu frenetur lege uoluptas.
Namque ubi diuinum libaueris ore saporem,
Mox purgata suo facient te lumina uisu
Aequiparare deos, sic sancta ut noxia nosse,
 Iniustum recto, falsum discernere uero.
   Talia fallaci spondentem dona susurro
Credula submisso miratur femina uultu.
Et iam iamque magis cunctari ac flectere sensum
Incipit, et dubiam letho plus addere mentem.
Ille ut uicino uictam discrimine sensit,
Atque iterum nomen memorans arcemque deorum,
Unum de cunctis lethali ex arbore malum
Detrahit, et suaui pulchrum perfundit odore,
Conciliat speciem, nutantique insuper offert.
Nec spernit miserum mulier male credula munus.
Sed capiens manibus pomum lethale retractat.
Naribus interdum labiisque patentibus ultro
Iungit, et ignorans ludit de morte futura.
   O quoties ori admotum compuncta retraxit,
 Audacisque mali titubans sub pondere dextra
Cessit, et effectum sceleris tremefacta refugit!
Diis tamen esse cupit similis, serpitque uenenum
Ambitione nocens; rapiunt contraria mentem,
Hinc amor, inde metus; pulsat iactantia legem,
Interdumque etiam lex subuenit; estuat anceps
Diuidui cordis dura inter prelia fluctus.
Nec tamen incentor desistit fallere serpens;
Ostentatque cibum dubie, queriturque morari.
Et iuuat in lapsum pendentis prona ruine.
   Ut tandem uicte grauior sententia sedit,
Aeternam tentare famem per criminis escam,
Serpentem satiare cibo quem sumeret ipsa,
Annuit insidiis, pomumque uorata momordit.
Dulce subit uirus, capitur mors horrida pastu.
 Continet hic primum sua gaudia callidus anguis,
Dissimulatque ferum uictoria seua triumphum.
   Ignarus facti diuersa parte reuertens
Adam diffusi letus per gramina campi
Coniugis amplexus atque oscula casta petebat.
Occurrit mulier, cui tunc audacia primum
Flabat femineos animosa in corda furores.
Et sic orsa loqui, semesum namque gerebat
Asseruans misero pomum exitiale marito.
Sume cibum dulcis uitali ex germine coniux,
Quod similem summo faciet te forte Tonanti,
Numinibusque parem; non hoc tibi nescia donum
Sed iam docta fero; primus mea uiscera gustus
Attigit, audaci dissoluens pacta periclo.
Crede libens, mentem scelus est dubitasse uirilem
 Quod mulier potui; precedere forte timebas;
Saltem consequere, atque animos attolle iacentes.
Lumina cur flectis? cur prospera uota moraris?
uenturoque diu tempus furaris honori?
   Hec effata dabat uicture fercula mortis,
Intereunte anima lethum dum crimina pascunt.
Accipit infelix malesuadi uerba susurri,
Inflexosque retro deiecit ad ultima sensus.
Non illum trepidi concussit cura pauoris,
Nec quantum gustu cunctata est femina primo;
Sed sequitur uelox, misereque ex coniugis ore
Constanter rapit inconstans dotale uenenum.
Faucibus et patulis inimicas porrigit escas.
uix uno pomum libarat succida morsu
 Ingluuies, summumque dabat uix esca saporem:
Ecce repentinus fulgor circumstitit ora,
Lugendoque nouos respersit lumine uisus.
Non cecos natura dedit, nec luminis usu
Priuatam faciem peperit perfectio forme.
Nunc mage cecus eris, cui iam non sufficit illud
Noscere, quod tantus uoluit te nosse creator.
Ad uitam uobis cernendi facta facultas:
uos etiam lethum uestra sed sponte uidetis.
Tum patuisse gemunt oculos; nam culpa rebellis
Fulsit, et obscenos senserunt corpora motus.
Tunc primum nudos  pudor circumspicit artus.
Erubuit proprie iam mens sibi conscia culpe,
Regnauitque suis carnis lex indita membris.
    Namque hinc posteritas uitiato germine duxit
Artibus illicitis cognoscere uelle futura,
Arcanisque sacris tardos immittere sensus,
Edita uel celo, uel tetro mersa profundo
Rimari, et cautas nature irrumpere leges.
Querere nunc astris quo quisquam sidere natus,
Prospera quam ducat restantis tempora uite,
Dissimilem paribus prouentum discere signis.
Nec non et geminos uno sub tempore fusos.
Quos indiscretus luci produxerit ortus,
Motibus aduersis uaria sub sorte notare.
Indigetes quosdam stellis ascribere diuos,
Iunior antiquis etas quos pretulit astris;
Atque infernali iam dudum nocte sepultis
uana per immensum disponere nomina celum.
    Iam magicam digne ualeat quis dicere fraudem,
Occultas tacito tentantem pectore uires,
Diuinis iungi uirtutibus et cupientem?
Legifer ut quondam uates, sub rege superbo,
Dum noua monstraret iussi miracula signi,
Commouit liuore magos ut talia tentent,
Accumulentque suas zelo feruente ruinas.
Illis suppeteret recta si forte potestas,
Demere, non etiam festinent addere monstra.
Aemula sed signis tantum, non uiribus equa,
Quod remouere nequit, duplicauit iustius ira.
Hinc est laudato quod possunt carmine Marsi,
Cum tacita seuos producunt arte dracones
Absentes et sepe iubent confligere secum.
Tunc ut quisque grauem bello presenserit hydrum,
 Aspidis aut dure clausas cognouerit aures,
Concutit interius secreti carminis arma:
Protinus et lassis uerbo luctante uenenis,
Mox impune manu coluber tractatur inermis
Et morsus tantum, non uirus, in angue timetur.
Interdum perit incantans, si callida surdus
Adiuratoris contempsit murmura serpens.
Hoc quoniam de matre trallunt, et origine prima,
Anguinee fraudis quod sic lingueque periti,
Mutua per speciem reddunt commercia fandi.
Nec minus his pulsat contraria cura salutis,
Angit prescitus ducti quos terminus eui;
Cum tamen eductas infernis sedibus umbras
Colloquium miscere putent, et nota referre.
 Spiritus erroris sed qui bacchatur in illis,
Ad consulta parat uanis responsa figuris.
Et ne porrecto dicantur singula uerbo
Presenti illusus, damnabitur ille perenni
Iudicio, quisquis uetitum cognoscere tentat.
   Nec iam sola fuit scrutatrix Eua malorum:
Dicam nunc aliam, tali que peste laborans,
Et coniuncta uiro, proprium non uicerit Adam.
Peccandi quasdam feruor succenderat urbes,
Ciuica permittens laxatis crimina frenis.
Incestus pro lege fuit, totumque libido
Ius habuit, regni sedem metata uoluptas
Indigenas populos domina sub carne tenebat:
Et scelerum studio, fida quod plebe local
Dudum parendi promptis respublica iussit,
 Abstinuisse nefas, et non peccasse pudendum
Credebant omnes, facinus quos iunxerat unum.
Talibus offensus iudex atque arbiter orbis
Cum fureret, flammasque loco finemque pararet,
Quemdam dissimilem cunctis, tectoque latentem,
Qui tunc forte fuit propria peregrinus in urbe,
Atque inter multos solum sic alloquitur Loth:
Oppida lasciuo iam dudum plena furore
Respergunt celum maculis, nostrasque fatigant
Quamuis obstructas scelerum clamoribus aures.
Imminet exitium, tellus succensa reatu
Ignibus ardebit, restinguet fulminis imber
Que non exstinxit feruentia crimina fletus.
Ipsa in perpetuas soluetur terra fauillas,
Que uiuos cineres et post incendia seruans,
 Sicque solum fingens, leuiter si calce teretur,
Ad minimum fugiens discedet pallida tactum.
Tu nunc linque domum, perituras desere terras
Et rea cum dignis subsidant arua colonis.
Nec tete impendens lethum coniunxerit illis,
Non iunxit quos uita. Tibi solatia coniux
Prebeat, hac tantum socia contentus abito.
Accelerate fugam, tendatur tramite recto,
Neu subuertendas quisquam respexerit urbes.
uos nescite malum; penas quicunque subibit
Aspiciat, mortisque sue spectacula secum
Qui meruere ferant: saluandis terror abesto.
Hec Pater; ast illi properant abscedere terra,
Inciduntque moras, crudeliaque arua relinquunt.
   Ceperat obduci uictum caligine densa,
 Atque ignota prius demittere murmura celum.
Nec sic ut tonitru crebro cum percitus ether
Ostentat pauidis innoxia fulmina terris.
Sed prorsus finale malum stridore minaci
Tetra per erios mittebant signa tumultus.
Tendebant moniti simul, et mandata tenentes
Concessam rectis ad sedem uultibus ibant.
Callidus alta petens sed qui subuerterat Euam
Serpens, femineam consuetus tangere mentem,
Hic quoque formidans animum tentare uirilem,
Coniugis inspirat uotis, ut nosse ruinas
uellet, et euasas uisu deprendere clades.
O demens animi, cui iam non sufficit unam
Succubuisse dolo: caruit iam parte bonorum
 Que mala cognouit: si non exempla priorum
Terrent, exemplum fies; nostroque timori
uel post te pereat secreti dira cupido.
Illicitum quod scire fuit, uetitumque tueri,
Respicies tantum nec narratura uidebis.
   Ergo ubi maiorem uicina ex urbe tumultum
Accepit mulier, uultum deflexa retortum,
uix primo in uisu restrictis motibus hesit,
Cernere desistens cum ceperat; inde gelato
Sanguine marmoreus perfudit uiscera torpor;
Diriguere gene, pallor nouus inficit ora.
Lumina non clausit, non saltem concidit illo
Pondere quo pulsant demissa cadauera terram;
Sed stetit horrendo perlucens massa nitore,
Seruauitque suam species decepta figuram.
 Nec facile ut nosses, uitrum, lapis, anne metallum
Succedens homini, si non sal fauce notetur.
Ex tunc insipido mulier preuenta reatu
Plus salsum sine mente sapit, que pungere sensus,
Exemplique potest salibus condire uidentes.
Hoc tamen hic magnum, quod non inflectitur iste,
Nec sequitur sociam, fortis nec uincitur Adam.
 Credo equidem melius, quod non occurrerit uxor
Enarrare uiro: nam si comperta referret,
Forsan et hunc uisu suasisset temnere iussa,
Ceu proprium gustu fecit primeua uirago:
Que postquam sese pariter comitemque fefellit,
Et nondum natam percussit uulnere prolem;
Tum uictor serpens certamine letus ab ipso,
Puniceam crispans squamoso in uertice cristam,
Iam non dissimulans quem presserat arte triumphum,
Acrior insultat uictis, et talibus infit:
En diuina manet promisse gloria laudis.
Quidquid scire meum potuit, iam credite uestrum est,
Omnia monstraui, sensumque per abdita duxi,
Et quodcunque malum solers natura negabat,
Institui, dextrisque dedi coniungere leuam.
 Isthinc perpetua uosmet mihi sorte dicaui.
Nec Deus in uobis, quanquam formauerit ante,
Iam plus iuris habet; teneat quod condidit ipse,
Quod docui mecum est: maior mihi portio restat.
Multa Creatori debetis, plura magistro.
Dixit, et in media trepidos caligine linquens,
Confictum periit linquens per nubila corpus.



LIBER TERTIUS. DE SENTENTIA DEI.


    Tempus erat quo sol medium transcenderat axem,
Pronus et excelsi linquens fastigia centri,
uicina iam nocte leues premiserat auras.
Illis sed maior curarum uoluitur estus,
 Feruentesque tenent male conscia corda dolores.
Utque pudor capto detorsit lumina sensu,
Reppulit et miseros alterno a corpore uisus,
Nec iam secura prestatur luce tueri
Signatam fixo peccati stigmate carnem,
Indumenta petunt, foliis ut mollibus ambo
Membra tegant, nudumque malum de ueste patescat.
   Umbrosis propter stabat ficulnea ramis,
Frondentes diffusa comas, quas protinus Adam,
Humentem capiens raso de cortice librum,
Assuit, et uiridi solatur ueste ruborem.
Induitur simili mulier lacrymabilis arte, et
Quos pauit misero fallax insania pomo,
uestiuit folio; seua quos arbore nudos
Reddidit, hos grauius tenui super arbore texit.
 Et tamen adueniet tempus, cum crimina ligni
Per lignum sanet, purgetque nouissimus Adam,
Materiamque ipsam faciat medicamina uite,
Qua mors inualuit: letho delebere lethum.
Aereus excelso pendebit stipite serpens,
Cumque uenenatum simulauerit, omne uenenum
Purget, et antiquum perimat sua forma draconem.
   Interea genitor uiridis per mollia luci
Rorantes sudo capiebat ab ere uentos.
Protinus attonitis senserunt auribus ambo
Presentem Dominum: tristi tum luce perosam
Expauere diem detecto in crimine testem.
Illos nam uastis specubus si forte barathrum
Panderet, aut subitum tellus monstraret hiatum,
 Non pigeat prono trepidos descendere saltu;
Et si suppeteret iam tum sententia lethi,
Hanc etiam reparet solandi cura pudoris.
Seu flammis lymphisue darent, uel pectora ferro
 Appeteret uindex crudeli uulnere dextra.
Sic miseri mortem, nondum discrimine notam,
Cum primum meruere, uolunt; exordia finem
Signant, et similes predicunt adfore luctus,
Ultima cum mundi senium consumpserit etas,
Cumque repentinus percusserit omnia fulgor
Celorum, clangente tuba, qua nuntius ante
Iudicis aduentu concussum terreat orbem:
Tunc cum sinceros pastor discreuerit agnos,
Hedis disparibus diuersa in parte locatis,
Per medium dirimente chao, quod fluctibus implet
Sulphureis uoluens undosa incendia gurges,
Flammarum stagnante lacu, quo feruida quondam
Dicitur attracto nubes Sodomitica nimbo
Guttatim sparsum fudisse in crimina fulmen,
 Cum plueret nox tetra focos, celoque caduce
Aera per calidum stillarent undique mortes.
Taliter ignifero missi de fonte gehenne
Fluxerunt tristes aliena in secula riui.
At quos terribili iudex decreuerit hora
uiuere post mortem, penaque ardore perenni,
Subtrahet optato grauior sententia letho:
Cumque foret melius, dispersis corpora membris
Carpere perpetuum dura sub morte soporem,
Inuitos tamen urna uomet, queis sola uoluntas
Rursus posse mori, sensuque carcre dolendi.
Sed sic accipiet feruentis flamma camini,
Ambustura suas ut nunquam finiat escas.
   At primi interea iuuenes conamine casso
 Per deserta ruunt, tutoque abscondita furto
Facta putant, cecis optant latuisse tenebris.
Quid iuuat, infelix, oculos a iudice flecti?
Te iudex cernit: nolis cur ipse uidere,
Cum uideare palam? solem non fuscat amenum,
Si depressa grauem formidant lumina lucem,
Debilis et clarum uisus non sustinet orbem.
Tum sic terribili primum Deus increpat ore,
Atque ubi sit miserum noscens interrogat Adam.
Qui trepidam pauido producens pectore uocem,
uix hec pauca refert. Tuus, o Celsissime, terror
Mentibus insidens latebram tentare cegit.
Nam quia nuda forent inopertis corpora membris,
Erubui fateor, celumque per abdita fugi.
   Et quis, ait, subditum concussit corde pudorem?
 uisus et unde nouus? Nam te nec uellera dudum,
Nec contexta prius uelauit tegmine uestis.
Forma rudis, proprio melius contenta decore,
Iudice se placuit: sed postquam federe rupto
Interdicta tuus perstrinxit germina gustus,
Naturale tibi tegmen non sufficit unum.
Hactenus et nudis nunc denudata patescunt,
Arguit obscenus quia turpia corpora motus.
   Ille ubi conuictum claro se lumine uidit,
Prodidit et totum discussio iusta reatum,
Non prece submissa ueniam pro crimine poscit,
Non uotis lacrymisue rogat, nec uindice fletu
Precurrit meritam supplex confessio penam.
Iamque miser factus, nondum miserabilis ille est.
Erigitur sensu, timidisque accensa querelis
 Fertur in insanas laxata superbia uoces.
Heu male perdendo mulier coniuncta merito!
Quam sociam misero prima sub lege dedisti,
Hec me consiliis uicit deuicta sinistris,
Et sibi iam notum persuasit sumere pomum.
Ista mali caput est, crimen surrexit ab ista.
Credulus ipse fui, sed credere tu docuisti,
Connubium donans, et dulcia uincula nectens.
Atque utinam felix, que quondam sola uigebat,
Celebs uita foret, talis nec coniugis unquam
Federa sensisset, comiti non subdita praue.
   Hac igitur rigidi commotus mente Creator,
Merentem celsis compellat uocibus Euam.
Cur miserum labens traxisti in prona maritum?
Nec contenta tuo deceptrix femina casu,
 Sublimi sensum iecisti ex arce uirilem?
Illa pudens, tristique genas suffusa rubore,
Auctorem sceleris clamat decepta draconem,
Qui pomum uetito persuasit tangere morsu,
   Post hec finalem promit sententia legem,
Serpentemque reum prima sic uoce notauit.
Tu coluber, cuius peccauit femina fraude,
Errorisque uirum consortem reddidit ipsa,
Propter utrumque reus, pendes quod fecit uterque.
Nec tibi sublimi constabit pectore uertex,
Callida sed pronus per terram pectora uolues:
Utque fuga trepido sinuosa uolumina currant,
Non gressus sed lapsus erit, teque ipse sequeris
Flexibus, et spiras uiuentia uincula nectent.
 Tum propter suasam miserorum cordibus escam,
Tellurem captans, pastu uesceris inani;
Mensibus et certis supero depulsus ab orbe,
Inclusus terris communi sole carebis.
Inter cuncta replent que nunc animantia mundun
Auctor mortis eris, fies grauis omnibus horror.
Precipue infelix mulier, cum prole futura,
Sic inimicitias odio currente reponat,
Semina seminibus mandent ut uota nocendi.
Insistens semper pauide sectabere calcem;
Conterat illa caput, uictoremque ultima uincat.
   Post hec attonitam Iudex commotus in Euam,
At tu, que primam uiolasti femina legem,
Accipe succiduum uite quod restat in euum.
Imperium patiere tori, dominumque timebis
 Quem socium dederam: parebis subdita iussis.
Et curuata caput libitus assuesce uiriles.
Moxque ubi concipiens fetum presenserit aluus,
uentris onus gemitu testaberis, ac tibi clausum
Anxia crescentem portabunt uiscera fascem;
Donec transacto fastidia tempore complens,
Naturale malum partu sub uindice pendat
Producens uitam proles sic pena parentis.
Quid diuersa loquar post iam discrimina matris?
Nam cum preduro mulier confecta labore
Optatam sobolem tali produxeris ortu,
Lugebis uacuos nonnunquam orbata dolores.
   Interea trepidus iam dudum sustinet Adam,
Quid sibi terribilis tandem sententia seruet.
Cui pater, Attentis, inquit, nunc auribus et tu
 Accipe quid mereare, leuis quem femina uicit.
Impolluta prius pulchro sub germine tellus,
Non iam fida satis, nec puro semine simplex,
Pristina monstrabit corruptum terga per orbem,
Exemploque tuo semper tibi terra rebellans,
uepribus ac tribulis armata resistere discet.
Aut si frangenti cedens succumbet aratro,
uomeris et fixo mordaci dente subacta est,
Pinguia decipient mentito germine culta.
Nam pro triticeo lolium consurgere fructu,
Et fictas segetes, uacuasque dolebis auenas,
Sic uix extortum producent iugera panem,
Sudore assiduo nitens quem sumat egestas,
Illecebramque cibi penalis uindicet esca.
Aequalem brutis facient tibi pabula uitam,
 Et simul herbarum succos pastumque requirens.
Stercore consimili depressa grauabitur aluus.
Aerumnosa diu uoluetur talibus etas,
Donec prescriptum ponant tibi secula finem,
Et compacta luto soluantur tempore membra.
Limo formatus rursus redigeris in aruum.
Ante tamen proprium nati precurrere lethum
Conspicies, penasque tuas in prole uidebis,
Ut metuenda magis cernatur mortis imago;
Peccasse agnoscas quid sit, quid mortua fleri,
Quidue mori. Ac ne quid desit tibi forte malorum
Que castigandis corruptus parturit orbis,
Acrior immenso miscebitur ira dolori;
Nam cum prima tibi producent tempora natos,
 Liuor edax arcto certabit limite mundi:
Nec iam sufficiet uacuus qua tenditur orbis,
Totaque germanis stringetur terra duobus.
Alter in alterius consurget funera frater,
Telluremque nouam cognato sanguine tinget.
Exin posteritas, uarios passura labores,
Casibus in multis mortalia debita pendet,
Dum ueterem ductus dissoluat terminus orbem,
Decidat omne uigens, finisque redarguat orta.
Audierat, motumque dedit conterrita tellus.
   His Pater exactis hedorum pellibus ambos
Induit, et sancta paradisi ab sede reiecit.
Tunc terris cecidere simul, mundumque uacantem
Intrant, et celeri perlustrant omnia cursu.
Germinibus quanquam uariis, et gramine picta,
 Et uirides campos, fontesque et flumina monstrans,
Illis feda tamen species mundana putatur
Post, paradise, tuam, totum cernentibus horret,
Utque hominum mos est, plus quod cessauit amatur.
Angustatur humus, strictumque gementibus orbem
Terrarum finis non cernitur et tamen instat.
Squalet et ipse dies, causantur sole sub ipso
Subductam lucem, celo suspensa remoto
Astra gemunt, tactusque prius uix cernitur axis.
   Tunc inter curas permixti felle doloris,
Affectus sensere nouos, et pectora pulsans
Nondum compertas prorumpit fletus in undas,
Attentisque genis iniussus defluit humor.
Haud aliter uiuax deceptus mole caduca
Spiritus, impleto uenit cum terminus euo,
 Post obitum peccata dolet; tum quidquid iniquum
Gesserit ad mentem reuocat, tum penitet omnis
Errorum lapsus, semet quos iudice damnat;
Et si preterite reddatur copia uite,
Sponte ferat quoscunque dabunt mandata labores.
   Sanctus namque refert de quodam diuite Lucas,
Quem nimio luxu dissoluens uita fouebat.
Ipse cothurnatus gemmis, et fulgidus auro,
Serica bis coctis mutabat tegmina blattis.
Inde ut bacchantem suasissent tempora mensam,
Currebant epule, totus quas porrigit orbis.
Cumque peregrinus frugem misisset aceruus,
Feruebat priscum crystallo algente Falernum.
Uuida quin etiam miscebant cinnama thuri,
Et suffita domus pingui fragrabat amomo.
 Quod pelagus, quod terra creat, quod flumina gignunt,
Certatim mensis cedentibus undique lassus
Portabat pallens auri cum fasce minister.
Languidus ante fores pauper tunc forte iacebat
Diuitis, obstrictis resoluto corpore membris,
Et supplex poscebat, opem, non munera captans,
Relliquias tantum sed si quas copia iecit,
Has tunc opperiens aluus ieiuna rogabat.
Sed proclamanti diues non addidit aurem,
Nullaque languentem pietas respexit egenum.
Nec que completis cecidere superflua mensis,
Pauperis ad uictum quisquam dedit: insuper egri
Despicitur facies, et putria uulneris horrent.
Cumque canes miti perlambant ulcera lingua,
 Blandior et fesso feritas medicabilis adsit,
Sola hominum nescit mens semper dura moueri.
Hec, sed diuersa penitus dum sorte geruntur,
Impendens obitus pariter pulsauit utrumque,
Diuite preuento, nunquam qui credidit istud:
Pauper ad optatam longo uix tempore mortem
Post uenit, et uictor morbos artusque relinquit.
Ille quidem, celsa qui dudum floruit arce,
Fletibus ad tumulum stipato funere fertur,
Auratoque datur conditus membra sepulcro,
Et pretiosa tegunt elatum lintea marmor.
Spiritus abstruso sed mox demissus auerno
Incidit eternas per seua incendia penas.
E quarum medio sublimi in sede locatum
Haud procul  sinibus conspexit ouantem
Abrahe iusti mutatum in paupere uultum,
Nec eius similem, quem dudum luce receptum,
Quarto forte die uix quisquam largus humandi,
Ne cito dispersum nature lege cadauer
Dira frequentate contagia mitteret urbi,
Obtectum laceris tenui uelamine pannis,
Naribus astrictis nuda tellure locauit.
Angelicis manibus tunc in sublime leuatus,
Iam diues, iam sanus erat: contraque superbi,
Qui congesta tenens opibus diffluxerat amplis,
Arida sic flammis mendicant guttura guttas.
   O pater, electas animas qui sede beata
Colligis, et meritis dispensas premia iustis,
Hec ego non mereor; sed saltem deprecor unum,
 Lazarus ut missus ueniat digitoque leuatum
Afferat huc labris ardentibus inde liquorem,
Quique refrigerio, si non exstinxerit omnes,
Ad tempus saltem tantos uel mitiget estus,
Donec fessa breui respirent membra quiete.
Taliter immixto lacrymis stridore rogantem
Magnanimus tandem compellat sic patriarcha.
Desine iam seras incassum fundere uoces,
Et uacuas miscere preces; haud talia dudum
Dicta dabas, foribus cum te prandente iaceret
Ipse ignotus, egens, eger, ieiunus, inanis,
Cum tua non caperet congestos mensa paratus
Pauperis atque tuas non iret clamor ad aures.
Quapropter tandem, librato examine ueri,
Preterite uite sortem dependit uterque,
 Permutatque uices; et te iam sufficit amplis
Exundasse bonis; letetur fine malorum
Qui doluit ceptis: non est iam terminus ultra.
Insuper horrendo cingit qui tramite limes,
Et chaos obiectum lato distinguit hiatu,
Non sinit abiunctas misceri federe partes,
Accessumque negat, sic uobis semper, ut istis.
   Ille gemens uanum repetita uoce precatur.
Si nil post obitum prodest commissa fateri,
Nec tua mutatur fixis sententia uerbis,
Hoc concede mihi, nulla quod lege uetatur.
Fratres quinque modo discedens luce reliqui:
His peto mittatur qui uiuos corrigat, ante
In tormenta cadant quam talia carne soluti.
 Nam quamuis duro persistant corde rebelles,
Si tamen obstructa quisquam de morte rediret,
Credent experto, penasque intrare timebunt.
Ille quidem poscens effectum non capit ullum;
Nos autem, dum uita manet, dum luce uigemus,
Olim defuncti perterret nuntius Adam.
Dum locus est flendi, dum non iniusta petuntur,
Nec obturatis pulsatur ianua serris.
   Nouimus en cuncti, quid primus planxerit ille,
Qui pulsus prisca nesciuit sede reuerti.
Namque obitum quemdam casu tum pertulit ipso,
Perdita ne precibus lacrymisue reduceret ullis.
Ex tunc paulatim retro sublapsa referri
uita prior, cepitque malis laxata potestas.
Tum tristes morbi, et uarii subiere dolores,
 Et corrupta satis dira pinguedine tellus
Lethali quedam suffudit germina succo.
Inde truces seuire fere, dudumque timentes
Excitat ad pugnam tum primum conscia uirtus,
Reddit et armatas unguis, dens, ungula, cornu.
Ipsa etiam leges ruperunt tunc elementa,
Et uiolare fidem mortalibus omnia certant.
Inflatur uentis pelagus, uoluuntur et unde,
Excitusque nouum turgescit pontus in estum.
Tunc primum tectis tetra caligine celis,
Ingratos hominum castigatura labores,
Grandineos pauidis foderunt nubila nimbos,
Atque polus discors inuidit germina terris.
Quin magis ipsa sibi tellus aduersa negauit,
Seminis excepti uertens mentita nitorem.
    Hec gemini primum senserunt tunc protoplasti.
Posteritas nam quanta ferat dispendia rerum,
Non, cui uel centum lingue, uel ferrea uox est,
Enumerare queat; nec si quem Mantua misit,
Meoniusue canant diuersa uoce pete.
Quis tales referat motus? quis denique fando
Euoluat totos qui uoluunt secula fluctus?
Arma fremunt, crebra quatitur formidine mundus,
Funditur irriguus sanguis, maiorque sititur.
Quid dicam celsas preclaris cetibus urbes
In deserta dari? populos populante ruina
Dispergi, et lacerum uacuari partibus orbem?
Seruitio subdi dominos, famulosque uicissim
Preferri dominis, et belli sorte perire.
Sors generis claro quondam quos sanguine misit?
 At si forte breui requiescant tempore bella,
Legibus armatas furere in certamina lites,
Ius anceps pugnare foro, quo iurgia fratrum
Non leuius uotis feriunt, quam prelia telis?
Sed quis uota notet, clament cum facta nocentum?
Quis fraudes et furta gemat gaudente rapina?
Quisue minora fleat? stringi nec maxima possunt.
Inde minora tamen, si summis iuncta notentur:
Nam per se nullum facinus sub iudice paruum est.
Nec refert cunctas percurri carmine causas.
Hoc paruo sermone loquar: post damna priorum
Nil superesse mali, quod non uel perpetret orbis,
uel toleret, plenus scelerum, pariterque laborum,
In casu discrimen habens, et crimen in actu.
    Sed tu, Christe potens, cui semper parcere promptum est,
Tu figulus massam potis es reparare caducam,
Et confracta diu resolutaque fingere uasa.
Qui dudum multo latitantem puluere drachmam
Inuenis accensis uerbi uirtute lucernis.
Linquentem caulas, turpique errore uagantem,
Pastor ouem celeri dignatus querere gressu,
Subuehis, utque suo gaudens reddatur ouili,
Sarcina fit que cura fuit. Sic filius ille
Iunior, exhaustos postquam dispersit aceruos,
uitaque consumpto mutata est prodiga censu,
Turpia porcorum digne conuiuia sectans,
Optauit siliquis compleri uilibus aluum,
Donec seua fames longo discrimine uictum
 Cogeret offenso tandem se reddere patri,
Confessumque reum laxato crimine solui
Denique prostratum mitis pater alleuat ultro,
Et trepidum blanda solatur uoce pudorem.
Ornatus reduci uestis dat prima secundos,
Letaque solemnis celebrat conuiuia cetus,
Quod rediuiua suis quodam de funere proles
Surgat, et orbato redeant noua lumina patri.
At tu, prepollens hominum rerumque Creator,
Quanquam cuncta uelis fide constare saluti,
Nulla tamen pateris nostre dispendia mortis,
Nec quoquam pereunte tuis contingere damnum
Diuitiis poterit; nescis decrescere, nescis
Augeri, et pleno perstat tibi gloria regno.
Sed famulis tu redde tuis quod perdidit Adam;
 Quodque tulit primum uitiate stirpis origo,
Ortu restituat melior iam uita secundo.
Sorduerit nimium lacero circumdata peplo
Forma uetus, scissam ponens cum crimine uestem,
Pallia prima pater redeunti porrige proli.
Seminecem quondam miserans qui forte repertum
Proiectumque uia, quem seui cede latrones
Impositis cuncto spoliarant tegmine plagis,
Sed tu, sancte, uiam sumpto dum corpore curris;
Inuenis allisum, nec preteris: insuper egrum
Iumento carnis proprie sub tecta reportas.
Nos fuimus quondam rabido data preda furori;
Sed si nunc medico percurrat uulnera fotu
Gratia producens oleum, sapientia uinum,
Commendet stabulo Samaritidis extera cura,
 Pelletur ualidus medicato corpore languor.
Suscipe, qui non uis moriendi crescere causas,
Quos confessa tibi gemitus pia pectora fundunt.
Ut quondam tecum, passe sub tempore carnis,
Proximus immani dependens stipite predo,
Quem non culpa tibi similem sed pena tenebat;
Ille tamen nexus membris, nec corde ligato,
Et si confixas clauis extendere palmas
Non potuit, liber mentem cum uoce tetendit.
Sicque reus scelerum dum digna piacula pendit,
Martyrium de morte rapit: cui fine sagaci
Maxima cura fuit tales non perdere penas,
Preripuit scandens aditum, celoque leuandus
Ardua sublimi tenuit compendia saltu.
 Porrige sic nobis celsam, pater inclyte, dextram.
Nos quoque perpetue conquirat uita saluti,
Atque profanati deceptis fraude latronis,
 Ceu tibi compasso miserans succurre latroni.
Liuida quos hostis paradiso depulit ira,
Fortior antique reddat tua gratia sedi.



LIBER QUARTUS. DE DILUuIO MUNDI.


    Infectum quondam uitiis concordibus orbem,
Legitimumque nefas laxata morte piatum
Diluuio repetam; sed non quo fabula mendax
uicturos lapides mundum sparsisse per amplum
Deucaliona refert, durum genus unde resumpti
Descendant homines, cunctisque laboribus apti
Saxea per duram monstrent primordia mentem.
Sed ueri compos, fluctus nunc prosequar illos,
 Per quos immissus rebus uix pene creatis
Lactentem uelox preuenit terminus orbem.
   Extulerat mortale genus crudelibus ausis
Ingentes animos: licitum quod cuique liberet
Credidit; et propria ualuit pro lege uoluntas.
Ius adeo nullum, sic nil distare putatum
Fasque nefasque inter, recti custodia nusquam.
Non iudex, non testis erat, non denique rector,
Arbiter aut morum, uel qui suaderet honestum;
Sed princeps sibi quisque fuit uirtute nocendi:
Nec meritis sed mole potens, qui fortior esset
Hic melior sibimet, sed se censore, placebat.
Sic hominum uitam brutorum more tenebat
Motibus addicens mens inclinata ferinis.
Sanguine potus erat, cesorum uiscera passim
 Indomitis laceras prebebant faucibus escas.
Insuper et quadrupes, propria qui morte necatur,
Seuior aut certe quem uincens bestia cepit,
Pastus erat, quem nulla fides, lex nulla uetabat.
Ut uero pecorum ritu permissa uoluptas,
Et diffusa palam ruptis lasciuia frenis,
Luxurieque forum, atque obsceni nundina mundi
Ferueret, casto fas non est dicere cantu.
   Talibus ac tantis hominum gens improba gestis
Siluestres animos, nature federe rupto,
Induerat, pulsaque simul ratione furebat,
Et deserta iacens Domini celestis imago
Omne decus mentis turpi deiecerat actu.
Haud secus ac pulchri cum fertilis area campi,
Quam succisa dedit purgato robore silua,
 Dum colitur, iusto paret fecunda labori,
Subiicitur restris, respondit frugibus, ac se
Seruat composito ruralis gratia uultu;
Agricola oblitus si brachia forte remisit,
Laxauitque manus, fessoque quieuit aratro,
Pigrescit primum durato cespite tellus,
Mox rudibus ramis atque aspera palmite crebro
Disciplinatos dissuescit promere fructus,
Effundit frutices uarios, siluamque minatur:
Quam si nec sera succisor falce repurget,
Non iam uirgultis, sed denso stipite lucus
Texitur, et steriles diffundit in era frondes;
Donec conclusa ramis currentibus umbra,
Mox opportune, depulso sole, tenebre
 Iam secura feras inuitent credere lustra:
Taliter humani generis, non ordine recto,
Perdita mandate iam post primordia legis,
In prauum labens paulatim uita tetendit,
Proficiens peiore uia, constantior ipso
Iam paribus studiis nutriti criminis usu.
Et tamen auctorem uitii, culpeque magistrum,
Doctior errorum, lapsuque peritior omni,
 Succidue prolis crescens audacia uicit.
   Ut fluuius parua primum diffusus ab urna,
Perspicuum leni promit cum gurgite fontem,
Tramite quem summo facili transmittere saltu
Quisque potest, mox irriguo deductus ab ortu
uiribus augetur subitis, ripasque retrorsum
Pellens, crescentes tendit per plana liquores,
Occupat et spatium, pereuntique imminet aruo,
Tum circumfusos uicinis uallibus amnes
Sorbet preteriens, externasque incipit undas
Augmento finire suo, mixtasque sub uno
Nomine, corrasis diffuso gurgite terris,
Cum trabibus, stabulisque boum, lustrisque ferarum,
Seuior accessu, longoque furore potitus,
Tandem desistens pelagi transportat in undas.
    Hos inter motus, similisque ad turbinis instar,
Humanum uitiis ibat genus: et tamen ipsa
Longior insanas mentes dissoluerat etas.
Centenos nouies crebro cum duceret annos
uita tenax, tanto suspensi tempore lethi
Nullus terror erat: sors si quem sera tulisset,
Ceu qui nec natus fuerit, nunquamque leuandus
Morte putabatur: sic cunctis nulla futuri
Spes inerat, solusque sibi fundauerat omnem
Sensibus in cecis periturus mundus amorem.
   Tempore quin etiam peccatrix terra sub ipso
Nutribat seuos immania monstra gigantes.
Nec tamen effari licitum quo semine cretos.
Communem cunctis ortum de matre ferebant,
Qui genus, unde patres, prohibent arcana fateri.
 Si speciem queras, humani corporis illis
Plus uultus quam forma fuit; sic linea membris
Conueniens hominem monstrabat, dissona molem.
Quam propter deinceps commentis Grecia fictis
Dedecus infandum massis informibus auxit,
Et portentosis descripsit corpora membris;
Pube tenus quod forma uiris, cum corporis ima
Supplerent uasti mixto pro crure dracones.
Artus semihominum patulis qui faucibus atri
Ferrent, et uerso preberent uertice gressus.
Tunc etiam solitos, iusso terrore tonanti,
Blasphemis celo conuicia mittere plantis,
Mordacesque pedes motu fremuisse ueneni.
His similes mendax Phlegrei fabula belli
 Excussas finxit fecisse per era rupes,
Pro telis spatiosa manus quod turbine montes
Sparserit, et missis celum quassauerit aruis.
   Hec sunt priscorum que de terrore gigantum
Carmine mentito Graii cecinere pete,
Et tamen audaci uoluit contendere pugna
Quisque rebellis erat: qui cum confligere telis
Non potuit, seuis concepit prelia uotis.
Montibus impositos fas non est credere montes,
Hoc tamen et deinceps illos tentasse putabo,
Qui coctos lateres, lentoque bitumine iunctos,
In sublime rati manibus sic posse superbis
Sustolli, et celsas in sidera surgere moles:
Cum fureret mortale genus, cassoque labore
Irrita transcensis cementa inferret in altum
 Nubibus, et refugum sequeretur machina celum,
Non prius absistens, subditas discordia linguas
Quam daret, et uarius confunderet omnia sermo.
   Hinc sparsum fedus, scissa sic lege loquendi
Consensum scelerum turbata superbia rupit,
Dum se quisque suis, possit que noscere, uerbis
Aggregat, atque nouas sequitur gens queque loquelas.
Sic interrupte perierunt culmina masse,
Effectuque carens cessauit in ethere turris.
Hec post diluuium. Nam quantas que tempore prisco
Pressa giganteas tellus produxerit arces,
Atque lacessitis contemptum immiserit astris,
Abstergente Deo sat nostra silentia damnant.
   Cernebat patiens iam dudum insana frementes
Terrarum populos hominum rerumque Creator,
 Exspectans si quem uani consortia mundi
Linquentem melior moneat resipiscere cura.
Sed coniuratus postquam percurrere ceptum
Perditionis iter statuit, sensumque per omnem
Obtinuit uictor peccati insignia mundus,
Nec reuocare gradum quisquam, gressumque referre
Precipiti iam mente potest, exhorruit auctor,
Penituitque uidens totum quod fecerit orbem.
Tum tales tonuisse minas commotus ab alto
Fertur, et excitas laxasse his uocibus iras.
   O nullis attracta bonis, nullisque repressa
Legibus; antiquo tantum submissa draconi,
Effera gens hominum, ducto corruptior euo.
Non Euam cecidisse sat est; transcenditur omni
Inuentor lethi lapsu; nec sufficit illud,
 uicit inexpertum quod serpens pristinus Adam.
Non contenta suo fedari uita parente,
Affectat mortem propria uirtute mereri.
Exspectasse diu non profuit; insuper omne
Concessum uenia rapuerunt crimina tempus.
Iam nimium longas patientia presserit iras:
uindicte iam tempus adest. Non fulmina celo
Flammeus ardor aget; uasto nec cedet hiatu
Que premitur nimio succumbens terra tumultu:
Sed sordens uitiis fluctu delebitur orbis.
Ad chaos antiquum species mundana recurrat,
Inque suas redeant undarum pondera sedes.
Arida decedat lymphis, rursusque sepultas
Terrarum species informis contegat humor.
 Hec clades uiuis, carnique hic terminus esto.
Sic pater eternus disponens funera rerum,
Diluuium dextra terras uibrabat in omnes.
   Interea pleno uiuebat iustus in orbe
Unus homo, et mentem solus seruabat honestam.
Nullus uota Deo donis precibusque ferebat
Hunc preter, dignum quem summus laude Creator
Nosset, et exceptum uite seruare pararet.
Stemmatis hic sancti; nam claro nobilis ibat
A proauo, quem prisca fides et conscia uirtus
In celum sine morte tulit: sic celsa petenti
Successit magno non impar pronepos actu.
Nec plus est illum salui cum corporis usu
Terrenas liquisse domos, intrasse supernas.
Denique quo priscus quondam conscenderat Enoch
 Elias curru post tempora longa secutus,
Scribitur ignitis scandens penetrasse quadrigis,
Cum suspensa leues transmitteret orbita uentos,
Ungula uel premeret calcatas pondere nubes.
uallatumque ferens sanctum non ureret ignis,
Et motus seruans nesciret flamma calorem.
Hos igitur satis est celum potuisse mereri
Membrorum sub lege sitos; sed non tamen illud
Segnius admirer, sancti quod tempora Ne
Unius ob meritum, natis nuribusque tuendis
Orbis in exitio potuerunt ferre salutem.
   Est ille in celis, numero prestantior omni,
Angelicus sine fine chorus, qui laude perenni
Conclamat celebratque Deum, famulantia suetus
Ferre ministeria, et iussis parere supernis.
 Hi nunc quod rectum mortalia corda precantur,
Concipitur dignis sacro quod pectore uotis,
Quidquid larga manus collectio sparget egenis,
Excipiunt, sanctoque ferunt super astra uolatu.
Quin etiam iustos, fragilis dum uita fatigat,
Tutantur, mundique inter discrimina seruant.
Sed tamen in cunctis precellit clarior ille,
Maxima queque Dei quo dispensante ministro
Res geritur, summisque parat mysteria causis.
Hic Dominum celi uenturum corpore sumpto
uirginis intactam iussus predixit in aluum,
Sacraque dotali compleuit uiscera uerbo,
Hic et Baptiste precurrens nuntius ortum,
Desperata diu dum ferret germina patri,
Inter sacra uirum conterruit, et dubitantes
 Protinus ingrato restrinxit in ore loquelas,
Donec predicto fecundam redderet ortu
Prolis anum, multo sterilis que tenta per annos,
Fudit diffidens effeta puerpera fetum.
Hic rerum solers summusque archangelus, alto
Aerea per liquidum, leuibus circumdatus auris,
uibratasque mouens ignito in corpore pennas,
Nulli conspectis ad terram motibus ibat.
Et tum forte gemens cunctorum crimina Ne
Inflexis stratus genibus, cum supplice planctu
Mundanis ueniam, mundo nolente, petebat.
Cum subito clausis foribus tunc aliger intrat
Conspicuus, claro resplendens nuntius ore.
Horrescit uisu tanto perterritus heros,
 Mortalisque oculus personam ferre supernam
uix ualet, et pauidi detorquet lumina uultus.
Ille salutiferis primum mulcere timentem
Aggrediens uerbis, celi mandata ferebat.
Pax tibi, iuste uirum, pacem tibi missus ab alto
Imprecor, ut pulso capias mea dicta pauore.
Hec mandat summus terre pelagique Creator.
Insperata quidem cunctis sententia lethi
Imminet; hanc solus sed qui transire mereris,
Et prescire potes. Nam te calcata uoluptas
Iam pridem rectum toto discreuit ab orbe.
Unica sed quoniam seuum depellere lethum
uita tibi poterit, tantos euadere casus
Qualiter incipias, paucis ex ordine fabor.
Finis erit rerum, permissis undique lymphis,
 Atque relaxata uastabitur orbis abysso.
Nunc age, congestis crescat fortissima lignis
Machina, que surgens fluctus superenatet omnes.
Ter centum cubitos per longum ducta tenebit,
Bis quinis late claudetur, bisque uicenis.
In triginta illi constabit culminis altum.
Per medium per ter longo cenacula tractu
Edita suspensis domibus tabulata leuabunt:
Ut generis proprii seruans consortia mansor
Componat parcis dispersa cubilia cellis.
Tum ne rimosi compagum forte meatus
Accipiant inimicum imbrem, linire memento
Iuncturas laterum, pigrumque infunde bitumen.
Taliter affectam cum consummaueris edem,
Protinus ingredere, ac mundum dimitte cadentem;
 Exclusit quem culpa frequens, includere uita
Incipiat, circumque fremant te sospite mortes.
Quin etiam lateris sociam succedere tecto,
Et cum coniugibus natos intrare iubeto.
Tuque secundus eris deleti germinis auctor,
Ut te post primum repleatur terra parente.
Sed quia perfecto diuinis uiribus orbe,
Post operis finem, post leges, postque sacrata
Sabbata, formari quidquam non conuenit ultra:
Ne penitus cessans intercidat omne creatum,
Spirantum e cunctis pecorum, celerumque uolucrum,
Siluarumque feris, et que iumenta uocantur.
uel que per tacitos reptant labentia motus,
Bina cape, et tecum claustro uictura reconde.
Sic tamen ut proprios teneant sua uincula sexus,
 Unde genus rursum fellus implenda resumat.
Ne timeas ne forte feros animantia motus
Seruent, aut subitis presumant rictibus iras.
Fedus erit totis, que discordantia profert
Per uarios natura modos, et pace fideli
Parebit iussis quidquid concluseris illic.
Serpentis tantum semper figmenta caueto.
uertice submisso blandum licet ille trisulcis
Finxerit abscondens per dulcia sibila linguis
Immortale odium, nunquam tu credulus illi,
Quem nimis expertus uitandum premonet Adam.
Hostis namque semel uoluit quicunque nocere,
Hic semper suspectus erit, penitusque cauendum est,
Ne iam mentito coniungat federa prudens.
 Tu post exemplum iussis seruire memento.
   Hec fatus, uacuum leuibus secat era pennis,
Mortalem fugiens aciem, celoque relatus
Herem trepidum mandata lege reliquit.
Ipse tamen tali manibus cum uoce leuatis,
Quisquis, ait, nobis tantam spondere salutem
Seu missus, seu sponte tua, super ethere celso
uenisti, et placidum sacrasti federe pactum,
Sis fautor, firmentque tuas promissa loquelas,
Auxiliumque tuum conatibus insere nostris,
Ut tenuis tantam ualeat manus edere molem.
   His breuiter dictis, uite spem corde reponit,
Aggrediturque celer sacri precepta laboris.
Quis tantos capiat sensus? quis denique sermo
Explicet, aduectis fuerit que copia lignis?
 Nudati colles, spoliate robore silue,
Mons ut quisque fuit, famulo placuere paratu.
Pelion immensas cum mittat uertice quereus,
Insuper exponit multa uirtute recisum
Ossa nemus, Pindoque abies subducitur al a.
Atlas ipse nouas ictu resonante secures
Sensit, et annosas dedit ad naualia pinus.
Inuictum tunc surgit opus, contexta leuatur
Porrectis trabibus precelsi culminis edes.
   Hec inter, discors uarii sententia uulgi.
Nam multi lymphis obstacula tanta parantem
Irrisere uirum, moles quod clausa moueri
Fluminibusque dari nequent, quam forte uel ampli
Euphrates Nilusque queant uix claudere ripis.
Humani generis quid mens incredula reris
 Mortalem non posse manum coniungere ponto
Aedem longinquam? pontus namque obuius ultro
Curret, et adductum tangent stans fabrica littus.
Ast alios celsam compacto robore massam,
Ignaros quanquam cladis, causeque latenti,
Mirari nouitas et formidare cegit.
Haud aliter studium iam tunc diuiserat omnes,
Quam nunc mundus agit. Sunt qui compuncta fideli
Corda dicant operi, rebusque instare supremum
Discrimen norunt, corpus quo concidat omne,
Bacchatamque diu consumant secula carnem.
Effugiet tunc ille malum, quicunque paratus
Construat ut ualidam preduri tegminis arcam,
Per lignum uitale crucis seruatus ab undis,
Tunc cernet quanto contempserit otia fructu.
    Haud procul attentum contemplans hunc operantem,
Nonne piger quisquam lucri, tedensque laberis,
Insanire putet, cura quod solus inani
Aestuet, et rebus nolit pereuntibus uti?
Sic epulans parcum, sic largum quisquis auarus,
Sic nudum raptor, sic castum ridet adulter,
Sic circumscribens illuso simplice gaudet.
Sic sapuisse dolet diues, cum congregat aurum,
Spargentem nummos, ultroque in paupere censu
Consumptis opibus miserum ratus esse beatum.
   Inde repentinum Iudex cum cerneret orbi
Aduentare diem: Finis sic protinus, inquit,
Imminet, ut iusti quondam sub tempore Ne,
 Diluuium uarios mundi cum repperit actus,
Et carnem consumpsit aquis, opifexque salutis
Euasit parto diffusa pericula claustro.
Hec euangelicis sunt inclamata figuris.
   Prouidus interea consummat conditor arcam.
Tunc iusse accurrunt uolucres, tunc bestia queque,
Consuetum linquens siluoso tegmine lustrum,
Deposita feritate uenit, seseque tenendam
Ingerit occurrens, et libertate relicta
Includi gaudet: tantum decreta futuri
uis ualet; occultus brutis in sensibus ardet
Terror, et exspectans agitat formidine uitam.
Ast homines quos sors certi discriminis urget,
uicina nec morte pauent, satis undique constat
uitali indicio precedere sepe timorem.
 Securos letosque reos tellure Gomorrhe
Iam prope sub flammis sententia dicta uidebat.
Niniue contra populis terrore salubri
Preualuit pro pace metus. Nam uenerat illuc
Iussus, multum ille et terris iactatus et alto,
Qui clamaturus tante discrimina plebi
Diluuium timuit mundo constante propheta.
Hauserat huc ualido peruadens bellua rictu,
Immersumque mari uentris concluserat arca.
Deglutire uirum, faucesque implere capaces,
Ardenti monstro cum sit permissa potestas,
Non licuit mordere tamen, nil dentibus actum.
Intrauit cupidum deludens preda uorantem,
Inuasusque cibus ieiuna uixit in aluo.
Dum tres luce dies una sub nocte prophete
 Sol ageret, littusque nouum uacuanda uiderent,
Et castigatum uomerent ergastula pastum.
   Ut monstro exutus uates, celumque recepit
Contingens terras, magnam tunc percitus urbem
Terribili cum uoce petens: Quid criminis, inquit,
Ardetis flammis? restringent omnia pene.
Iamque uenit finis, lentum est hoc dicere, uenit.
Non plus fatus erat: totus coniurat in omne
Lamentum populus: procurrunt undique fletus,
Pectora tunduntur, celum suspiria pulsant.
Mollibus abiectis Cilicum dant tegmina sete,
Inque cibos cinerem, lacrymasque in pocula fundunt,
Ipse etiam, dignus tali qui tempore princeps
Ante aciem flentum portet uexilla salutis,
 Atque nouum dictu metuens discrimina uincat,
Proiicit hinc sceptrum, linquit sublime tribunal,
Pallia blattarum spreto diffibulat auro,
Serica despiciens, atque aspera tegmina sumens.
   At pius ex alto contemplans talia Rector
Exsertas reuocat sedatis motibus iras,
uibratumque tenens restinxit missile fulmen.
Temporibus propriis iustus sic conditor arce
Securo solus timuisse pericula mundo
Gaudebit, finem cunctis, sibi ferre salutem,
Diuersam cernens meriti discrimine sortem.
Ergo ubi siluestres sexu collegit utroque
Inclusitque feras, pecudum tunc eligit illa
Sumere, que licitum est mandi, uel munda uocantur,
 Hinc tantum septena dedit uiuentia claustro,
Ut ternis paribus seruato semine saluis,
Septima que fuerint sacris quandoque litentur.
Et iam uitalis concluserat omnia carcer.
Tunc iustum, cunctosque suos, natosque, nurusque,
Accipit exspectans claustrum, uiteque reponit.
Nam seruos nondum dederat natura uocari,
Nec dominos famulis discernere nouerat ordo.
Primus enim maculam seruili nomine sensit
Huius natorum medius, qui forte cachinno
Distectum petiit misero spectamine patrem,
Materiamque sui risit deformior ortus,
Et plus iam turpis nudato simplice nequam.
Quod postquam sanctus potuit cognoscere Ne,
Natum germanis famulum dedit; inde repertum
 Tale iugum; cuncti nam semine nascimur uno.
Seruitii certe causam fecisse reatus
Cernitur, et liber peccans fit crimine seruus;
Si rursum nexu famulus stringatur honesti,
Natales faciens sibimet, iam nobilis hic est.
   Nuntius interea, dudum qui missus ab alto
Detulerat iusto celestis munera uerbi,
Protinus ut clausum uidit, rebusque paratis
Exspectare diem, rursus descendere celo
Festinans, laxos firmauit cardine postes,
Inclusitque uiros, atque ostia fortia traxit,
Confestimque leuans supero se rettulit axi.
Aeuo sexcentos senior transcenderat annos,
Lunaque bis plenos addebat menstrua cursus,
Septimus et decimus qui post illuxerat orbi,
 Ultimus ille dies iam nunc dabit omnia letho.
   Ilicet obtegitur celum, nimiisque tenebris
uicta repelluntur fuscati lumina solis.
Insanas hominum mentes uix tangere terror
Ceperat, insuetus mox profluit ethere nimbus,
Et ualido primum similis demittitur imbri.
Arida terrarum pariter maduere per orbem,
Una fuit toto facies et nubila celo
Aegyptus tunc ipsa nouas expauit ad undas,
Alsit et infusus Garamas, dudumque calentes
Humida Massylas tetigerunt frigora Syrtes.
Nec longum pluuie species, non denique gutte
Stillant, sed rupto funduntur flumina celo.
Non aliter Tanais, niuibus cum pascitur albis,
Ripheo de monte ruens illiditur amni,
 Precipitatque simul longo quod tramite ducit.
Undarum tali quatitur certamine tellus,
Fitque lacus instar compressus fluctibus er.
Nec tamen hic lymphas tantum fudere superna,
Terrestres etiam mundus consurgit in iras.
Rumpitur omne solum, crebros dant arua meatus,
Prosiliunt fontes ignotaque flumina manant.
uergitur in sursum mutato pondere nimbus,
Inde cadens celis, hinc terris undique surgens,
Occurrit mox unda sibi, iunctoque furore
Coniurant elementa neci; transcenditur omnis
Riparum limes fluuiis, atque obice rupta
Seuit laxatis discurrens humor habenis.
Sed cum diffuse spatium concludere terre
 Omnia certarent, mundumque implere capacem,
Suspendi forsan potuit sententia lethi,
Atque mora maiore trahi, quo tardius omnem
Concedens spatium rapiat sors ultima carnem;
Oceanus uertex rerum in feruidus uno
Littore, quo tantum terras atque equora cingit,
Exiret, rumpensque fidem perfunderet arua.
Dissipat eternas leges, et sede relicta
Regna aliena petens nature federa turbat.
   Ut diros primum pelagi sensere furores
Illustres fluuii, magnos quos inclyta cursu
Fama refert, motusque nouos stupuere parumper,
Ut credas sapuisse fugam, sic uersa retrorsum
Per terras spargunt sublata uolumine ponto.
Insequitur tamen Oceanus, refugisque fluentis
 Imminet, et salsis impellit molibus amnes.
Tunc maior strepitu tanto mortalibus egris
Fit metus, ascendunt turres, et celsa domorum
Culmina, presentemque iuuat uel tempore paruo
Sic differre necem: multos dum scandere tentant
Crescens unda trahit, quosdam montana petentes
Consequitur, lethoque fugam deprendit inanem.
Ast alii longo iactantes membra natatu,
Defessi exspirant animas, aut pondere nimbi
Obruta flumineas commixta per equora lympnas
In quocunque bibunt morientia corpora monte.
Aedibus impulsis alii periere ruina,
Inque undas uenere simul dominique domusque.
It fragor in celum sonitu collectus ab omni,
Quadrupedumque greges humana in morte cadentum,
 Augent confusos permixta uoce tumultus.
Hec inter miseri feruentia funera mundi,
Pregrauis insanis pulsatur motibus arca,
Compagesque tremunt, stridens iunctura laborat.
Non tamen obstructam penetrat uis improba, quanquam
uerberet, et solidam fluctu feriente fatiget.
   Non aliter crebras Ecclesia uera procellas
Sustinet, et seuis sic nunc uexatur ab undis.
Hinc gentilis agit tumidos sine more furores,
Hinc Iudea fremit, rabidoque illiditur ore,
Prouocat inde furens heresum uesana Charybdis;
Turgida Graiorum sapientia philosophorum,
Inter se tumidos gaudet committere fluctus.
Obloquiis uanos sufflant mendacia uentos,
 Sed clausam uacuo pulsant impune latratu.
   Iam medium crescens Arce contexerat unda,
Commouitque cauam suspendens undique molem.
Et melius tutam facili portante natatu,
Quoque uocant unde, sequitur iam mobile pondus.
Cedamus mundo, dum ducimur: omne resistens,
Si flecti nescit, metuat uel pondere frangi.
Sed si cedamus, fluxum ne sentiat intus,
Peccatumue trahat mens impenetrabilis ullum.
Nauigat interea claustro commissus cunti
Fons uite, seruatque furens super omnia pontus
Orbis depositum, fido quod tegmine promat,
Cum pax terrarum reddi sibi debita poscet.
   Ergo ibant unde, tellus subducitur omnis
 Collibus imposite uicerunt edita lymphe.
Delituit tectus ponto tum pinifer Othris,
Parnassi uertex cautem non protulit altam,
Ipsa cupressiferi latuerunt saxa Lycei,
Subducte rupes, equate fluctibus Alpes,
Omnibus exclusis totus iam denique mundus
Axis et unda fuit. Nam cunctis morte subactis
Regnabant pelagi siluoso in gurgite monstra.
Et iam uicinum pulsabant humida celum,
Iamque quater denis manabat noctibus imber,
Compleratque necem, nec iam quod tolleret ultra
Mors habuit, pressitque natantia funera pontus.
Frenantur tandem pluuie, resplenduit ether,
Redditur et celis uultus. Sol ipse reductus,
Sed non inuentis queis reddat lumina terris,
 Tantum luxit aquis: tristis uidet equora fulgor,
Quamque breues radios admotas frangit in undas,
Tam consumendis feruens ac proximus instat.
Nec minus et patuli terre clauduntur hiatus,
Queque prius uomuit lethali ex ore fluenta,
Obicibus propriis constricta resorbet abyssus.
Nec tamen ut uenit, breuiter sic unda recedit;
Siccant non pauci longo sed tempore menses,
Quod pauci fudere dies: iam ducta natatu
Armenie celsis instabat montibus arca,
Et nondum nudis fundo consedit in aruis.
   Ut stabilem sensit senior, motuque carentem,
Nec fluitare natans uentosa per equora lignum
Credidit abductis nituisse liquoribus orbem.
Tunc reserat summam sublimi a fronte fenestram,
 Emissa refluos exploret ut alite fluctus.
Illa uolans longo diuerberat era plausu,
Atque quatit uacuas pennarum motibus auras,
Cumque diu fessis undas perstringeret alis,
Nec locus optatam requiem concederet ullus,
Consuetum repetit prospecto ex equore claustrum,
Exceptam senior manibus tunc colligit intus,
Aduertens nullas patuisse per humida terras.
   Interea magna pontus se mole mouendo
In chaos antiquum linquens mundana redibat.
Excelsi tandem proferre cacumina primum
Incipiunt, post quos tenues crebrescere montes.
At uero ut pelagus cinxerunt littora priscum,
Oceanusque sacer, notas collectus in oras,
Contentus solito labentia flumina tractu
 Sorbuit, et cunctis distinxit frena fluentis,
Torrentesque sue clauserunt undique fosse,
Libera subductis nituerunt arida lymphis.
Tunc interposito producens tempore coruum,
Scire cupit senior, uacuumque interrogat orbem.
Ales ut extensis nitidum petit era pennis,
Aspiciens plenis stipata cadauera terris,
Carnibus incumbens, et mox oblita reuerti,
Rectorem placidum communi in sede reliquit.
Sic nescis, Iudee, fidem seruare magistro,
Sic carnem dimissus amas, sic gratia nunquam
Custodi uite Dominoque rependitur ulla.
Mente uaga sic laxus abis, sic federa legis
Rupisti, et primum uiolasti, perfide, pactum.
    Temporis ut spatio senior collegit inertem
Iam potuisse satis coruum se reddere claustris,
Ignarus tardi reditus, causeque morandi,
Ne fors innexis fessum consumpserit alis,
Iunxerit et cunctis pereuntibus unda recurreno:
Protinus albentem mittit de sede columbam.
Illa memor iussi rapido petit arua uolatu,
Pacifereque uidens ramum uiridantis oliue,
Decerpit, mitique refert ad condita rostro.
Tali legatus firmauit federa simplex
Indicio, purumque pius sic comperit orbem.
   Integer emensum uertebat circinus annum,
Quo felix claustrum spirantia cuncta tenebat,
Tum pater ablatis obducta repagula serris
Pandit, et inclusis desuetum reddere solem
 Incipit, effeto redeant ut semina mundo.
Ante tamen Iustus iubeat quam sparsa uagari,
Singula de septem, que dudum claudere munda
Curauit, natis pariter, nuribusque uocatis,
Cespite constructa disponens immolat ara,
Accendens sanctos his primum altaribus ignes.
Plurima dum magnis adolentur corpora flammis
Et numerosa leuat prepinguem uictima fumum;
Suauis odor letum tetigit trans ethera celum,
Primaque purgati suscepta est hostia mundi.
Tunc igni permixta sacro uox intonat ista.
Hactenus infectus contagia traxerit orbis,
Sufficiat regnasse nefas, mundata lauando
Perpetuo niteat tellus, uultusque reductos
Contineant elementa suos: haud amplius ullis
 Perturbata malis moles mundana fatiscat.
uos quoque, quos lethi saluauit tempore uita,
Intactosque tenens casu defendit ab omni,
Ducite securum seruatis legibus euum:
uosque caput generis fecundo semine prolem
Spargite, diffusum late que compleat orbem,
Deletum instauret numerum, dominetur et orbi.
Fertile quin etiam reddent animantia germen,
Quod tamen inflexum famulabitur ordine prisco:
Insuper et terris ex hoc iam non erit ultra
Diluuium regnans, carnem quod conterat omnem.
Unum quod fuerit: signo monstrabitur uno.
Nec similem repetita necem peccata uidebunt;
 Et si crimen erit, terror non deforet alter.
Sic unum genitor iurans baptisma sacrabat,
Ut semel ablutum lymphis purgantibus orbem,
Sic sperare reos lauacrum non posse secundum.
   uix tribus exactis celi iam partibus ibat
Pronus in occasum radius, cum forte remotam
Axe sub eoo iussus contingere nubem,
Protulit excussum madefacto ex ere signum,
Arcus et emicuit, que nunc Thaumantida Graio
Irim Romuleo uocitant sermone pete.
Pendulus obliquum solem cum senserit humor,
Ancipites uario mittit splendore colores:
Nec numerare queas, sic mixtos lumine uisus
Illudunt dubii diuersis uultibus orbes,
Sapphitusque uirens, maculosus, cerulus, albus,
 Purpureum de nube trahit, de sole coruscum
De celo nitidum, de terra sumit et atrum,
Et tamen abiunctis que constant hec elementis,
Sic diuersa putes, ut concordantia cernas:
Hanc formam signo trepidis mortalibus arcus
Prestitit esse Deus, promittens nube serenum,
Nullaque iam terris debere pericula celum.
   Nunc quicunque cupis ueram seruare salutem,
Illud suspicies signum, quod signa figurant.
Namque dator uite premisit talia Christus,
Et geminata dedit substantia saluatorem.
In terris sumpte nitida de uirgine carni
Naturalis inest patrio de germine fulgor:
Et medius quidam mediator in ethere celso
Munere multimodo uarius, sed fulgidus omni,
 uitalem monstrat sacrati pignoris arcum.
Istum corde uide, quisquis baptismate lotus
Ad celum liber culpis percuntibus exis.
Nam legis forma uos, inquit Apostolus, ista
Saluabit lauacrum, prisci cum tempore Ne
Conclusas lignis animas describeret octo.
Comparat ille datum, tu seruans dilige donum,
Hoc uotis precibusque gerens, hoc fletibus optans,
Ne redeant peccata tibi, ne mersa leuentur,
Mortua ne surgant, ne debellata rebellent,
Ne post ablutum ualeant discrimina crimen,
Et flammam timeas, quia iam non suppetit unda.



LIBER QUINTUS. DE TRANSITU MARIS RUBRI.


    Hactenus in terris undas patuisse canenti
Terram inter fluctus aperit nunc carminis ordo.
Illic diluuium quos perderet ante petiuit,
Nunc ad diluuium pleno succensa furore
Sponte sua current periture millia gentis.
Si non ut dignum tanti preconia facti
Eloquium captent, diuina in laude uoluntas
Sufficit, et famulo monstrari munere uotum.
Quod si quis nequeat uerbis persoluere grates,
Non minimum uirtutis habet uel credere gestis,
Signa per electos que perrexere priores.
 In quibus excellit longe prestantius illud,
Quod pelago gestum Rubro celeberrima perfert
Scriptorum series, in cuius pondere sacro
Causarum mage pignus erat, pulchramque relatu
Pulchrior exsuperat premisse forma salutis,
Historiis que magna satis, maiorque figuris,
Conceptam grauido peperit de tegmine uitam.
   Sustinuit duros externa in sede labores,
Dum Pelusiace seruiret subdita genti,
Plebs oppressa diu: densi quam pondere ceni,
Et laterum numeris, operis mensura diurni
 Afflictam seui uexabat fraude tyranni.
Inuisam sibimet frendens qui crescere turbam,
Augeri doluit famulos. Nam iusserat, ut lux
uidisset quoscunque mares, mox docta necaret
Omnis anus, natumque premat solertia sexum.
Sed tamen auerse fugerunt talia matres,
Atque interdictos detrectant perdere fetus,
Persistente Deo plebem diffundere sanctam:
Quoque magis mens ceca trahit crudelia uota,
Hoc plus accrescunt tenere primordia gentis.
   uiderat interea Genitor de sede superna,
Afflictamque manum placido prospexerat ore.
Iam sacer innocuas dederat de fomite flammas,
Et rubus in rubeo uiridis permanserat estu;
Quo signo spinas nostre feruescere mentis,
 Et lucere pio qui non consumeret igne,
Deuotus nosset sanctis in cordibus ardor.
Ilicet electi uates mandata ferebant,
Depromit regi cum primus talia Moses:
Seruitii longo lassatam pondere plebem,
Oppressos cophinis humeros, attritaque colla,
Quasque opus assiduum fecit durescere palmas.
Laxandi iam tempus adest: dimitte precantes
Tandem celesti Domino persoluere uota,
Et complere datos patrio moderamine ritus.
   Ille fremens inquit: Que tanti causa tumultus,
Quisue nouus populum Deus exigit omine misso?
Scilicet he uacue tangunt celestia cure,
Ut Dominus dominis famulos nunc tollere priscos
uellet, et ad tumidos mittat mandata rebelles.
 Quis Deus iste foret, cui me parere necesse est?
Aut sceptris celso quid formidabile regi?
Sed uestras nimium seducunt otia mentes;
Et nisi laxatos requies concessa foueret,
Nulla superuacuis tererentur tempora uerbis.
Que si castigans restringet sarcina maior,
Illicitus uetitum conari desinet ausus.
At uos signifero qui talia uota ducatu
Instruitis, uano et plebem subuertitis ore,
Conspectus uitate meos, uultumque cauete.
Ditem namque Pharon, uel pollentissime cursus
Testor, Nile, tuos, et diue uocis Anubem
Cum rabidus latrat, iam non impune futurum,
Si nostrum rursus repetant hec dicta tribunal.
   uirgam forte manu gestabat legifer heros,
 Quo baculo nitens gressum dum dextra regebat,
Excutit hanc ualido proiectam cominus ictu.
Tum mirum dictu, commotum serpere lignum,
Non insensibiles ceu promit palmite ramos
uita mouens tantum quos prestat crescere fructus:
Sed flexu reptans, mutati et corporis usu
Sensum animamque gerens, cepit decurrere uirga,
Mox anguem formata refert. Conterritus hesit,
Aeternumque niger tum palluit ore tyrannus.
Sed ne confusum tali succumbere signo
Cerneret assistens uultu nutante satelles,
Dissimulat summo rem gestam credere iussu,
Nec diuina uolens, hominum sed facta putari,
Tum mandat quoscunque magos, uel carmina doctos,
 Illicitam diris tentantes fraudibus artem
Aegypti, longinqua darent hastilia, cogens
Murmure funereo faciat monstrata minister.
Undique tunc iussi concurrunt, et medicatas
Armant quique suas noto medicamine uirgas,
Dant iacte uanas species, anguesque putati
Illusos terrent oculos fallente figura.
Nec longum tumuere magi; consumitur omne
Quod fecisse rati; fictos namque arte dracones
Primus adhuc mordax absorbuit ore cerasta.
Postquam uirtutis clausit spectacula Moses,
uictorisque tenens caudam tellure leuauit,
Decedit serpens ligno, uultusque recedit,
Diriguere uagi durato corpore flexus.
Quid multis? fit uirga prior, qua deinde sacerdos
 Plurima succiduo monstrauit tempore signa.
   Hinc dirum frendens Pharaonis conscius ardor,
Diuine incipiens per cuncta resistere dextre,
Et que cognoscens, nolens tamen ipse fateri,
Protinus expulsos iussit discedere uates.
Illi diuinas pulsant cum fletibus aures,
Ut fremitus gentis tandem frenetur inique,
Quam grauius seuam monitus fecere superni,
Ipsis quin etiam celestibus arma minantem.
Tum pater, accipiens gemitus lacrymasque precantum
Taliter hortatu blando solatur amaros:
Ne tantum uacuo submittite corda timori,
Plebs mea, quam toto mundi de corpore sumptam
Elegi, et propria solam mihi sorte dicaui.
Iam nunc cernetis quanto primordia uestra
 Prosequar auxilio, seuos ac persequar hostes.
Ducam sublimem portenta per omnia dextram,
Nec uolet in paucis Pharius rex cedere signis,
Longius ut duram uincant miracula mentem.
Post hec laxatos quin et discedere coget,
Expelletque solo: quod nunc negat, ingeret ultro.
Ibitis ad magnas post fortia prelia sedes,
Quo uocat exspectans prefertilis ubere terra,
Et claras uictis condetis gentibus urbes.
uos modo promissis tantum confidite donis,
Et quos deposcent ingentia facta labores
Leta ferat uirtus, seseque ad prospera seruet.
Talibus auditis, melior spes accipit illos.
Attollunt animos, palmasque ad sidera tendunt,
Concipiuntque fidem uotis, gratesque rependunt.
    Postera lux dubios primum premiserat ortus,
Et successorem depulsa nocte ferebat
Insistens aurora diem: tum flumina sanguis
Imbuit, et subito maduerunt arua cruore.
Sed non hoc minimis portentum contigit undis,
Fluuiorum rex ipse rubet, nec lumine prisco
Nilus agit proprium quem sumpsit fonte nitorem.
Quin magis, auerso ne tangat pristina limo,
Sanguis in externum certans manare canalem,
Carnosus non carnis erat, nec corpore fusus,
Aut strages que multa simul, quo uulnere possit
Lympharum damnum proprio supplere cruore.
Naribus obstructis pressi, uictoque natatu,
Interiere simul peregrini in gurgite crasso.
 Auxeruntque suo saniem de funere pisces.
Et fortasse rear cladis mortisque future
Sanguinis indicio iam precessisse ruinam,
Hoc ipsum ni pena foret. Nam scilicet omne
Aegypti spatium, uel quo patet ampla Canopus,
Mox inter pingues sitiens defecerat undas,
Si non Omnipotens celerem super arua medelam
Spargeret, et nitidos reuocaret uallibus amnes.
   Tum uero ut requiem pestis subducta reduxit,
Effertur rursus dilata morte tyrannus,
Et uix euasum contemnens mente flagellum,
Innocuam flagris persistit subdere gentem.
At quid per cunctam stylus estuet ire superbi
Perfidiam, cesi numerans periuria regni?
Sed tamen extorquent uarium mendacia monstrum,
 Undaque uicino uixdum purgata cruore,
Ranarum fedis texit cantatibus urbes.
Complentur celle, strati penetralia, mense,
Sustinet innumeros regalis purpura saltus,
Atque premens homines frendet succumbere ranis,
Quarum mox cumulis flamma tonitruque subactis
Congestisque, sonans muscarum nubis ad auras
Exiit, infectum corrumpens era flatu.
Illic quas scinifes uocitant, quantosque uolatus
Pendula committunt leuibus corpuscula uentis,
Pennarumque uicos peragunt stridentibus alis?
Fundunt se pariter, turbataque menia complent.
Et licet immersis defigant uulnera rostris,
Plus horror quam pena mouet; sed tollit et istam
uentus agens, cessat laxata molestia paulun
 Confestim cessante metu, nec longius ira
Sentitur quam plaga calet. Sed peste remota
Succedunt alie grauius: consumitur omne
Iumentum, cunctosque greges nox abstulit una,
Nec tantum damnosa reos portenta fatigant:
uertitur ad carnem que suscitat ira dolores.
Insidunt penitus turgentia uulnera membris,
Et sacer incubuit percussis artubus ignis.
Creditur hic etiam casu contingere languor:
Sed morbus mentis discrimina corporis urget.
Preterit ille dies; tum demum luce secuta
Concutitur celum tonitru, nubesque coacte
Terribili splendore micant; ferit omnia fulgur
Fulmina agens; totas uno sub tempore mortes
Aethere turbato terris elementa minantur.
 Ignibus inseritur pregrandis corpore grando,
Non ut nube solet terris nimbosa uenire:
Sed quocunque cadens ut deprimat, atque ruinam
Pondere uel solo faciat; coniungitur ergo
Grandineum flammis feruentibus ere frigus,
Et natura neci seruans assignat utrumque.
Hic primus stragem sparsis dat mortibus imber;
Exin restantem surgit consumere fructum
Bruchus, et excusso confidens crure locusta.
Hoc sed docta malis, et iam discrimine crebro
Tanquam lene satis callosa superbia duxit.
Insequitur uelox grauius que uindicet ira.
Cecas mane nouo surgens sol sparserat umbras,
Et letus iubaris splendebat fronte sereni,
 Cum surgens mediam nubes se porrigit atra,
Nascentemque diem depulso lumine claudit.
In molem nox densa coit, perit obrutus er,
Palpantesque manus densas sensere tenebras,
Atque repercussus uexatur anhelitus eger;
Et si sopitos flando quis suscitet ignes,
Aut flammas excire uelit, compressa necantur
Lumina, nec uibrant restricti pondere motus:
Quo quemcunque loco tenebrosus repperit horror,
Continuit, uidit nullum, nec uisus ab ullo est.
Squalentes pariter uiuentia millia credas
Infernas intrasse domos, aut forte reuulsa
Obice terrarum patriam sordentis abyssi
Migrasse in superos, ac mundum luce fugata
Sub leges misisse suas. Tres perdidit ista
 Nocte dies, digne pendens periuria tellus
Isthec damna tulit; nam cetera fulgidus orbis
Continet, et solitos distinguunt tempora cursus.
   Moses interea lacrymas, ieiunia, uota
Continuat, precibusque frequens ac peruigil instat,
Maioris natu fultus solamine fratris.
Instruit hos sacris simul, informatque Creator
Mystica solemnem qua pandat uictima ritum.
Cernitis ut multa desudans clade reatum
Aegyptus contrita gemat satis undique tacta,
Sed tamen immota perstans ceruice rebellis?
Nec portanda diu precedunt ista ruinam.
Aegrotat quodcunque tumet, nec sana superbo
Causa subest, iunctum monstrat mens turgida lethum.
Unus adhuc restat qui uindicet omnia luctus,
 Postque nouem decima percellat cede merentes.
uos modo perpetuos sacrorum discite mores,
Cultibus et propriis mansura lege tenete.
Mensibus in cunctis, orbis quos circinat anni,
Iste caput princepsque foret, quem nomine belli
Gentiles uocitant, uos tantum dicite primum:
Lunaque bis septem cum fecerit addita noctes,
uespere tum sero dabitis primordia sacris.
Sumite mansuetum perfecti temporis agnum,
Qui careat macula, et purum det corpore uellus.
Hoc animal festis mactabitis; huius utrumque
Signabit sanguis nitido de corpore postem.
Hoc dabit indicium seruande cura salutis.
Cum percussor aget tacitam sine uulnere cedem,
Perspiciet sacro limen maduisse cruore,
 Hoc tantum transire uolens distantia talis
Custodit uestras sparsis a mortibus edes.
Sic nos, Christe, tuum saluet super omnia signum
Frontibus impositum: sic sanguis denique sanctus,
Tunc premonstrati dudum qui funditur agni,
Oribus infusus postes lustrasse tuorum
Inter labentis feruentia funera mundi
Credatur, casuque tuos discernat ab omni.
Dum non signatos percurrit funere mucro,
Tu cognosce tuam saluanda in plebe figuram.
Ut quocunque loco sanctus mactabitur agnus,
Atque cibo sanctum porrexerit hostia corpus
Rite sacrum, celebret uite promissa sequentis
Fermento nequam duplici de corde reuulso,
 Sincerum nitide conspergant azyma mentes.
   Finierat rector leges et federa festi
Paschalis mandare uiris, quod protinus omnes
Arripuere simul; peragunt conuiuia leti,
Solemnisque nouo cultu disponitur esus,
Transeat ad seros que condita forma nepotes.
Nox erat, et mediam carpebant cuncta quietem,
Umbraque libratas iam iam diuiserat horas:
Ecce uenit tacito per dira silentia motu
Angelus exserto missus qui seuiat ense:
Nec confusa datur subiti sententia lethi,
Omne malum sed sorte cadit, longeque uidetur,
Quem petat in tenebris prefixi funeris ordo:
Maiores natu pereunt, solique leguntur
Ad mortem primos luci quos edidit ortus.
 Cum dominis famuli pereunt, natique potentum
Permixta cum plebe cadunt: sic uilis, ut ille
Quem celsi tenuit morientem purpura fulcri.
Hec nuda tellure iacent, hec serica uelant,
Disparibus stratis sternuntur corpora letho.
Non quemquam mors equa timet, non excipit ullos
In uiuis tantum qui discernuntur honores.
Pauperis ad fletum nulla pietate mouetur,
Ditibus ut parcat nullo corrumpitur auro.
Aegrotum sanus, longeuum iunior ante
Migrat: huic soli debet confidere nemo.
Hoc tantum tamen est sibimet quo mortua distent,
uiuant ut meritis qui complent tempora sorte.
Hec nunquam penitus morti licet auferat, et si
Iure potestatis lutea compage creatum,
 Semine mortali genitum, terreque reductum,
Iustorum in factis letho nil creditur ulli.
   Ergo ut percussas soboles confusa repente
Aula uidet, currunt flentes ad funera matres,
Pectora contundunt pugnis, crinesque reuellunt
Unguibus, et nigras festinant scindere malas.
Nec dominos planxere diu, mox occupat omnes
Luctus quemque suus, sonat unus in ethere clamor
Non uno ex fletu, confundit uoce tumultum
Nulla uacans a morte domus; tum lumine multo
Omni curatur populorum funus in urbe.
Iudicium iustum cogit merere merentes.
Et dum quis proprio seruat lamenta dolori,
Exsequias tardant luctus, inhumataque turba
Dilata iacuit tantisper sorte sepulcri;
 Et nisi iam tandem uacuos et honore carentes
uel nuda tellure locet, uel concremet igni,
uix collecta manus que tantos clauderet urna.
   Tum regem circum commoto murmure sistit
Mesta cohors, humi e depromens uoce querelas.
Heus! nimium nostris aduersa potentia rebus
Hebrei populi, toties cui uindice dextra
Militat omne malum, totus cui denique mundus
Pugnat, et irato succedunt prospera celo.
uix quedam secreta Dei, maiorque potestas
Hec in sceptra furit, gentemque ulciscitur ipsam
Urbis iactura; solos pereuntia saluant
uictores elementa suos, redimuntque cadendo.
En iacet Aegyptus, nec iam reparabilis ultra.
 Atque utinam penas uiuis, damnumque per arua
Ferret adhuc diuina manus, nec funere tanto
Deceptam subita uacuasset cede Canopum:
Tandem parce solo, causasque expelle ruine,
Dum leuior strages; dum quisquam luce tenetur,
Dum superest qui terga premat, qui limite trudat,
Et ne quem, si forte uelint ex corde morari,
Non sinat eiecto depellens hospite cladem,
Permoueat noster natorum funere luctus,
Permoueat te forte tuus; uel pauca superstent
Pignora, que tantos tergant seruata dolores,
Et detruncate reparent dispendia gentis.
His dictis lacrymas populus dedit; ipse superbus
Frangitur ad fletum princeps, uictumque fatetur.
   Hec perturbata sed dum tractantur in aula,
 Hebrei uatum studio, monitisque supernis
Optima queque sacris fingunt, epulisque requirunt,
uasaque solemnes que poscunt plurima cultus.
Ornamenta etiam, uestesque, monilia, gemmas,
Ut reddenda petunt: nec tardus commodat hospes,
Ditat et ignorans trepidam manus emula plebem.
Que iam digna tuis pandantur laudibus ora,
Summe pater, qui tam seuo sic uteris hoste?
Annuit aduersus, largitur munera nolens,
Que secum dimissa ferant; nec soluere tantum
Sufficit oppressos, opibus ditantur euntes,
Thesaurosque nouos libertas reddita sumit.
Inter feruentes inimica in sede furores
Predatur dominum fugiens, fallitque uidentem,
Presentem uacuat, ne tam discedere pulsos
 Quam letos migrasse putes; portantur auari
Sic Pharaonis opes, quem tunc mercede soluta
Seruitii longum credas taxasse laborem.
Nonnunquam rectis et que contraria prosunt,
Et que leua malus uoluit, mutata recurrunt,
In dextram uertente Deo, solosque nocentes
uis odii perimens meditata in uulnera ducit,
Et partos fratri laqueos incurrere cogit.
   Egressi interea trepido de rege ministri
Compellunt celare fugam, coguntque uolentes,
Precipitant alacres, et festinantibus instant,
Pellendasque putant pulsa cum gente ruinas.
Iam prope centenum compleuerat aduena lustrum
In regnis, Aegypte, tuis, ex tempore quondam
Quo priscus patriarcha Iacob perduxerat illuc
 Bis sena cum prole domum, carosque nepotes,
Quo per fecundum creuerunt millia patrem.
Procedit tandem populus, moxque agmine iuncto
Diram linquit humum tenebris ac luctibus orbam.
Nam uicina dies nondum produxerat ortus:
Hec nox festa Deo redeuntibus annua sacris
Hec gentis solemnis erit, que soluitur hoste.
   Primo conspicuus fulgebat in ordine ductor
Legifer, adiuncto precedens agmina fratre.
Post quos belligere disponunt arma cohortes,
Ducunt et ualidas instructo robore turmas.
Arma ferunt humeris, enses per singula leuo
Dependent lateri, presso tum uertice cassis
Fulget, et albenti certat lux ferrea lune.
 Nituntur iaculis alii, clypeosque sinistris
uoluunt, et rapido meditantur bella rotatu.
Gaudet pars etiam pharetris, uolucresque sagittas
Hostis in occursum mittendis mortibus aptat.
Aut si forte uirum fugientia terga sequatur,
Ut pennata leues transmittant spicula uentos.
   Incedit pauidum postrema per agmina uulgus,
Non impar numero, celum cum pingitur astris,
Aestuat aut motus pelagi crispantibus undis,
Littore uel quantas conuertit fluctus arenas,
uel quantis stillant humentia nubila guttis.
Mirantur Pharii satrape, nec credere tantum
Se potuisse uident: placet eiecisse tot hostes.
Sed non hac acie duri saluabere ferri.
Quamlibet innumeris peditum stipere cateruis,
 Unus pugnabit cunctis pro millibus auctor.
At populus lento moderatus tramite gressum
Arreptum carpebat iter, precedere tantum
Aggressis ducibus, quantum uel tarda senectus
uel rudibus reptans infantia sustinet annis,
Ne prematuris fragilem contristet eundo
Aetatem sexumque labor. Sic cuncta supernus
Dispensat nutus, plebique assistit ouanti.
   Ergo ubi signatis sederunt millia castris,
Armatusque pedes uulgus uallauit inerme,
uespere tum primo stanti assimulata columna
Insistens puro resplenduit ethere flamma:
Non tamen ut noto dirum micat ignis in axe,
Prodita cum terris celi portenta minantur,
Seu morbis tristem, bellisque aut cladibus annum;
 Sed radiis fulgens, et lumine candida leto,
Ostendit nitidum castris mirantibus ignem.
Diffugiunt tenebre, uicinaque sidera cedunt.
Obstupuere uiri primum, perterruit omnes,
Incussitque metum nouitas, tum luminis usus
Paulatim celeste iubar commendat amori.
   Maxima nocturnas iam pars exegerat horas,
Et uoluenda dies instabat sorte propinqua;
Cunctorum ante oculos per celum uisa moueri,
Arripuitque uiam populo spectante columna.
Protinus hanc patres sancti sensere sequendam,
Esse ducemque ducum; leti mox presule tanta
Abrupere moras, castris excedere certant.
Tunc ut queque tribus primum sortita laborem
Ordine carpit iter, sequitur tum cetera pubes.
    Hec inter clarum rediens lux pandit olympum,
Flammea pallescit conspecto sole columna.
uertitur in nubem totus qui fulserat ignis,
Sed specie perstat tense super ethera forme.
Tertia nocturnos deterserat hora liquores,
Et matutinas scandens sol uicerat umbras:
Ecce nouum dictu, celo seruata sereno
Frigida feruenti iussa est opponere nubes
Se radio, densumque parat tenuissima tegmen.
Sic circumiectis, tellus queis ardet eoa,
Aestibus ignorat genuinum turba calorem,
uesperis ut credas leni respergere flatu,
Blanda uel humentes diffundere frigora uentos.
Nec tamen hanc nubem tetro suffusa calore
 Forma dabat, nec concreto sic horrida uultu,
Ut terrent ualidos cum promunt nubila nimbos;
Sed qualis madidus solem cum uiderit arcus,
Tanta fuit pulchre species extenta columne.
Noctibus ignis erat, lumenque accensa ferebat;
Cum sol torreret, gelidi dabat humida roris.
Has alternantem ducens cum tempore sortem
Mutauit natura uices, substantia discors
Muneribus propriis concordem reddidit usum.
Si mansit, mansere uiri; si mota, secuti.
Si multis etiam uisa est pendere diebus.
Subdita defixo tardabant agmina uallo.
   Ista quaterdenis pietas percrebuit annis,
Dum uastos eremi curris, Iudea, recessus,
uincla pedum firmante uia, dum tempore tanto
 Non attrita suum seruarent tegmina pondus,
Mollitieque noua prisci durantur amictus.
Sic longeua foret, quod non damnosa uetustas.
Dum sacrum populo uictum candentia manna
Ferrent, et celi frugem terrena uiderent.
Per quam sublimis prediceret ante figura
Edendum ex utero purum sine semine corpus.
Quo caperet pascenda salus de sede superna
Illabente Deo sanctis altaribus escas.
Hoc signo summus percussa rupe sacerdos
Protulit irriguos populis sitientibus haustus.
Christum namque uides stabilem consistere petram,
Percussus iaculo largas qui prebuit undas,
Porrexitque suis sacro de uulnere potum.
   Hebrei interea leti ducente columna
 Per terras gressu, per celum uisibus ibant.
Ecce iterum Phariis insedit mentibus ira,
Et populus sine more ferox his uocibus armat,
Tandem postremos uicina morte furores:
O nimium stultis illudens mentibus error,
Prestigieque satis nebulosa in fraude peracte.
Nonne pudet famulam nullo certamine gentem
Sic impune rapi, quod nemine presule tantus
Deseruit uacuas discedens accola terras?
Rura uacant, ceptis desistunt oppida muris.
Non solitum consurgit opus, nec cultor in agris
Exercet ualidos attrito dente ligones.
Turbidus exactor siluit, nulloque tumultu
Feruida consuetos repetunt suspendia census.
Quin potius sumptis exercitus irruat armis,
 Imbellemque manum, profugosque reducat alumnos.
Quos si seruilis tantum succenderit ausus,
Ut telis certare uelint, mox occidat omnis
Confusa cum plebe manus: feruentibus armis
Permixte pereant confosso pectore matres,
Uberibus iunctos configant spicula natos.
Prolem quisque suam cernens ante ora cadentem,
Oblatis optet iugulis succurrere mortem.
Orbatum nostros faciat libare dolores
Ultima sors populum: sic uiuens omnia perdat,
Tum pereat; densa campi sub strage iacentes
Tristi committant inhumata cadauera celo.
Inde ubi iam totos satiauerit ense furores,
Thesauros reuocet fugientes dextera uictrix.
    Talibus excitas acuebant flatibus iras,
Irridente Deo, solus qui despicit omnem
Conatum rigido meditantem uana timore,
Consiliumque ducum cassato dissipat actu.
Ergo bella rogant, feruens rapit arma iuuentus,
Spumantes ducuntur equi, phalerisque potentes
Suspendunt alacres splendentia frena iugales.
Pugnax pompa nitet, subiectos curribus axes
Aurato temone trahunt; tum cetera pubes
Induitur calybe, aut fuluo circumdatur ere.
Hi loricarum uasto sub tegmine gaudent,
Intexit creber sibimet quas circulus herens,
Atque catenosi crepitant per corpora panni.
Ast aliis tenui concurrens lumina ferro,
Qua se succiduas iunctim scandente per oras
 Flectitur, assuti crates compacta metalli
Horrentes habitus diuersa fecerat arte.
Et tamen ardentum cuncta inter tela uirorum
Terribilis plus forma fuit: quis namque furentes
Spectet, quos letos uix possit cernere uultus?
Incluse galeis facies, et ferrea uestis
Cinxerat iratas armorum luce tenebras.
Progreditur collecta manus; rex ipse frementes
Curru cogit equos; telis tamen undique septus
Delituit, densam reddunt hastilia siluam.
Concutitur pulsata rotis et pondere tellus,
Angustauit humum latam stipata iuuentus,
Conclusitque uias; quidquid uirtutis habere
Aegyptus potuit, totum mors proxima ducit.
   Iunxerat interea, ponto qua Magdalus instat,
 Hebreus populus rubranti castra profundo,
Euasos credens securis mentibus hostes.
Dum resident, fixoque parant requiescere uallo,
Cernunt puluereas in celum surgere nubes.
Cunctatis primum mox agmina seua patescunt,
Non tamen infensas patitur committere partes
Sole sub occiduo uicinus prelia uesper.
Distulit in lucem uallatus bella tyrannus,
Et fors ardentes nondum compesceret iras,
Nec seruare furor potuisset federa nocti,
Auroramque uelit motis precedere signis,
Flammea ni retro subsistens forte columna
Obiectu medio gentes discerneret ambas.
Contemplans rex ipse tamen mirabile lumen,
Sic ignem metuit, quod sensu feruidus ardet.
 Paulatimque mori non profuit: itur ad unam
Que claudat cunctos pelago pandente ruinam.
   Plebs trepidat conclusa loco, finemque sequenti
Exspectat pauefacta die, non tela, nec ullas
Bellorum molita uices, sed uoce leuata
uatibus insistens: O terque quaterque beati!
Aegyptus quos morte tulit, tellure uel ampla
Urnam defunctis suprema sorte parauit!
Digni qui tantos nequeant sentire dolores,
Nec stragem prolis, uel pignora capta uidere.
Alitibus nos esca dati, nec sede sepulcri
Condita deserto soluentur corpora uasto.
Talia uoce uiri; respondit luctibus omne
uulgus, et accenso persultat turba tumultu.
    Tum sancti cepere duces promissa referre,
Solarique metum, fletusque abstergere dictis.
Quesumus ingratos deponite mente timores,
Experti multum nec desperanda putetis
Que tantis spondent celestia munera signis.
Infidisne potest elabi cordibus unquam
Aegyptus tot cesa malis, interque flagella
Succumbens que sensit humus, uos, cunctaque uestra
Afflicto regno saluos uixisse sub hoste?
Quid de transactis dicatur? Nempe uidetis
Ut mediatricis curet tutela columne,
Ne quid ab aduersa liceat nos fraude uereri.
Quin magis erectas firma spe tollite mentes.
Ultima namque dies defixa est crastina genti,
Que nunc bella crepans sumptis confidit in armis,
 Non sic pugna feret, nec telis tela feretis
Obuia, nec uestro uobis sudore triumphus
Hac uice proueniet; celi pugnabitur ira,
Qua uobis placido peragentur prelia nutu.
   Talibus intenti uates deiecta leuabant
Corda uirum, sancta sedantes uoce timorem.
At pontum ualidus feruenti flamine uentus
Urebat, tota consumens nocte profundum,
Contra naturam Genitor dum fulminat undas,
Ardet et afflatus percusso in gurgite fluctus.
Iam matutinum peruenerat horrida tempus
uix acies, primosque nitens aurora rubores
Spargebat mundo, tetris dum protinus omnes
Erumpunt castris, fremit undique mota iuuentus.
At pauide plebis postquam peruenit ad aures,
 Clangentisque tube percussit pectora terror,
Arripiunt carpuntque uiam, qua proxima ponti
Littora sollicitant rubro insignita liquore.
   Ut summas pelagi populus peruenit ad oras,
Cessit confestim ducti reuerentia fluctus,
Expanditque uiam, cui terram clauserat hostis.
Machina, pendenti struxit quam scena liquoris,
Frenatas celso suspenderat ere lymphas.
Aggreditur medium fugiens, uincensque sequentes
Gens electa Dei, figens uestigia terris
In regione maris, calcantur saxa profundi,
Conterit et nudum percurrens orbita limum.
Torridus aspectum scissis sol inserit undis,
Ignotamque nouo contigit lumine terram;
Longior et radius spatium descendere tantum
 Certauit, fessumque iubar uix intulit imis.
   Credidit exclusos primum, fluctuque repulsos
Inque fugam uersos Pharius dare terga tyrannus.
Precipitare moras tali iubet agmina uerbo:
Ecce iterum fugitiua cohors pendentia bella
Deserit, auxilioque pedum confisa recedit;
uos, armis premite, et clausis insistite tantum;
Cetera pontus aget. uix hec perdixerat, illi
Prosiliunt, cursuque ruunt attingere littus.
Ut uenere, uident arentis uasta profundi
Insolitam prebere uiam, pansoque recessu
Ceu trepidas fugisse piis calcantibus undas.
Hos quoque per siccum tutos descendere callem
Securos pelagi, atque sui; non arma, nec ipsum
 Formidare satis patientem uincula pontum.
Substitit ad modicum restrictis motibus agmen,
Frenaque suspensos tenuerunt ducta iugales.
Atque aliquis, cui uel tenuem mutata calorem
Tunc scintilla dabat cordi, sic forte locutus:
Quis Deus a prisco detorquet cardine mundum
Lege noua, mutatque uices, et condita turbat?
Nam si seruatur rebus natura creatis,
Monstrifere que causa uie? quid denique restat,
Si mare transitur gressu, nisi nauibus arua
Sulcentur, celumque se decurrat ab axe,
In superos inferna leuent, plaga feruida celi
Algeat, afflatam succendat scorpius ursam?
Hec nisi confusus rerum subuerterit ordo,
Non duce me quisquam seuum descenderit equor,
 Sit suspecta mihi qua semita dirigit hostem.
Nam si bella uelit librans equalia numen,
Obice seruata fugitiuum clauserat agmen.
Nunc abeant, tantumque uagos sua monstra sequantur.
Nec satis amplector, siccum circumuenit alte
Quod pelagus, nudo celans discrimina fundo.
Excipit hec ardens cum seditione tumultus,
Instantisque latens urget sententia lethi.
   uicerat equoream pedibus plebs inclyta uallem,
Gurgitis et uacui conuexa uolumina linquens,
Post barathrum superas scandebat littore terras.
Effertur nigri dux agminis, et Pharaonem
Ira subit proprio uocitatum nomine Cenchrem.
Arripiunt pariter reserati concaua ponti,
Inuaduntque uiam. Quid non furor audeat amens?
 Hinc equitum pars agmen agit, pars inde citatis
Ire iubet stimulis rapidas super arua quadrigas.
Ut medium uenit frendens equitatus in equor,
Accusatque moras tam lati gurgitis ardens
Ira uirum, tremit arctato pars altera mundo:
Tum per sublimem splendenti nube columnam
De celo uox missa tonat, uerbique superni
Interpres, sanctum compellans nomine Mosem,
uenit, ait, tempus mea quo mandata probentur;
Aegypto iam finis erit, iam clade suprema
Tot castigatam uicibus sententia mentem
Puniet expugnans: ensis succede flagellis.
Tu modo diuisum uirga iam percute fluctum,
Atque reducta suos assumant equora uultus.
   Ille genu fixo siccati marginis oras,
 Et littus cui fluctus abest, mox iussus adesse
Percutit, insigni credens mysteria ligno.
Hinc subitus crepitare fragor, tonat undique circum
Lympha ruens, primumque illic committitur unda,
Qua monstrabat iter Phario sors ultima regi.
Postquam clausa uia est, fluctusque repellit euntem,
Penitet intrati iam gurgitis, et fuga serum
Molitur reditum: trepida dant terga cohortes,
Armaque proiiciunt; pontus fugientibus instat,
 Occurritque sequens; perit undique circumiectus
Decurrentis aque laxatis murus habenis.
Ille ferus semper, iam mitis morte sub ipsa,
Non hec humanis cedit uictoria bellis,
Expugnamur, ait, celoque euertimur hoste.
Effuge quisque potes, uictusque euade satelles,
Nec iam tela Deo conatibus ingere cassis.
O si compunctas humana superbia mentes
Ante obitum mutare uelit! Quid denique prodest
Tunc finem posuisse malis, cum terminus urget,
Presentis uite spatium cum ceditur euo?
Confitearis, ait, sanus, scriptura, ualensque,
Si tunc peccatum quisquam dimittere uouit
Cum peccare nequit, luxu dimittitur ipse.
   Ergo exaltatis pendens sustollitur undis
 Mox mergenda phalanx: lympharum monte leuata,
Pondere telorum premitur, fundoque tenaci
Indutum reuehunt morientia corpora ferrum.
Pars exarmatis cum primum libera membris
Implicuit nantes miseris complexibus artus,
Auxilio decepta perit, pariterque tenentes
Aeterno sub fasce ruunt, nexique necantur.
Ast alii, lassata diu dum brachia iactant,
Incurrunt enses, iaculisque natantibus herent,
Concolor et rubro miscetur sanguine pontus.
   Quin et conspicuus princeps Memphitidis aule,
Candentes ducens nigro rectore iugales,
Inspector cladis proprie, gentisque superstes
Ultimus ingressis per currum naufragat undis.
Bella uacant pugnante salo, uincitque quietus
 Isrel solo peragens certamina uisu.
Tum uallis completa perit, fluctuque reuerso
Ducitur extentum planati gurgitis equor.
Littore iactantur tum tetra cadauera toto,
Exposuitque suum pelagus super arua triumphum.
   Inclytus egregium solemni carmine ductor
Describit factum, toto quod psallitur orbe,
Cum purgata sacris deletur culpa fluentis,
Emittitque nouam parientis lympha lauacri
Prolem, post ueteres quos edidit Eua reatus.
De qua sermonem premisso carmine sumpsit,
Luctificos replicat tenuis dum pagina lapsus.
Si quid triste fuit, dictum est quod paupere uersu,
Terserit hoc sacri memorabilis unda triumphi,
Gaudia quo resonant, crimen quo tollitur omne
 Per lauacrum, uiuitque nouus pereunte ueterno:
Quo bona consurgunt, quo noxia facta necantur,
Isrel uerus sacris quo tingitur undis,
Consona quo resonat persultans turba tropeum,
Quo precurrentis complentur dona figure,
Que pius explicuit per quinque uolumina uates,
Nosque tubam stipula sequimur, numerumque tenentes
Ponimus hoc tenui cymbe nunc littore portum.



PRAEFATIO IN LIBRUM SEQUENTEM


 Domino sancto, beatissimo et piissimo germano, Apollinari episcopo, Auitus frater.

Post consummationem libellorum quos non sicut uoluerat  edidit dispositio mea, sed tua sodaliumque quorumdam pia festinatio, affectuosa quidem, sed inconsulta preripuit; cogis insuper tibi specialius dari uersus  illos quos ad uenerabilem Fuscinam sororem nostram de consolatoria castitatis Laude conscripsi. Quos tunc cum ego post denuntiatum pematis finem, epigramma rectius dicerem, tu primum libri nomine uocitasti, hoc scilicet uocabulum prolixitati eius asserens conuenire. Quapropter habe me etiam in hac parte famulantem iudicio, imo potius affectui tuo; quoniam profecto iniquum est, ut cui parui in maioribus, in exiguis contradicam. Meminerit autem pietas tua, hunc ipsum quia sic uocas libellum, uel de religione parentum communium, uel de uirginibus nostre familie familiarius disputantem, illis tantummodo legendum dare, quos reuera nobis, aut uinculum propinquitatis, aut propositum religionis adnectit. Potes enim ex materie qualitate  metiri, quod de germane sanctimonialis affectu secreta meditatione compositum, uix uel tibi crebra uictus iussione confiteor, quando aut qualiter uenire in extraneorum manus uelim: sane a faciendis uersibus pedibusque iungendis pedem de cetero relaturus, nisi forte euidentis cause ratio extorserit alicuius epigrammatis necessitatem; cuius tantam exiguitatem fore polliceor, ut ei aliud nomen assumere nec ipse presumas. Decet enim dudum professionem, nunc etiam etatem nostram, si quid scriptitandum est, grauiori potius stylo operam ac tempus insumere, nec in eo immorari quod paucis intelligentibus mensuram syllabarum seruando canat, sed quod legentibus multis mensurata fidei astructione deseruiat.



LIBER SEXTUS. DE CONSOLATORIA LAUDE CASTITATIS, AD FUSCINAM SOROREM DEO uIRGINEM SACRATAM.


    Suscipe, complectens, Christo dignissima uirgo,
Alcimus ista tibi que mittit munera frater,
Inque leui calamo causarum respice pondus,
Et tenuis fortem commendet cantus amorem.
Nam quoties sanctum compleuerit ordine cursum,
Alternos recinens dulci modulamine psalmos
Quos uiuens in corde chelys, uirtute canora,
Interiore sono castis concentibus aptat:
Tum licet excusso libeat tibi ludere uersu,
Atque fatigatam meditando absoluere mentem.
Non hic fallaci tingetur barbitos unda,
Pegasus unde leues preuertens motibus auras
Fingitur assumpto pendens hinnisse uolatu,
Dum ferretur equi grauis ungula prepete penna.
Sed nec Pierio ducent hic cantica ludo,
 Quas sibi ter ternas mentitur fama sorores.
Dat tibi germanum, sed uerax musica plectrum,
Et Christum resonans claudetur fistula Phebo.
   Edidit ut quartam genitrix Audentia prolem,
Teque dedit generi partu fecunda supremo;
Confestim parcam promittit ducere uitam.
Ac deinceps paribus castum seruare cubile
Constituit uotis carorum cura parentum.
Et quia principium tam sancti federis esses,
Tu simul offerris Christo, qui protinus ipsis
Accipit in cunis lactentia membra dicatis.
Sic quondam, cum prima nouo splendesceret ortu
Terra nitens, pulchrasque darent sua semina fruges,
uiuentem ducens ad sancta altaria fetum,
Innocuis sonuisse Deo balatibus agnum,
 Insinuante fide iustus cognouerat Abel,
Et capite oblato placuit grex totus ab uno.
Ergo ubi uitalis fouit te lympha lauacri,
Iamque suum peperit celestis gratia pignus,
Non tibi gemmato posuere monilia collo,
Nec te contexit, neto que fulgurat auro,
uestis ductilibus concludens fila talentis.
Nec te Sidonem bis cocti muricis ostrum
Induit, aut rutilo perlucens purpura fuco,
Mollia uel tactu que mittunt uellera Seres.
Nec tibi transfossis fixerunt auribus aurum,
 Quo dependentes ornarent uulnera bacce,
Et pretiosa quidem mala sed saxa grauarent.
Latius hec uero sanctus describit Esaias,
Ornatusque refert uarios qui membra uenustant,
Que mox pascendis prebebunt uermibus escam,
Et forsan dum uita manet, percurrere uerbis
Morborum tot seua potest discrimina nemo,
Ante obitum cuncti que formidare docemur.
Singula uel totis obnoxia mortibus esse,
Omnia dum proprio soluantur corpora fine,
Atque unus prestet reliquos desistere casus.
Et quid quisque cupit periturum comere uultum,
Interior dum sordet homo, ac se crimine turpat?
   Sed tibi cum geminum tetigerunt tempora lustrum
Mox stola sincero uelat te candida cultu,
 uirginis os habitumque decens, et concipit omnem
Floribus imprimis iam mens matura pudorem.
Haud secus exsultans sterilis, post damna iuuente
Fecundata nouum cum ferret femina fetum,
uestem leta suo paruam texebat alumno,
Disceret ut Samuel iam tum puer esse sacerdos.
Sic te leta domus sanctis altaribus aptans,
Assueto docuit dignam concrescere templo,
Scribens in thalamos ac magni federa regis.
Et cupit electam speciem sibi iungere Christus,
Ornatu uario ditat quam gratia pollens.
   Hec ubi respirans preuenit gaudia mater,
Ac tibi collatum paruo conspexit in euo
Grande bonum, toneris dum uirtus creditur annis,
Teque reparturiens melius quam corporis aluo,
 Spemque metumque inter, quanquam iam libera uoto,
Fert tamen attonitas sic leta quod anxia curas,
Insinuans causam lacrymis, tum talia mandat:
Ortu quarta quidem, sacro sed munere prima,
Dulcis nata mihi, celo quam carne fideque
Bis genui, Christoque rudem de uentre dicaui,
Hactenus hoc nostrum fuerat, sed tempore ducto
Iam decet esse tuum; nam quod seruabere, uirgo,
A me principium, tibi peruenit; omnia posse
Incipies, cum uelle subest: uestigia feruent,
 Per que sectato conscendas tramite celum;
Nec desunt exempla domi. Nam respice quantas
uirginibus florens iam nostrum stemma coronas
Miserit in celum, sancto quas dogmate mater
Seueriana leuans, et te coniungier opat.
Nec multo senior, nunc gaudens Aspida, quondam
Sacratum uelata caput, tua munia sumpsit,
Bissenos iungens sanctis altaribus annos.
Quam licet hinc celeri tulerit sors ultima letho,
Nil tamen est subitum semper migrare paratis.
Aspice nunc columen, gemina quod uirgine fulget,
Eximiumque decus, cuius tu iure propinqua
Fuscinam Fuscina refers; nec segnius illam,
Que pietate potens, [a 1Kb] Graia si uoce sonetur,
Significat propriam sumpto de nomine mentem.
 Queis licet emeritum cedant sua secula culmen,
uitaque sublimi cunctis prepolleat arce;
Has generosa tamen matres si corde sequaris,
Gaudebunt uinci dum proficis, ac tibi summam
Sponte dabunt palmam superanti uota magistre.
Hec dicens teneros sancto exhortamine sensus
Impulit, accendens ad uirginitatis amorem.
Sic mater fecunda utero, fecundior actu,
Machabea potens, et prolis funere felix,
Orbari gaudens, animo uincente senectam,
Edocet hortando sobolem non cedere mundo,
Inflammatque pios ad fortia facta furores.
Quid tua nunc repetam, tenero que fortior euo,
Ante annos animumque gerens, responsa dedisti?
Non hec parua tuam suscepit pagina laudem.
 Exitus impleto ueniet cum tempore uictor,
Laus melius canitur, cum iam clamante triumpho,
Consummata tuis reddentur premia factis.
Nunc decet attonitos cauta te uoce monere,
Sollicitas tecum partiri ac uoluere curas,
Atque iuuare tuos hortantia dicta labores,
Dum pugnat uarius per crebra pericula casus,
Lubrica dum fragili currit sub tramite uita,
Dum tua calcatus captat uestigia serpens,
Ascendens dextro quem conterat aggere planta.
Nil non intentum presentia secula ducunt,
Nec secura datur requies in carne caduca.
uertuntur nam sepe boni, perit obruta uirtus,
Partaque transacte decedunt premia laudis:
Ac plerumque solet, subito succensa calore,
 Frigida que nuper fuerat, mens linquere mundum,
Atque repentino restringere crimina freno.
Sic alternantem commutant fata rotatum,
Impius ut speret ueniam, iustusque timendo
Proficiens, cumulum magnis uirtutibus addat.
Nam studium sancti laxet si forte laboris,
Pigraque consuetas dissoluant otia curas,
Labitur in preceps damnose gloria uite.
Stare nequit meritum, si non acquirit eundo,
Amittit rediens; nitendum est uiribus amplis,
Ut satis angustum obseruent uestigia callem.
Nam qui diffusam spatio laxante plateam
 Mundanis ludens facili nunc aggere currit,
Strictior hunc carcer crudeli sorte ligabit.
   Tu modo da ueniam, qui te exhortatur, amori,
Currentemque monet, cum uix tamen ipse sequatur:
Suadet ueloci tardus compendia gressus.
Namque ad doctrinam, canimus quam paupere uersu,
Tu melius iam docta uenis, que iunior ortu,
Relligione prior, uiuendi iura dicasti.
Annorumque sequens, meritorum sorte superstas.
Quod si consequimur, iam nostrum forte putetur;
Quod sequimur, tamen hocce tuum est: conuersio fratrum
Exemplo debenda pio, te respicit auctor,
Primitiasque in te sacris de fructibus offert;
Indicit sed sancta fides, ut corde propinquo
 Participata leuet fraternum sarcina pondus.
Tu germana, pium que ducis ab ubere fascem,
Non carnis, sed legis habes ceruice fideli
Subdita ferre iugum, nec uincla in coniugis ire:
Mundanas odisse uias, percurrere mundas;
Illinc nolle toros, hinc sponsum querere Christum,
Sic tedas tempsisse, pio quod amore calere,
Pigra uoluptati feruescere corda labori,
Ignorare uirum, fetus tamen edere tales,
Quos tristis nunquam possit tibi tollere casus.
   Non orbata gemes fecunde pignora uite,
Nec uiduam sponso metues superesse perenni,
Expers ipsa mali; nec te sententia tanget
Qua prolis mortisque parens compellitur Eua,
Occisam pariens sobolem uiuente reatu.
 Que subiecta uiro dominum passura cubilis,
Seruit in obsceno tolerans connubia lecto.
Sic captiua tori, cum portet nomen inane,
Coniugis et uana dicatur imagine consors,
Sola iugo premitur non equam ducere sortem.
Et cum longa decem tulerint fastidia menses,
Perfectoque grauis fetu distenditur aluus,
Semina que patris fuerant, hec pondera matri
Infligunt duros utero turgente dolores.
Nam cum luctato soluuntur uiscera partu,
Una luit, tanto carnis discrimine pendens
Quod colere duo; spes palpat forte dolentem,
Editus in lucem si uiuat filius; atqui
Contingit plerumque gemens ut mortua fundat.
Sepe etiam soboli nec mortis tempore nate
 Dant geminum matris commortua membra sepulcrum.
Illud iam leuius quoties interuenit, ipsa
Ut pereat tum sola parens, ac pondere fuso
Emittat cum prole animam? Quid forte leuatum
Nutritumque diu rapitur si funere pignus,
Unica quod crebro spes respici, et perit omne
Quod sibi conceptis spondebant gaudia uotis?
Omnibus his illud grauius, si forte carentem
Celesti lauacro tenerum mors inuida natum
Preripiat dura generatum sorte gehenne.
Quique, genitricis cessat cum filius esse,
 Perditionis erit; tristes tunc edita nolunt,
Que flammis tantum genuerunt, membra parentes.
Quis memorare queat tanti discrimina casus,
In que pertrahitur dilecte gloria carnis?
At late longeque tuam discernere sortem
Libertas cum lege potest qua necteris, ut te
Impia fallentis non stringant uincula mundi.
Tu Mariam sequeris, dono cui contigit alto
uirginis et matris gemina gaudere corona,
Conciperet cum carne Deum, celique Creator
Intraret clausum reserans mysteria uentrem.
A genitrice satus, sed quam formauerat ipse,
Elegit nitidam de qua procederet aluum,
Solus qui carnis proprium disponeret ortum,
 Presciretque diem longe, tempusque uideret
Quo pariendus erat: precessit membra uoluntas.
Ipse Deus uerbum, uestitum, uiscere sumpto,
Qui cum Patre iubet, materno in corpore seruit,
Suscipit et famulum Dominus, qui iusserat euum.
Tempora per patrem, per matrem semina nescit.
Illa quidem fecunda fuit, que pondere casto
Factorem portare suum, Dominumque perennem
Edere promeruit; sed nec tibi gloria tanti
Defuerit facti, Christum si credula corde
Concipiens, operum parias pia germina celo.
Si quis, ait, nostram compleuerit ordine legem,
Hic mihi semper erit frater, materque, sororque.
Aspicis ut sexu careat celestis imago,
Interior sortitus homo quam mente retentat?
 Prebuit exemplum surgens a morte redemptor
Femineum maribus cum sic preponit honorem.
Gustauit sumptam nostro pro crimine mortem,
In crucis excelso pendens sine crimine Christus.
Atque animam, uiuos que mox remearet in artus,
Fixus adhuc sancto clauis efflauerat ore.
Deseruit populi spectacula talia cetus.
Signaque ferre nequit, celum que triste minatur.
Nam sol obductus, uultumque retortus ab orbe,
Cesserat iniustas nocturnis luctibus horas,
Atque peregrinis aditum dedit ipse tenebris,
Temporibus magno mutatis ordine rerum.
Nox erat in superis, lucemque inferna uidebant
Contremuit tellus, et nisu menia magno
 Concussis summo nutabant uertice cristis.
Senserunt motum priscis descendere saxa
Iussa locis, sonitusque nouos collisa dederunt.
Hos inter strepitus, cunctis fugientibus, ille
Decernunt, quanquam trepide, persistere matres,
Peruigil ut sancto sic uiuens cura sepulcro
Seruiat, et uoto presens persoluat honorem.
Pinguia fragranti componunt illita succo,
Que saluans saluum seruarent lintea corpus.
His amor expensis lugubria dona parabat,
Supremum credens semet persoluere munus.
Et cum sic breuiter preuenerit ista resurgens,
Quod credebatur seruandum poscere munus
Quo non indiguit, placatur munere Christus.
Pro quo respondens confestim gratia, prestat
Angelicos cernant humana ut lumina uultus.
 Splendida candebat celesti in corpore uestis,
Et uultum rutilus resperserat undique fulgor,
Matribus ut dignis uerbum celeste sonaret,
Angelus alloquitur sancto quas taliter ore.
Femineo sexu mentes transite uiriles,
Nec trepidate nouo fortissima corda tumultu.
Aduersos hec signa petunt, uos nulla timendi
Causa manet, quas cura pii confirmat amoris.
Queritis, agnosco, pretiosa in sede sepulcri
Solemni nuper tumulatum funere Iesum.
Sed meminisse decet quid prescius ore fideli
Dixerit ante obitum, duplici non amplius ulla
Seruandum se nocte, et iam iam tertius hic est
Qui complet promissa dies: patet ecce sepulcrum
 Deseruit uacuum uicta quod morte resurgens.
   Taliter excelsus iusso sermone minister,
Sparsurus mundo uitalis dona triumphi,
Has primum gaudere dedit, luctuque leuauit.
Ibant impauide leto iam pectore matres,
Credula concepte seruantes corda saluti,
Cum medium sese Christus gradientibus offert,
Agnoscique iubet, blando et sermone salutat.
Ite, ait, et nostris hec iam mandata referte
Discipulis, norint ut surrexisse magistrum.
Ille complexis defigunt oscula plantis,
Atque ad discipulos alacri cum mente recurrunt,
Doctoresque docent, et que spargenda per orbem
Primum femineis instructi discere uerbis,
Agnoscunt animam potius quam uiuere sexum.
    Communis uirtus igitur, commune periclum
Matribus atque uiris; nulla est distantia cordis:
Rectum uelle subest, si gratia constat utrisque,
Cui tamen attento desudet uita labore.
Aut quid dona iuuant hominem, si mente soluta
Turpia collatum disperdant otia munus?
Auxilium conatus amat: quis namque uacantem
Adiuuet, aut somno uirtutem iungat inerti?
   Celestis rex ille, parans discedere terris,
Argentum famulis, ut quis uirtute ualebat,
Quinque minas primo, duplicem dat sorte secundo.
Atque impar magnis suscepit tertius unam.
Tunc sic discedens famulos simul instruit omnes.
Nunc si quis uestrum deuota mente fidelis
 Experiar fuerit, questu noscendus ab isto
Qua quis sit uirtute potens, qua preditus arte.
Thesauros geminate meos, usuque polite,
Liuida ne facies pulla rubigine tingat
Accipitis nitidum pura quod fronte metallum.
Si redeam, meritis addentur premia iustis
Dixit, et abscessu celestia regna petiuit.
Incubuere duo studii certamine uerne.
Fenerat ille citus partem splendentis acerui,
Pauperibus largo dispensans plurima dono,
Crescit et in cumulos quidquid confertur egenis.
Exponens alter sacri mysteria uerbi,
Usuras sancto gaudet concrescere lucro,
Et cupidus recti uitam dum predicat addit.
At solus minimo sumpsit qui pondere libram,
Defossis scrobibus marsupia mersa locauit,
 Degenerique fluens elegit uiuere luxu.
Sed iudex tandem finito tempore mundi
Regreditur, cuiusque moram despexerat, excors
Contemnit seruus reditum; tunc omnibus ille
Ut doceant ratione iubet, quem tempore tanto
Poscenti reddant operata negotia fructum.
Argentum gemini geminata mole ministri
Promunt, et leto referunt commercia uultu.
Tertius ille piger drachmam tellure latentem
Promit, que iuncti sorbens contagia ceni
Perdiderit proprios incluso lumine uultus.
Illum terribili dominus tunc increpat ore:
Tantane te nostri tenuere obliuia segnem,
Serue piger, reditusque mei sic cura refugit?
Argentum, nitida quod purum luce tulisti,
 En tetrum pressumque refers. Nam cognita quondam
Delituit, nec respondens, ut sepe solebat,
Forma mihi, uultusque mei non paret imago
Assignata tibi; sed si ferrentur ad usus,
Altarisque mei tetigissent credita mensam,
Cresceret inscriptus nostro de nomine nummus.
Nunc igitur famuli uos totum ferte fideles,
Addat ut utilibus sors ultima, tollat inerti.
Improbus in paucis hic dignus non erit ullis:
Quisque uoluntatem noscens contemnit herilem,
Ceditur hic multis, paucis qui nescius errat,
Ergo age, succinctis ad fortia prelia lumbis
Armata cum mente ueni, nec femina bellum
Formides quod mens peragit: nam gloria dudum
Sexus ista tui nota est tibi sepe legendo.
 Nec dubiam te nosse reor, cum Debora quondam
Duceret instructas post fortia classica turmas,
Et mulier sumpto precederet agmina signo,
Mirantes hortata uiros, quos ipsa ducatu,
Exemplo uerboque monens accendit in hostem.
Sed postquam ducens princeps animosa cateruas
Impulit accendens uegetata furoribus arma,
Barbarice cecidere manus; dissoluitur omnis
Hostilis uirtus, et qua se femina monstrat,
Palantes dant terga uiri, latebramque petentes
Si uiuant, uicisse putant. Tunc maximus ipse,
Forma gigantee iunxit quem corpore molis,
Immensamque leuans produxit uerticis arcem,
Rex Sisara fugam, telorum fasce reiecto
Incomitatus agit, metuens sublime notari
 Corpus, et excelsa fugitiuum prodere massa.
Sed postquam latuisse putans, tectoque receptus,
Mollia perpetuo dimisit lumina somno,
Hunc etiam sternit mulier, terraque iacenti
Malleus infixo transfodit tempora clauo.
Femineus sic ille fuit per cuncta triumphus.
At tu, uirgo Dei, sanctis quam moribus ornant
Hinc pudor, inde fides, internis fortior armis
Bella geris, iustis seuus que commouet bostis
Spes tibi fida foret felix in uertice cassis,
Contineat lumbos pretiosi zona pudoris,
Iustitie lorica tuos constringat amictus,
Pro gladio uerbum semper tueatur acutum.
Has uirtutis opes, hec sic solatia belli
 Describens, mentis uarias cum corpore pugnas
Prudenti quondam cecinit Prudentius ore.
Namque ibi bellatrix, et pleno robore pollens
uirginitas armata uenit; quam feda libido
Appetit, et casso uocat in certamina nisu.
Sic bellatricem te sentiat emulus anguis,
Cumque lacessite concedent prelia palmam,
Leta feras summum calcato ex hoste tropeum.
   Nam quidquid sacre diuina uolumina legis
Eloquio sensuque docent, quod predicat ipse
Antiquus mundi replicans exordia uates,
Siue ille historias texat, seu forte figuras,
Quod diuersa retro multorum tempora regum
Post Ruth succiduo gesserunt ordine magnum
uel quos post reprobum Dauidica regna Saulem
 Ter quinquageno scripserunt carmine psalmos.
Pacificus quidquid lata inter sceptra Salomon
Obscurum sensu per clara prouerbia dixit:
Quodque bis octoni post se uidere prophete,
Quod clausum Iob mitis ait cum uulnere aperto.
Esther quid memorem, et caste mendacia Iudith,
Ornati cum fraude satraps accenditur oris,
Cum meat illudens obscenum femina lectum,
Desectoque feros compescit uertice uisus?
Quod melius cernens cecato in corpore Tobi,
Que secreta uidens perscripsit conditor Esdras.
Quidquid post priscam succedens gratia legem
Intonat, atque Noui miracula Testamenti
Hinc hominis clamat facies, uos inde leonis,
Et pernix aquila, et fortis certamine taurus.
 Inde quater terni puris quod mentibus agni
Egerunt toto spargentes semina mundo.
Bis septena pii quod spargit epistola Pauli,
Quod Petrus Iacobusque docent, quod Iudas, et ipse
Qui conspecta refert celi secreta Ioannes.
Quin et ueridici que plurima tractatores
Exposuere suis mysteria digna libellis,
Hec tu cuncta tenens animo sitiente bibisti.
Nec si quid sacrum nostri cecinere pete
Te latet, agnostique legens, et condita seruas,
Atque aliena tuo commendas carmina cantu,
Quid totum replicem? Tu sensibus utere doctis,
Et que nota tibi, uel que percursa legendo,
Ad uirtutis opus studio conuerte uirili.
Nam nisi doctrine iungatur uita fidelis,
 Agnosci grauius non obseruanda nocebit.
   Esuriit postquam Dominus, cum forte uianti
Conspicitur diffusa leui ficulnea fronde,
Nec iam maturum predicta ex arbore fructum
Carpere tempus erat, quam mox ut repperit ille
Indutam tantum foliis, sed germine nudam,
Prorsus inane uirens ornatus inutilis horret;
Percutitur subito radix afflata calore,
Aruit et posito ramorum tegmine truncus.
Instruimur tali legem cognoscere signo,
Ne Christi famulo, solo sermone fatenti,
Nomine confesso uiuens operatio desit.
Nam si Christicolas nosmet sanctosque putamus,
Aggrauat hoc etiam, ni dictum facta sequantur.
 Sic et uirginitas sacro deuota pudori,
Indiget adiunctis uirtutibus; et nisi mentem
Intactam seruans casto cum corpore iungat,
Succumbit uitiis; nec castam dicere carnem
Iure potest, animus quam sic corrumpit adulter.
Ira, furor, meror, liuor, discordia, luxus,
Lingua duplex, constricta manus, laxata uoluptas,
Mechantur cum corde hominis, tum semine mortis
Fetus mortis alunt. En quo perducitur omnis,
Nomine uirgineo que se dum iactitat, intus
Criminibus grauidam nescit turgescere mentem.
Ecce tibi e multis unum, quo cetera noscas,
Exemplum. Dominus plebem cum forte doceret
Peruigili cura supremum noscere tempus,
Exspectare diem quo iudex imminet orbi,
 uirginibus sancto signatos chrismate confert,
Hasque decem nobis documenti in uertice monstrat,
Quarum quinque tamen sapientia diues adornat,
Ast aliis stolidum lentauit inertia sensum.
Sopitas pariter requies complectitur una,
Atque obitum signans depressit lumina somnus.
Transierat medium uix forte quietis, et illud
Tempus erat noctis, quo Christus carne recepta.
Fregerat obstructas, perrupto cardine lethi,
Iam portas, inferne, tuas, spretoque sepulcro
Deuictis leta remeabat luce tenebris.
Perstrepuit subitus rumpitque silentia clamor,
Tandem sponsus adest, nocturnus corpore torpor
Abscedat, sapide raptim properate puelle.
Protinus exsiliunt omnes, stratisque relictis,
 Aptauere suas quesito lumine flammas.
Tunc sed quinque, quibus cordi solertia maior,
Quamuis festinant, oleum tamen addere sumptis
Sollicitudo fuit uasis, pinguique liquore
Ignibus armatis squalentem rumpere noctem.
At que neglectum liquit pars altera succum,
Sumens flammigeras nequicquam sustulit hastas.
Emicat exiguus commoti luminis ignis,
Sed uirtute carens languentem lampada feruor
Deserit, et siccam percurrit flamma papyrum,
Atque inter picei nebulosa uolumina fumi
uanescunt pigra crescentes mole fauille.
Ut sese indignas tali uidere paratu,
Occurrant sponso que cominus aduenienti,
Tarda mouet lentis pudibundum cura laborem.
 Que prece submissa stultis tum uocibus orant,
Ut porrecta manus torpentes suscitet ignes,
Diuidat et proprium sapientia pinguis oliuum.
Respondent pariter tali sermone sorores:
Est miseranda quidem uestrorum causa malorum,
Sed tamen hic oleum non plus quam sufficit affert
Unusquisque sibi, constat quia copia uasis,
Et perfecta suum seruat mensura liquorem.
Nec fas quesitum partiri aut perdere succum,
Ne dispersa cauis desint fomenta lucernis,
Cumque lucrum uobis dispendia nostra parabunt,
Tota simul fessis torpescant lumina flammis.
Talibus abiecte dictis, tristique repulsa,
Perlustrant quocunque loci commercia feruent,
 uenalesque manus; sed dum disceditur, ecce
Introiit sponsus thalamum, induxitque paratas,
Atque uagas linquens exclusit porta sorores.
Cernis uirginei pereat quod nomen honoris,
Ni fertur sanctus thalamis celestibus ignis.
Felix illa manus, largis que prouida donis
Accensum pura fouit pinguedine lumen.
Tantum namque olei uasis diffunditur amplis,
Quantum poscenti miserans porrexit egeno.
Hinc Dominus palmis ardentes ferre lucernas
Admonet: hoc opus est, hec clare gloria uite.
Suppetat ergo tibi pietas, patientia, uirtus,
Sed uirtus animi; fragiles nam carne puellas
Protulit interdum celo constantia mentis.
   Eugenie dudum toto celeberrima mundo
 Fama fuit, dum dat Christi pro nomine uitam.
Ante tamen mulier fortes processit in actus,
Cum stipante choro sanctorum fieret abbas,
Atque patrem complens celaret tegmine matrem.
Sed postquam sancto cunctis perclaruit ore,
Et meritis annisque graues, longaque uerendos
Relligione senes iuuenili rexit in euo;
Impatiens recti, toto qui tempore serpens
Mille nocendi artes, stimulisque inflammat amoris
Quo famam uiolare cupit, dedit inde coronam.
Commouet insano qui fingat amore puelle
Accendi Eugeniam, motuque ardere uirili.
Turba senum turbata coit, quod crimine tanto
Tam rigidam nuper potuisset soluere uitam
Mens deiecta uiri, uiduataque presule summo
 Nil non posse dolet titubans perfectio carnem.
Ducitur iste foro iuuenis, seuumque tribunal
Intrat adhuc monachus; uincit concordia fraudis,
Et iam iamque reum secreti ignara tenebat
Publica uis, odio tantum flammata sinistro.
Conscia tum sexus proprii, cordisque pudici,
uincitur ut uincat iam prodens femina fraudem,
Quamuis exterius carnem compulsa fateri,
Interiore tamen seruato permanet heros
Semper tuta fuit casti custodia uoti,
Quamlibet impugnet miseri fraus callida mundi,
Extendatque dolis laqueos, mendacia nectat,
Non uenit ad pronam mens culpe ignara ruinam.
Quosque fremens hostis fallaci tribulat astu,
Purgandos sancto patientia discutit igni.
    uendiderat quondam iuuenem manus emula fratrum,
Et famulum Ioseph tellus Memphitis habebat;
Pertulit ille quidem dominum, cum crimine falso
Confictus uoluisse nefas, quod triste refugit,
Sustinuit tolerans ergastula, uincla, catenas,
Dum spatium replicans geminos sol iunxerat annos.
Oblitus iam lucis erat, iam crine fluenti
Nutritus macie tangebat terga capillus.
Sed uegetante Deo mens nullis clausa tenebris
Preuidet arcanum quidquid post exitus implet.
Denique producto certatim gloria fertur,
Non tantum uenia; et precibus tunc ipse rogatus,
Ut diadema libens captiuos in uertice sumat,
Exsilium regno commutat, principe seruum.
 Premia seruati cordis sic percipit iste.
   Susannam post hunc dignis quis laudibus unquam
Excolat, infirmis quondam que uicit in annis
Improba uota senum, coniuratosque furores?
Primum disiuncto quos cepit causa uiritim
Consilio, solusque sibi promisit uterque
Spem culpe, sed turpe calens in cordibus ignis
Conflauit mentem sceleris fornace duorum.
Conueniunt, nam forte die sic contigit una,
Abscessu ficto diuersa ut parte redirent.
Inque nemus uenere simul, uulgata uicissim
Panditur alterno flagrans in corde uoluptas.
Ilicet incautam fallentes fraude puellam
Appetiere simul; poscunt consentiat ante
Dedecoris tantum moueat quam fama rebelli,
 Moxque retorquendum facinus, ni cedat, in ipsam
Confessi ardorem pariter mendacia produnt
Disposita, et laqueos pandunt, quos nectere uellent.
Anceps illa diu secum luctatur, et herens
Fluctuat incerte quo uergant pondera mentis:
Lex peccare uetat, rursusque infamia terret
Hinc iterum duros precibus mollire furores
Tentat, et obscenas lacrymis restinguere flammas.
Sed postquam nullis precibus monitisque remotos
Obstrictosque senes uicit cognata libido,
Femina preclaro mentem succensa pudore
Decreuit tunc casta mori, ne crimine tanto
Ambirent miseram carnis commercia uitam
Celum teste uocat, famamque recusat inanem
 Iudicio contenta suo: cum conscia corda
Commendat supere fidei, seruatque futuris.
Maluit ille tamen secreti inspector apertum
Examen prestare loco, facinusque reclusum
Pandere, et obiectas laqueis producere fraudes.
Spectabat uanis commotam fletibus urbem
Iunior ille puer, pueris tribus ipse futurus
Post comes, undanti quos iecit Parthica flamme
Contempto imperio flammis feruentior ira.
Arsit contracto pariter crescente calore
Hinc furor, inde fides, sanctis dum mollior ignis
Seruiit, et tepido conclusit pruna rubore;
Donec miratus cessare incendia satraps
Iussit, et astantes flammarum copia cinxit.
Hos meritis equans Danielis proxima uirtus
 Horrida frendentum compescuit ora leonum,
Dum prius accensi stimulis famis atque furoris,
Frenatoque simul sternentes corpora rictu,
Incolumem lambunt inter ieiunia pastum,
Cum sumat tamen iste cibos, quos uertice pendens
Angelica librante manu per inane citatus,
Subiectas calcans immotis gressibus auras,
Intulit illatus fascis cum fasce propheta.
Excepit Daniel transmissas desuper escas.
Fercula longinquis migrant feruentia terris,
Asseruantque suos peregrina in sede sapores.
Hic ergo impubes Susannam forte uidebat
In tormenta rapi, ueri quam nescius ante
 uulgus inauditam damnauerat, et simul omnes
Insontis sontem certabant cernere mortem;
Cum subito in medium iuuenis se proripit agmen,
Accensum tenera castigans uoce tumultum,
Cur tanto ex cetu nullus rem iudicat, ac se
Liber ad iniustum clamat non currere lethum?
Protinus ad uerbum pueri permota repressit
Turba sequax animos; iudex decernitur ipse,
Consultorque senum, per quem uia uera patescat.
Consulit auulsos quisnam sit criminis ordo,
Sed dum discordans responsum prebet uterque,
Coniunctum facinus disiuncta uoce fatentur.
Tunc omnes pariter timor accipit: undique clamor
Tollitur, auctores sceleris plebs obruit omnis,
 Laudaturque Deus, qui nunquam uota bonorum
Deserit, auxiliumque suum pro tempore monstrat.
Et tamen his prior est que uirginitate pudica
Intactum prefert ad uota perennia corpus.
Nam si terrena nubentem lege puellam
Asseruasse toros, atque unum nosse cubile,
Mortali tantum laudatur iudice cetu,
Coniice uirgineis quantum disponitur illic
Quo Christus uocat hinc meritis, ubi sede superna
Humanum in partes dirimet genus arbiter orbis.
Agnos dextra leuans, leuos contemnet ut hedos,
Stabunt angelici mirantes facta bonorum
Laudantesque chori: cunctis commune patebit
Decurse carnis meritum; fraus nulla tenebris
Abdere, uel notas poterit subducere culpas.
 Illic nota tibi subsistens uita petatur,
Quo iustus ditat dispensans premia iudex.
   Quondam succincte quod dictum est ore magistri,
Dum uiget officio famulans solertia Marthe,
Attentamque tenet uerbi uirtute sororem,
Cura cibo melior, pastu que digna perenni.
Tunc uacuas Domino depromens Martha querelas,
O doctor, non cernis, ait, quod sola paratu
uexor, et hec nullum confert germana leuamen?
Cui Christus sic forte refert: Sunt plurima que te
Obstrictam retinent, melior sed causa quietis,
Lectaque nec poterit Marie pars optima tolli.
   Sic, germana, suis dum flagrant secula curis,
Electam seruare tibi non desine partem.
Te meruit primam cognatio tota patronam,
 Iam te signiferam sequimur, uexillaque Christi
Te portante libens sectatur stemma parentum;
Quos licet antiquo mundus donasset honore,
Et titulis monstret generoso semper ab ortu;
Plus tamen ornauit diuinum insigne gerentes,
Ordine quod proprio sanctas meruere cathedras
Non atauos iam nunc tibimet proauosque retexam,
uita sacerdotes quos reddidit inclyta dignos:
Pontificem sacris assumptum respice patrem.
Cumque tibi genitor uel auunculus undique magni
Post fasces placeant populorum sumere fascem,
Suscipe quos humiles patrum ad consortia fratre
Officio similes nectens Ecclesia iunxit.
Pro quibus assiduas Christo persoluere grates,
 Fundere uel fletus non tedeat; ut tibi nullus
Fratrum de numero desit, cum premia sumes
 Factis digna tuis, materque effecta parentum
uirginee uictrix sociabere leta corone [a 1Kb] .





GALLANDII ADNOTATIO DE ALIIS AuITI PeMATIS EIUSDEM ARGUMENTI, NON EDITIS.

Preter hos quinque libros, et sextum, qui attexi solet ad Fuscinam sororem, carmen hactenus Auiti nullum prodrit; nec plura his olim Gregorio Turonensi et Isidoro cognita fuisse Auiti pemata constat. Sed alia tamen non pauca diuersis de rebus ab eo uersibus scripta docet epistola ad Apollinarem fratrem. De quibus sermo  nobis hoc loco non est; sed de iis tantum libris qui Mosaicam historiam continuantes, Exodum, et reliquas Heptateuchi partes persequuntur, atque Alcimi Auiti nomine in nonnullis bibliothecis reperiuntur. Quos ego ut ad Auitum pertinere non abnuerim, adeo tamen rudes passim et impolitos, ac mendis scatentes in tribus que uidi exemplaribus animaduerti, ut religionis sit, opus quod auctor ipse, ni fallor, hoc habitu premi mallet, in lucem euulgare. Singulorum autem librorum initia, si cui animus est cognoscere, ex subiecto indice deprehendet.


 ALCIMI AuITI METRUM IN EXODUM.

uersus continet 1327.

Interea uarios agitant dum tempora cursus,
Et noua succiduos surgit de germine proles.


IN LEuITICUM.

uersus continet 308.

Postquam conspicuo longinqua in deuia templo
 Extrema est imposita manus, mox cura sacrorum
uatibus incubuit.


IN NUMEROS.

uersus continet 689.

uerterat interea solitis se cursibus annus
 Mensibus explicitis sua per uestigia currens.


IN DEUTERONOMIUM.

uersus continet 287.

Hactenus informis eremi uexatus arenis
Iordanem ad fluuium populus promouerat arma.


IN LIBRUM IESU NAuE.

uersus continet 452.

Hec inter Dominus Iesum dignatus adire
Promittit ualidis sublimem confore donis
Admonitum transire uadum Iordanis ameni.


IN LIBRUM IUDICUM.

uersus continet 695.

Postquam conspicuo iehsu decesserat actu,
Reddideratque Deus famulum post bella quieti,
Confestim Iudea tumens sibi poscere regem
Incipit, et Dominum que sit sententia poscit.





AD SIRMONDIANAM AuITI EDITIONEM AUCTARIUM. S. AuITI uIENNENSIS EPISTOLAE QUATUOR.





[a 1Kb] EPISTOLA PRIMA. AD GUNDOBADUM REGEM BURGUNDIONUM.


Auitus episcopus domno regi.

Questio quam pietas uestra disserendam proposuit, tota prorsus ad interiorem figuram spiritali consideratione referenda est. Neque enim illud centuplicato fenore promittitur reformandum, quod unusquisque animo miserendi alimonie pauperum pia professione contulerit; quia et in hac ipsa eleemosynaria largitate, in qua operantis sensus potius quam census aspicitur, non est doni quantitas pensanda, sed studii.  Quo factum est per euangelicam lectionem, ut infinitis auri argentique donariis paupertina nummi duplicis preferatur oblatio. Que si utique uidue donatrici ad mensuram centupli redderetur, sine dubio cunctis minus reciperet que minus omnibus intulisset. Unde et sanctus Petrus cum dixisset: Ecce nos reliquimus omnia, et secuti sumus te , qui certe, sicut lectio docet, nichil aliud quam retia reliquerat quibus tenuem uictum piscandi artificio transigebat, responsum illi est: Omnis qui reliquerit domum, aut fratres, aut sorores, aut patrem, aut matrem  aut uxorem, aut filios, aut agros propter nomen meum, centuplum accipiet, et uitam eternam possidebit. Namque cum in Scripturis sanctis centenarius numerus omni perfectione sacratus sit, discernite quod reddantur in centuplum, non que tribuuntur Christi nomine, sed que pro Christi nomine relinquuntur: quia licet magna salutaris prosit merces eleemosyne, incomparabiliter tamen maius est omnia dimittere, quam plurima dispensare. Quocirca definiat gloria uestra de solo istud martyrio predicari, cuius corone nullum penitus meritum humani operis exequatur. Iste est centesimus fructus qui in futuro quidem uitam eternam exspectat, sed in presenti quoque seculo illatas martyribus contumelias mirificato honore compensat. Unde et alio Euangelii loco dominicus sermo  testatur quod ad centenariam frugem cadens in terram bonam nutrite sementis germen exierit. Parentes ergo, uxorem, uel filios, siue fratres pro Christi tantum consecrat nomine relinquendos, id est, cum pro asserenda nominis confessione, non tantum huiusmodi necessitudinum, sed animarum quoque nobis corporumque facienda iactura sit. De qua diuisione idem Dominus alio loco: ueni, inquit, separare filios aduersus parentes, nurum aduersus socrum : id est, ut quorumlibet affectuum persone, tendentibus nobis ad Christum, si comitari noluerint, deserantur. Excepto autem hoc sensu, propinquitates istas non semper nobis ut preiudicatas debere dimitti, et exemplis et ratione colligitur. Nec enim et illi propinqui dimittendi sunt, qui ad celestes coronas  contemptu seculi calcata morte festinant; neque suadere fidelibus possumus ut coniugia uel parentes abiiciant, cum Dominus clamet quod non liceat homini dimittere uxorem. Et quod Deus, inquit, coniunxit, homo non separet . Et Apostolus protestatur  quod qui suis et maxime propinquis prouidet, fidem neget, sitque deterior infideli. Dominum Petrus, Petrum coniux propria sequebatur. Cessante carnali usu, manebat spiritale solatium. Et comitante se Andrea germano, nec fratrem nec uxorem dimiserat, in quorum contubernio Christi uestigiis adherabat. Quapropter personas huiusmodi non obesse nobis, sed impedire timendum est. Nam cum omnino hominum generi, ordini, dignitati obtinendum celeste  regnum diuinus sermo proponat, est temerarius predicator, necessitati principum que regnum diuinis nutibus administrat, si omnia que supra diximus relinquenda suaserit; cum tamen etiam personis huius culminis contemptus mundi suggeri, et celorum regnum repromitti, Apostolo, sicut recolitis, protestante locupletibus , ut diuites sint in operibus bonis, et thesaurizent sibi fundamentum bonum, ut apprehendant ueram uitam. Quibus secundum hanc sententiam agrorum siue redituum et prodesse usus poterit, si non nocuerit appetitus. Est tamen et aliud sanctitatis genus, in quo si tempus persecutionis assistat, martyrium quoddam plena confessio queat imitari. Si quis enim antiquam parentum  consuetudinem siue sectam melius credendo commutet, nec teneatur priuilegio consuetudinis, cum ueritas prouocat ad dilectionem salutis, utiliter hic parentes, fratres, sororesque dimittit: uelut Abraham diues, qui cunctis celestibus donis fruens, filiis, famulis, auro, argento, patrimonio, matrimonio recte usus, patrie se tamen et cognationi sue uoto mutande religionis excussit, et imminente iam senio, signum circumcisionis quo Christianitas figurabatur, accipiens, prouectos iam per etatem conuersione pueros fieri posse premonuit. De quibus et propheticus sermo: Puer, inquit, centum annorum morietur : id est centuplum accipiet quod puer factus est; quem prefata sacrati numeri pluralitate prestantem, sicut etate matura uiuendi  nouitas fecit puerum, sic custodita renouatio immortalis faciet longeuitate profectum.



EPISTOLA II. BEATI AuITI EPISCOPI AD ILLUSTREM uIRUM ARIGIUM.

Auitus episcopus uiro illustrissimo Arigio.

Scio quidem quante deuotionis affectu ire me ad festa communia uoluistis, uerumtamen ita ut quem gauisurum tantummodo uobiscum, non aliquid profuturum, credere debueritis. Nam cum uobis sacerdotes et magni merito et multi numero digne atque ambienter occurrerint, ego solus damno percellor, qui singularis patroni gaudiis interesse non mereor. Quibus si presentia mea secundum desiderium prouenisset, sicut optaueram de laude tanti operis quoscunque digni sermonis audirem, qui omnibus membris  fabrice sublimis inspectis, congruenter possent ascribere conditori in dispositionum qualitate elegantiam, in expensarum profusione iacturam, in dimensionum ratione concordiam, in spatiis diffusionem, in culminibus celsitudinem, in humilitate firmitatem, expolire preconiis marmorum dignitatem, quibus gemmarum nomen sola magnitudinis tollat inuidia, collectum quodam modo atque inclusum industria diem, emolumento metallorum splendentium luce uegetari, hisque omnibus pompis digne inferri reliquias, quibus mundus indignus est. Hec igitur exaggeranda melioribus iure concesseram. uerumtamen peculiarem sibi mercedem suam sermo meus fuerat uindicaturus, recolens utique tempus illud quod inter seuissimas perturbationum procellas, cum facti operis  firmam soliditatem quasi gubernatores inuicti ad dedicationis portum circumstridentibus undique naufragiorum casibus impune duxistis, me, ut ex communi necessitate recolitis, pro gaudiis lacrymas dependente: cui cum ipsum premature innouationis ardore, causarum ratione librata, non minus congerere suadeo quam plangere: quia non ut nupte tali sponso cui pacta fuerat, qualitercunque iungende, etsi satis desiderabantur strumenta cultuum, plus tamen formidari oportuit tela raptorum. Quocirca his omnibus consilio pensatis, mutastis uiri fortis constantie genus, et deponentes quo adpessime [Forte aptissime] floretis secularis ducatus audaciam, quidquid ab aduersa parte discriminis incubuerat, timore  uicistis. Quapropter omnis qui uiderit coram positam iocunditatem, laudet preteritam festinationem. Conuenit dispositionibus uestris rapta de aduersitate securitas. Ante decuit nostrum fieri, quod taliter libuerat ornari. Ego autem ut horum modo uisione non perfruar, et que causa faciat, et nobiles patroni, et quales arbitri, etiamsi taceatur, aduertitis. Apostolorum namque festiuitas uiennensibus quidem uestris inter annuum martyrium dies peculiari studio uiuit. Habeo presentiam tempori, quo diei passionis fabricule quam nostis uidetur iniuncta esse dedicatio uirorum, quia nichil est ad quod animum meum uester destinare non possit affectus. Excusans plebicule absentiam, meam anteponerem consuetudini singularitatem, nisi, ut nostis, in ipsis penitentibus  nostris feruor appetens uitium uicinum diu formaret atque strepitum; cum e nostris ambitio aliquos, alios sollicitudo adolescentior, multos gula tractura sit. ueritus sum ne forte si uel paucos qui forent quos aliena declinantes, sue magis festiuitati studium mansuetudinis aggregaret, apud aliquos animus, ut solet in tali turbatione, motus isti quasi per absentiam meam, eo die cursus nostre deuotionis putaretur omitti, quo diuerse partes uidebantur institui. Unde excusationem meremur. Si rationem rite agnouistis, ignoscite, communem festiuitatem preteritorum recordatione, presentium plenitudine cognoscite, tam  absentium est quam presentium officiis celebrate . Confido de misericordia Dei nostri quod etiam mihi in hoc loco quandocunque opportunius uerbi prestabit aditum, quibus geminate consecrationis ornatiorem concessit effectum.



EPISTOLA III. BEATI AuITI EPISCOPI AD STEPHANUM EPISCOPUM.

Auitus episcopus Stephano episcopo.

Post sanctam festiuitatem, quam licet auidi atque anxii, uestro tamen interuentu diuinaque tuitione transiuimus, debito famulatus obsequio ac sedule sollicitudinis deuotione seruimus, quidquid illud nobiscum merite asperitatis est, solari uestre, quam Deus semper augeat, prosperitatis agnitione cupientes.



EPISTOLA Iu. AuITI EPISCOPI AD GREGORIUM EPISCOPUM.


Auitus episcopus Gregorio episcopo.

Meis potius ascribo peccatis, quod uos ad dispositionem piissime uoluntatis corporis inequalitas impediuit, quanquam consueta dignatio oratione nos et oblatione comitata sit. Unde salutationis officia pagina famulante persoluens, supra quam sermone ualeo gratias ago, quod festiuitatem nostram pleno uos desiderio sitientem, etiam si non satiastis presentia, refecistis expensa.





[a 1Kb] FRAGMENTA LIBRI DE DIuINITATE SPIRITUS SANCTI. 

 Sanctus Auitus in illo libro quem de Diuinitate Spiritus sancti contra Gundobadum Arianum regem scripsit, processionem Spiritus sancti a Patre et Filio ita declarat.

[b 1Kb] De diuinitate Spiritus sancti, quem nec factum legimus, nec genitum, nec creatum, Deus est, Deus qui operatur omnia in omnibus. Et eodem loco: Omnia autem hec operatur unus atque idem Spiritus, diuidens singulis prout uult . Et Petrus in Actibus apostolorum: Quid conuenit, inquit, inter uos mentiri Spiritui sancto ? Et post: Non es mentitus hominibus, sed Deo . Item alio loco: Nescitis quia templum Dei estis, et Spiritus Dei habitat in uobis ? Et alibi: Si quis Spiritum Dei non habet, hic non est eius .  Nos uero Spiritum sanctum dicimus a Filio et Patre procedere.


IDEM AuITUS IN EODEM LIBRO.

Ipse certe per se Dominus, Spiritum, inquit, ueritatis qui a Patre procedit . Enim uero  non dicendo processit, sed procedit, non tempus procedentis docuit, sed preterito futuroque submoto, sub interminabilis eternitate presentie uirtutem processionis ostendit; ut sicut est proprium Spiritui sancto a Patre Filioque procedere, istud catholica fides, etiamsi renuentibus non persuaserit, in sue tamen discipline regula non excedit.


ITEM AuITUS.

Spiritum sanctum eque Patris et Filii esse confiteor, eumque a Patre uel Filio similiter mitti: quod mecum prolata quoque Apostoli sententia uidetur approbasse. Nam legimus: Paraclitus, quem mittet Pater in nomine meo . Et alio loco: Quem ego mittam uobis a Patre . Nec  tamen ut nuper habita collocutione [c 1Kb] tractauimus, scinditur una personarum discretione Diuinitas. Quia si Spiritus, ut acquiescitis, a Patre Filioque uel mittitur uel procedit, non potest missus mittensque misceri, et ex quo procedit procedensque confundi.





[a 1Kb] COLLATIO EPISCOPORUM, PRAESERTIM AuITI uIENNENSIS EPISCOPI, CORAM REGE GUNDEBALDO ADuERSUS ARIANOS. *

 Prouidente Domino Ecclesie sue, et inspirante pro salute totius gentis cor domni Remigii, qui ubique altaria destruebat idolorum, et ueram fidem potenter cum multitudine signorum amplificabat, factum est ut episcopi plures non contradicente rege congregarentur, si fieri posset, ut Ariani, qui religionem Christianam scindebant, ad unitatem possent reuerti. Quod ut melius fieret, uidereturque id non consilio accidisse sed occasione, domnus Stephanus scripsit ad episcopos multos, et inuitauit illos ad festiuitatem S. Iusti, que instabat, in qua ob frequentiam miraculorum fiebat concursus plurimus populorum. uenerunt itaque de uienna Auitus, de Arelate Aeonius, de ualentia. . . ., de Massilia . . . . .ius, et plures alii, omnes catholice professionis et laudabilis uite  in Domino. Qui omnes ad salutationem regis cum domno Stephano ad Sarbiniacum, ubi tunc erat, profecti sunt. Erant quidam inibi de potentioribus Arianis cum eo; qui si potuissent, prohibuissent nostrorum accessum ad regem; sed Domino cooperante, nichil profecerunt.

Post salutationem factam, domnus Auitus, cui, licet non esset senior nec dignitate, nec etate, tamen plurimum deferebatur, dixit ad regem: Si excellentia uestra uellet procurare pacem Ecclesie, parati sumus fidem nostram tam clare demonstrare esse secundum Euangelium et Apostolos, quod nulli dubium erit illam quam retinetis non esse secundum Deum et Ecclesiam. Habetis hic de uestris qui sunt instructi in omnibus scientiis: iubeatis ut nobiscum  colloquantur et uideant si possint respondere rationibus nostris, ut parati sumus respondere rationibus eorum.

Ad que rex respondit: Si uestra fides est uera, quare episcopi uestri non impediunt regem Francorum, qui mihi bellum indixit, et secum inimicis meis sociauit ut me destruerent? Nam non est fides ubi est appetentia alieni et sitis sanguinis populorum: ostendat fidem per opera sua.

Tunc humiliter respondit domnus Auitus faciem habens angelicam ut et sermonem: Ignoramus, o rex, quo consilio et qua de causa rex Francorum facit quod dicitis; sed Scriptura nos docet quod propter derelictionem legis Dei sepe subuertuntur regna, et suscitantur inimici omni ex parte, illis qui  se inimicos aduersus Deum constituunt. Sed redite cum populo uestro ad legem Dei, et ipse dabit pacem in finibus uestris; nam si habetis pacem cum illo,  habebitis et cum ceteris, et non preualebunt inimici uestri.

Cui rex; Nonne legem Dei profiteor? sed quia nolo tres Deos, dicitis quia non profiteor legem Dei. In Scriptura sancta non legi plures esse Deos, sed unum.

Ad que domnus Auitus: Absit, o rex, ut plures Deos colamus: Unus est Deus tuus, o Isrel ; sed ille unus Deus in essentia, est trinus in personis; et Filius et Spiritus sanctus non sunt alii Dei, sed unus Deus, cuius prima persona est Pater, secunda Filius, tertia Spiritus sanctus; sed Patri non est alia substantia quam Filio, et Spiritui sancto non est alia quam Patri et Filio; et ille Deus qui olim locutus est per prophetas, nouis  sime locutus est in Filio, et adhuc loquitur quotidie in Spiritu sancto. Et quamuis olim per prophetas, mox per Filium, nunc per Spiritum, unus idemque Deus loquitur; sed sic dicitur ad distinctionem personarum, cum reuera sint ceterne et consubstantiales. Hoc profitemur et parati sumus ostendere.

Et cum uideret regem pacifice audientem, protelauit sermonem et dixit: O si uellet sagacitas uestra cognoscere quam bene fundata sit nostra fides, quantum boni uobis et populo uestro inde proueniret: nam et celestis gloria uobis non deesset, et pax et abundantia in turribus uestris . Sed uestri cum sint inimici Christi, super regnum uestrum et super populum iram desuper accendunt; quod, ut speramus, non esset, si uelletis audire monita nostra,  et iubere ut uestri sacerdotes de his nobiscum colloquantur coram sublimitate uestra et populo uestro: ut sciatis quia Dominus iehsu est eterni Patris eternus Filius, et utrique ceternus Spiritus sanctus, unus Deus benedictus in secula, simulque ante omnia tempora et absque ullo initio.

Cum hec dixisset procidit ad pedes regis, et amplectens eos flebat amare; procubuerunt et omnes episcopi cum eo: unde rex ualde commotus est, et inclinans se usque ad eos, erexit domnum Auitum cum ceteris, quibus amicabiliter dixit se responsum daturum illis super petitionibus illorum.

Quod et crastina die factum est: nam rex per Sagonam rediens ad urbem, misit ad domnos Stephanum et Auitum, ut uenirent apud illum. Qui cum uenissent,  rex dixit ad illos: Habetis quod postulatis, nam sacerdotes mei parati sunt uobis ostendere quod nullus potest esse ceternus et consubstantialis Deo.  Sed nolo ut id fiat coram omni populo, ne turbe excitentur; sed tantum coram senatoribus meis et aliis quos eligam, sicut uos eligetis ex uestris quos uolueritis; sed non in magno numero, et id fiet die crastina in hoc loco. Quo dicto episcopi salutato rege discesserunt, et reuersi sunt ut omnia intimarent aliis episcopis. Erat autem uigilia solemnitatis S. Iusti. Et licet optauissent quod hoc fieret die solemnitatem sequenti, noluerunt tamen propter tantum bonum amplius procrastinare. Sed unanimiter decreuerunt apud S. Iusti sepulcrum pernoctare, ut illo intercedente obtinerent a Domino petitiones cordis sui.

Euenit autem ut ea nocte cum lector secundum morem inciperet lectionem a Moyse, incidit in illa uerba Domini: Sed ego indurabo cor eius et multiplicabo  signa et ostenta mea in terra Aegypti, et non audiet uos . Deinde cum post psalmos decantatos recitaret ex prophetis, occurrerunt uerba Domini ad Esaiam dicentis: uade et dices populo huic: Audite audientes et nolite intelligere; et uidete uisionem et nolite cognoscere. Exceca cor populi eius, et aures eius aggraua, et oculos eius claude, ne forte uideat oculis suis, et auribus audiat, et intelligat suo corde, et conuertatur, et sanem eum . Cumque adhuc psalmi fuissent decantati, et legeret ex Euangelio, incidit in uerba quibus Saluator exprobrat Iudeis incredulitatem: ue tibi, Corrazaim; ue tibi, Betzaida! quia si in Tyro et in Sidone uirtutes facte essent que sunt facte in uobis, iam dudum in cilicio et cinere penitentiam egissent . Denique cum lectio  fieret ex Apostolo, pronuntiata sunt uerba illa: An diuitias bonitatis eius et patientie et longanimitatis contemnis? Ignoras quoniam sustinentia Dei ad penitentiam te adducit? Secundum autem duritiam tuam et impenitens cor thesaurizas tibi iram in tempore ire . Quod cum ab omnibus episcopis obseruatum fuisset, cognouerunt lectiones illas sic occurrisse uolente Domino, ut scirent induratum esse cor regis, Doumque illum in sua impenitentia relinquere, ad ostendendum diuitias iustitie sue; unde ualde tristes effecti, noctem in lacrymis transegerunt. Non destiterunt tamen ueritatem nostre religionis contra Arianos asserere.

Igitur tempore quo rex iusserat, conueniunt omnes episcopi, et simul ad regiam uadunt cum multis sacerdotibus  et diaconibus et quibusdam de catholicis, inter quos erant Placidus et Lucanus, qui erant de precipuis militie regis. uenerunt etiam Ariani cum suis. Cum ergo sedissent coram rege, domnus Auitus pro catholicis, Bonifacius pro Arianis, sermonem habuerunt. Sed postquam domnus Auitus proposuit fidem nostram cum testimoniis sacre Scripture, ut erat alter Tullius, et Dominus inspirabat gratiam omnibus que dicebat, tanta consternatio cecidit super Arianos, ut qui satis amicabiliter audientiam prebuerat Bonifacius, nichil omnino respondere posset ad rationes domni Auiti, sed tantum questiones difficiles proponeret, quibus uidebatur uelle regem fatigare. Sed cum ab Auito urgeretur ut responderet ad antedicta,  promittens se etiam responsurum ad ea que proposuerat, non potuit respondere ad unam de rationibus que fuerant a domno Auito proposite, neque ullam pro defensione sue partis allegare; sed tantum os suum in conuiciis aperiebat, et dicebat catholicos esse prestigiatores, et colere multitudinem deorum. Quod solum cum diceret, uideretque rex confusionem sue secte, surrexit de sua sede, dicens quod in crastinum responderet Bonifacius. Discesserunt ergo omnes episcopi; et quia adhuc dies non erat inclinata, iuerunt simul cum ceteris catholicis ad basilicam domni Iusti, confitentes Dominum quoniam bonus, et laudantes eum, qui dederat illis talem uictoriam de inimicis suis.

Sequenti uero die iterum ad regiam profecti cum  his qui in precedenti aderant; cumque ingrederentur, inuenerunt Aredium, qui eis persuadere uolebat ut regrederentur; dicebat enim quod tales rixe exasperabant animos multitudinis, et quod non poterat aliquid boni ex eis prouenire. Sed domnus Stephanus, qui sciebat illum fauere Arianis ut gratiam regis consequeretur, licet fidem nostram profiteretur, respondit ei quod non timendum erat ne rixe procederent ex inquisitione ueritatis et amore salutis fratrum suorum, imo nichil esse utilius ad iungendos animos in sancta amicitia, quam cognoscere apud quos esset ueritas; quia ubicunque est, amabilis est, et professores eius reddit amabiles.

Addidit insuper omnes huc uenisse secundum iussionem regis, contra quod responsum non est ausus  Aredius amplius resilire. Ingressi sunt ergo; et cum rex eos uidisset, surrexit in occursum eorum, mediusque inter domnum Stephanum et domnum Auitum, adhuc multa locutus est contra Francorum regem, quem dicebat sollicitare fratrem suum contra se. Sed cum responderent prefati episcopi, quod non esset melior uia ineundi pacem quam concordare in fide, et operam suam, si gratam haberet, pollicerentur pro tam sancto federe conciliando, nichil amplius locutus est, sed unusquisque locum quem precedenti die tenuerat, occupauit.

Cum itaque sedissent, domnus Auitus tam lucide probauit quod catholici non plures deos adorabant, ut sapientiam eius tam catholici quam aduersarii cum stupore mirarentur. Id autem fecit ut responderet  conuiciis que Bonifacius in nostram fidem iecerat. Postquam ergo conticuit, ut locum daret responsionibus Bonifacii, nichil aliud potuit ille dicere, quam quod precedenti die fecerat, et conuiciis addens conuicia, tanto impetu clamabat, ut pre raucitate non posset amplius loqui et quasi suffocaretur.

Quod cum rex uidisset, et satis diu exspectasset, tandem surrexit uultu indignationem pretendens contra Bonifacium. Tunc domnus Auitus dixit ad regem: Si sublimitas uestra uellet iubere ut hi responderent propositionibus nostris, ut posset iudicare quenam fides esset retinenda. Sed nichil rex respondit, neque ceteri Ariani qui erant cum illo; adeo stupefacti erant de doctrina et sapientia domni Auiti  Qui cum uideret eorum silentium, subiunxit: Si uestri non possunt respondere rationibus nostris, quid obstat cur non omnes simul conueniamus in eadem fide? Tunc murmurantibus illis, de sua fide securus in Domino addidit: Si rationes nostre non possunt illos conuincere, non dubito quin Deus fidem nostram miraculo confirmet: iubeat sublimitas uestra ut tam illi quam nos eamus ad sepulcrum hominis Dei Iusti, et interrogemus illum de nostra fide; similiter et Bonifacius de sua: et Dominus pronuntiabit per os serui sui in quibus complaceat. Rex attonitus annuere uidebatur; sed inclamare ceperunt Ariani, et dicere se pro fide sua manifestanda facere nolle ut fecerat Saul, et ideo maledictus fuerat; aut recurrere ad incantationes et illicita; sufficere sibi se habere Scripturam,  que sit fortior omnibus prestigiis, et hec semper repetentes, et boantes potius quam uociferantes, rex, qui iam surrexerat, accipiens per manus domnum Stephanum et domnum Auitum, duxit eos usque ad cubiculum suum; et cum intraret amplexus est eos, dicens ut orarent pro eo. Cognouerunt quidem illi perplexitatem et angustias cordis eius, sed quia Pater eum non traxerat , non potuit uenire ad Filium, ut ueritas impleretur: Non est uolentis, neque festinantis, sed miserentis Dei . Et ex ea die plurimi Ariani ad penitentiam uenerunt, et post aliquot dies baptizati fuerunt, et magnificauit Dominus fidem nostram per intercessionem domni Iusti in conspectu omnium.





SYMMACHI PAPAE AD AuITUM uIENNENSEM EPISCOPUM EPISTOLA.







SERMO BEATI AuITI, FERIA TERTIA IN ROGATIONIBUS.



 Legimus in historia Regum quemdam celebrem prophetarum, exiguo superni pastus alimento, multis diebus iter longissimum sine ullo adminiculo cibi terrestris egisse; adeo diuini beneficii uirtus in corpore humano sequestrata infirmitate preualuit. Comparatio autem modo hec in sermone non causa est. Sic ergo etiam nobis annuum quoddam iter actionum, casuum, timorum diuersitate currentibus, quidam qui nos inter ista confortet Rogationum ueluti celo porrectus sumitur panis: cuius fortitudo atque salubritas non solum inopiam preterite sterilitatis suppleat, uerum etiam periculum famis ab spiritu nostro non in pane solo, sed in uerbo Dei uiuente secludat. Quod si quisquam Rogationes nostro seculo institutas miretur, quas tantis ante temporibus Ecclesiarum multitudo  nesciuit, constat hunc posse et muneribus redemptionis, que mundi euo iam pene consumpto in seculorum fine adfuit, derogare. uiderit [a 1Kb] quis certe quid sentiat, qualitatem medicaminis rideat furibundus, nesciat desperatus, ceterum frequenter expertus. Sed quis est iste sic ad integrum sanus, ut medicine non egeat, ut nulli egrotantis anime morbo succumbat, ut non aut cupiditate ardeat, aut auaritia palleat, aut inuidia liueat, aut superbia tumeat, aut iracundia caleat, aut obloquio pruriat? Si quis ergo ex his alicuius tedii sibi conscius est qui cuncto  tempore penitentiam debet, non renuat triduum Quod etiam pleno ordine atque digesto prophetia qua lecta est, si gradibus suis replicetur, insinuat, sic a principio sermonis exorsa: uos, inquit, cognoui ex omnibus cognationibus terre . Hic statim se Iudeorum populus, in quamdam rapinam non amore, sed ambitione precipitat, ut ad diuine familiaritatis notitiam pre omnibus uideatur ascitus. Sed desistat hinc opportunitas obstrependi, quia potius sub iudicio rationis [b 1Kb] de proprietate sermonum causarum certa metienda sunt. uos cognoui, non dixit Inter omnes, sed Ex omnibus cognationibus terre. Qui sunt autem qui acquiruntur ex omnibus cognationibus terre, nisi qui ab uniuersitate gentium in unum redacti fiunt ex diuersis mundi partibus unus populus, et de  multis membris sub Christo capite unum corpus? Cui postmodum uocationi agnoscende atque predicande beatissimus Petrus per mentis stuporem defixus uidit linteum quoddam celo descendere, quod quatuor angulis sinu turgente submissum, omne genus animantium cum uolatilibus atque reptilibus continebat, commonitusque ut necessarie refectioni quod uellet ipse mactaret; appetitum quidem talem, cum talis ciborum modus precipiebatur, per obseruantiam legalem exhorruit; sed mox ad eum sermo diuinus, Que Deus, inquit, mundauit, tu immunda ne dixeris  . Atque ille, In ueritate, inquit, comperi, quia non est personarum acceptio apud Deum; sed in omni populo et gente qui timet Deum et uoluntatem eius facit, acceptus est illi . Tunc ergo qui cogniti sunt ex omnibus cognationibus terre uides, nempe prophetis atque apostolis, qua unitate conueniat. Hoc est profecto, quod etiam nunc lectio ait: Nunquid ambulabunt duo pariter, nisi conuenerit eis ? Conuenit autem duobus, Christo et Moysi, quia de isto ille scripsit. Conuenit legi et gratie, quia . . . . . . . illa districtius imposuit, ut pretiosius ista laxaret. Conuenit ueritati et prophetie, quia ista peperit quod illa concepit. Apud Iudeos ista duo non pariter ambulant, ideo non concordant. Inter ipsa enim duo Testamenta quasdam minutias ponunt. Ad  unum uerum Deum nisi uno itinere non itur. Certe si propter quascunque alias causas potest diuerso, aduerso non potest. Apud nos uero ista duo pariter iunguntur atque conueniunt. Est tamen in hoc prophete uerbo etiam quod personaliter accipi queat, si dualitas ipsa quam conuenire necesse est, sit primum in homine uno, sit deinde in genere humano. Spiritus enim noster et corpus nostrum ex disparis substantie qualitate compacta sunt. Que duo uiam huius seculi currere nullatenus queunt, nisi inter se custodita diuine ordinationis lege consenserint. Si enim non subiaceat spiritus carnis, sed ad refrenandam concupiscentiam cedat potius menti caro, ducit duos pariter concordia rationis per uiam legis ad patriam eternitatis. Si autem dum per huius seculi iter curritur,  spiritu retardante, animam caro preuenerit, et facultatem uie, permissa sibi peccati libertate, precluserit, deserit ipsa currendi equalitas, que homini a Creatore precipitur, et incipit impedita lege mentis perire, et superexaltare lege corporis, nec iam duo pariter pergunt, ibi unum iacet et aliud premit. Et hec, quod magis dolendum est, non tam ignaris subrepunt, quam dominantur allisis. Docet hoc sermo qui sequitur: Leo, inquit, irrugiit, quis non timebit? Dominus locutus est, quis non prophetabit ? Peccatum longe apparet, quare non fugimus? Scriptura prope clamat, quare non credimus? Quis est leo rugiens, nisi de quo apostolus dicit, quia aduersarius uester diabolus tanquam leo rugiens circuit querens deuorare uos ? Facit furoris incontinentia,  ne tacens discubitet qui rugitum longe premittit: sed audit rugitum, et non cauet qui precepti conscientiam secum fert ad exordia peccati, confestimque rabido inuaditur morsu, nisi premisso terretur auditu; quod reuera nec absurde coniicimus, nam statim in consequentibus qualitas ipsius morsus ostenditur: Quomodo, inquit, si eruat pastor de ore leonis duo crura ouis, aut extremam partem auricule . Pastor nobis procul dubio ille est bonus qui, relictis nonaginta nouem ouibus, unam  uagantem non despexit inquirere. Opere pretium autem est diligentius intueri, quod illas nonaginta nouem quas iste pastor in montibus reliquit, manifestatus in carne, non deseruit permanens in natiuitate. Angelorum enim in celesti altitudine gloriantium, qui utique iam errare non possunt, euidenter gerunt figuram. Leo enim de quo supra diximus, post illam proprii casus ruinam qua consortium Diuinitatis affectans, etiam homine miserior factus est, dum dedignatur esse inferior Creatore, omnis archangelice potestatis dignitate nudatus est. Sed huic tamen quantulamcunque potestatem celestium ministrorum, ne solus periret, casui sue deiectionis innexuit. Et his hoc tamen de illo eminentis creature uigore nunc superest, ut damnationem futuram iam patientes dum  presciunt, cum uiuendi meritum perdiderunt, et ipsum saltem moriendi remedium habere non possint. Ab illo itaque, ut dixi, casu quisque in amore conditoris sui et angelice beatitudinis honore permansit, ulterius seduci non potuit, ac proinde nec periclitari; et factum est in principio de angelis quod de hominibus in fine faciendum est, ut euolutus scilicet salutis et perditionis cursus exacto impletoque numero terminetur. Istas ergo superne celsitudinis oues reliquit pastor bonus, et uenit ad illam unam ouem perditam, in cuius signatione iacebat genus humanum, et illam que ab isto leone corrosa per se ascendere ad illas nonaginta nouem non poterat, suis humeris uexit, quia in suo corpore subleuauit: et quando cum homine carnis assumpte ad superna celorum rediit,  eamdem utique que de paradiso errauerat, angelis retulit. Quocirca iam patet qui sit pastor qui liberat duo crura et partem auricule, et qui sit leo qui reliquum deuorat: hoc est, iste Christus, ille diabolus. Omissa uero utcunque consideratione carnali, uideamus que sit minima pars corporis que deuoranti legitur remansisse. Neque enim puto quod ille pastor bonus rem tam dilaceratam et pene consumptam tanto studio uellet eruere, nisi particule ipsi adhuc aliquid palpitantis uite inesse cognosceret. Ouis ista, sicut iam prolocuti sumus, quicunque peccator est utique, si de caulis se protegentibus euagatus suopte uitio incursurus bestiam, cum a pastore declinauit. Dum enim ambulat per deserta, hoc est, dum cogitat inania perituraque, occurrit illi diabolus, et cogitationem  eius morsu pestifere persuasionis inuadit. Qui cum iam concupiscentiam captiui hominis in potestate habere cepit, priorem quodammodo eius partem uorax laniator absorbuit. Et tamen si concupiscentiam et definitionem peccati non sequatur effectus, liberantur quasi duo crura, hoc est, pars posterior que adhuc comesa non fuerat. Nam etsi quosdam priores sue cogitationis pedes per concupiscentiam in fauce leonis amisit, et residuos quos ad effectum non deduxit operis gressus [a 1Kb] misericordia pastoris eripuit.  [a 1Kb] Animaduertendum est tamen quod illius se miscuit corporis portionem [b 1Kb] extremi auricule que uidetur superesse liberauerit. Postquam enim dixerat, quomodo si eruat pastor duo crura, addidit et extremam partem auricule. Auris ergo nostra est obedientia nostra: nam cum precamur et resipiscimus, primam istius auris partem leo deuorat, nouissimam pastor [c 1Kb] soluat. Prima pars auricule est Non concupiscas. Ista iam deglutita est, quia cogitatio concupiuit. Sequens pars est, Post concupiscentias tuas non eas. Itaque si malum quod concepimus cogitatione, opere non impleamus, priore parte obedientie uulnerata, et illa que extrema est ab ore leonis eruitur. Quomodo? Utique per penitentiam et correctionem. [d 1Kb] Que multipliciter lectio ipsa per totum a Domino  reuoluente, que et qualia passi necdum resipiscamus: Misi in uos indigentiam panum, stuporem dentium; percussi uento urente . Indigentia panis est, ut sciamus quod cum a Domino receditur, non est unde uiuatur. Stupor autem dentium unde contrahitur? puto conuenire illud quod Salomon quodam loco ait, dum comparationem poneret dicens: Sicut uua acerba dentibus noxia est. Uua autem acerba est premature occupata promissio et contenta cum differtur temporis plenitudo. Nam ut dulcedinem et suauitatem que nobis in eternitate promittitur, in hoc mundo habere uelimus, immaturum satis atque acerbum est. Huius uue adhuc aspere uiridisque non uinum, sed uirus intra paradisum Adam in sui nostrique perniciem degustauit; et quia parentes comederant  uuam acerbam, dentes filiorum obstupuerunt. Sed preuidens Ezechiel originale debitum Christo soluente uacandum, sic ait: uiuo ego, dicit Dominus, si erit ultra prouerbium illud in Ierusalem: Patres comederunt uuam acerbam; obstupescent dentes filiorum . Iam tibi non nocet quidquid esset Adam quod concupiuit superbe, quod presumpsit illicite, quod desiderauit incaute; tu tibi de tuo esu stuporem dentium metue, tu tactum appetitus ab inutili auiditate restringe. Desideras uuam acerbam, sed sustine maturitatem promissionis. Non tuo seculo delectatio ista debetur. Si dulcem queris, exspecta celestem; si humanam appetis, patieris immitem. Que est autem mundi gloria, nisi ipse  quem infra dicit, uentus urens? cuius etiam si lenitas delectat homines, terror tamen percutit amatores: Et quia nec sic redistis ad me, dicit Dominus, nunc [e 1Kb] (preparare in occursum Dei tui Isrel . Dicit quidem Paulus apostolus  ubi Redemptoris describit aduentum, qualiter rapiemur ad nubes obuiam Christo in era; hic tamen puto occursum  istum ad alium pertinere. Nam et hic uiuentes quasi occurrimus Deo, si preceptum quod porrigitur amplectamur; et quia paratus est ille ad ignoscendum, occurrat ei correctio ad penitendum. Sed et quicunque propter amorem eterne uite non solum ab illicitis abstinet, uerum etiam a licitis se cercet, sponte occurrisse iudicandus est. Nam ut exempli gratia unumquodcunque dicamus, adulterio generaliter interdicto, simplex coniugium lege permittitur; cui tamen uirginitatis nitor sine comparatione prefertur: unde qui dat nuptum uirginem suam bene facit, et qui non dat melius facit . Iam uero post multas et piissimas admonitiones que profectui nostro  etiam secundum litteram constant, conuenienter Rogationes nostras in ipsius lectionis fine describit, dicens: In omnibus plateis et uiis sit planctus . uie iste et platee actus nostros significant, per quos humanam conuersationem mortalitate decurrimus. uie minora delicta, platee uero latiora peccata sunt, que ad illam amplam et spatiosam mittunt que ducit ad perditionem; et multi sunt qui inueniunt eam. Per angustam uero semitam itur ad illum de quo predixit propheta, quod uocem eius in platea nemo audiuit, cuius utique uerbum in peccati libertate non sonuit. Ergo in ista platea quia est noster actus, sit noster et planctus: quem tamen planctum non confusum et tumultuarium esse debere testatur sermo subiectus, uocabit, inquiens, agricolam  ad luctum, et ad planctum eos qui sciunt plangere . Cernis nempe quod istud plangere non omnes sciant, sed illi tantum uocandi sunt qui nouerunt. Agricola est, qui isto penitentie luctu et compunctionis affectu terram, id est substantiam suam spinis purgat, preceptis edomat, lacrymis rigat, humilitate fecundat, semine ditat, fruge multiplicat. Enimuero secundum statum calamitatis humane, nullus est qui plangere nesciat, quippe est ita generatio, ut etiam ille qui non nouerit aliud, istud noscat, ut ipsa quoque intrans hunc mundum noua etas infantium primam uocem fletu erumpens, quasi quodam uaticinio calamitatum careat omni sensu, planctum quem adhuc non habet in scientia, iam tamen afferat in natura, et sine ullo doctrine adminiculo ipsa inchoatio  discriminum pariat magisteria lacrymarum. Que cum ita sint, queramus secundum spiritum que distantia sit inter eos qui sciunt et illos qui nesciunt flere. Nam prout sunt genera et ordines hominum, istam scientiam flendi habere singuli debent. Alia regi, alia subiecto, alia peccatori, alia iusto causa lacrymarum. Quemdam Parthicum regem [f 1Kb] secularis  historia refert, inspecta [a 1Kb] post uictoriam de eminentiore loco numerosissima sui exercitus multitudine, lacrymasse; qui mox a satrapis, que in tali beatitudine causa flendi esset interrogatus; istam, inquit, multitudinem lugeo, que quamlibet uictrix, intra non multos annos omnis omnino nature lege finienda est. Si ad secularem sapientiam [b 1Kb] . . . . . . . ecce lacrymas dignas rege mundano, quam libet etiam Christiano principi conueniret post triumphos de morte magis quam de culmine cogitantem non tumere, sed plangere: quid si causa presente istum [c 23Kb] religiosi principis fletum testem sciamus, cum Dauid ille uirtute magnus, potestate preditus, pietate precelsus, inter aurea serta gemmataque diademata, celestis magis regni coronam instantissimo estu feruentis  desiderii suspiraret, Quando ueniam, dicens, et apparebo ante faciem Dei mei ? Nunquid non lacrymas suas habuit panes die ac nocte, dum dicebant illi per singulos dies: Ubi est Deus tuus? quod ei certe dicebat, non negare compellens persecutor externus, sed uidere concupiscens animus suus. Loquebatur enim sibi spiritus celestibus intentus, Ubi est Deus tuus? Quando ueniam et apparebo ante faciem eius? Si decuerunt igitur regem sanctum lacryme tales, quid nunc de ipso sanctorum Sancto dicamus, qui quatriduano funeri antequam resuscitandi uirtutem ostenderet, flendi impendit infirmitatem? In summo itaque gradu conueniunt tales lacryme Redemptori. Multum namque illic ipse defleuit. Ibi Ade peccatum; ibi peccati stipendium, mortem; ibi  Lazarum, hoc est genus humanum; ibi defunctum lapide obtectum, id est duritiam qualitatis; ibi lacrymosos consolatores, id est incredulitatem resurrectionis; ibi quartam diem uenisse defuncto: que quatuor accidunt peccatoribus in animarum funere conclamatis: prima cogitandi malum, definiendi secunda, perpetrandi tertia, quarta in crimine permanendi.  De quarto omnes nos per Lazarum recurrentes, ut resuscitemur, non solum miserendi dulcedo, sed etiam flendi opus est amaritudo. Post hec quia tali magisterio etiam nos docuit plangere, discernamus scientiam imperitiamque lacrymarum. Ecce hodie ad ecclesiam conueniunt multi, si quicunque semetipsum in oratione prosternens cepit quantolibet fletu aliquid quod ad seculum pertineat orare, aut conuersationis mundane felicitatem, aut inimicorum mortem, aut diuitiarum amplificationem, aut uite huius longitudinem, aut honorem secularium dignitatum: nunquid non huiuscemodi lacryme docent hominem nescire quid plangat, quas inutiles satis imperitasque procul dubio perdidit, quoties sic profudit? Quod non tam miserum, quam si ea  flendo ille sibi petat tribui, que multi Deum nescientes sine ullis precibus peccando uidentur adipisci. Econtra uides alium ingemiscentem et clamantem: Domine, propitius esto mihi peccatori, plangere uitam malam, querere bonam, iisdem lacrymis quibus irrigat stratum, lauare delictum, ostendere Deo in gemitibus imbecillitatem carnis, ardorem mentis, horrorem mortis, amorem resurrectionis. Hic plangendi peritus, hic doctissimus flendi est. Non cadit in terram lacryma talis, quia commendata est Deo, cui dicitur: Posuisti lacrymas meas in conspectu tuo . Postremo quoniam si Rogationes nostre rite soluuntur, sine planctu nequeunt expediri, scientiam plangendi quam potero breuissime discernam. Maxima peritia est hic impendi fletum,  ut sanari possit quem supra diximus dentium stupor, quam illic seruari ubi nunquam finiendus est dentium stridor. Nam illis dicitur: ue qui nunc rident, quia lugebunt flebuntque; istis autem: Beati, qui nunc fletis, quia ridebitis et gaudebitis, et gaudium uestrum nemo tollet a uobis.




ANNO DOMINI CCCCXCuI.
IOANNES DIACONUS






PROLEGOMENON.

 I. Ioannis S. R. E. diaconi epistolam ad Senarium uirum illustrem euulgauit Mabillonius  . »Illustris est, inquit cl. editor  , epistole scriptor Ioannes diaconus sed quis sit ille Senarius ad quem scribit,  ignoramus. Hanc epistolam eruimus ex uetusto codice Christine regine, qui olim fuit monasterii nostri Ferrariensis. In ea quedam occurrunt obseruatione digna de ministro confirmationis; de septem altaribus, sabbato  sancto in Ecclesia Romana erigi ac consecrari solitis; deque immistione lactis et mellis in calicem eodem die: cuius utriusque postremi ritus nullam inuenimus mentionem etiam in Ordine Romano. Nisi si benedictio lactis et mellis, que post benedictionem agni in die sancto Pasche prescribitur, huc referenda est. Quod attinet ad Ioannem, uir fuit pro sua etate doctissimus atque accurato iudicio preditus, ut probant libri quatuor ab eo conditi de uita sancti Gregorii pape I, qui recentioribus scriptoribus uitas sanctorum ex propriis eorum scriptis contexendi exemplum prebuerunt.« Hactenus uir doctissimus tum de epistole pretio, tum de eius auctore. In Mabillonii sententiam, ad huius epistole scriptorem quod attinet, concessit uir eruditissimus Edmundus Martenius  . Neque aliter  Fabricius  aliique.

II. At uero multo antiquiorem exstitisse auctorem quo de agimus, peruidit nostro quidem iudicio doctissimus Muratorius: cuius proinde uerba hic describere haud otiosum existimamus. Sic igitur ille in preclara de rebus liturgicis dissertatione, quam ad Liturgiam Romanam ueterem premissam exhibet  : »Assentiri non possum, inquit, doctissimis uiris Mabillonio et Martene, dum epistolam ad Senarium tribuunt Ioanni illi diacono, qui seculo Christi IX ex uita Gregorii Magni aliisque libris non mediocrem nominis celebritatem sibi conquisiuit. Num in Romana Ecclesia unus fuit Ioannes diaconus? Intellexissent ii, longe nimis uetustiorum fuisse altero illo auctorem epistole huius, si que idem scribit de confirmatione per presbyteros  collata, attentius animaduertissent. En eius uerba  : Sed nec illud tangat animum, quod sibi aliquando quedam uis necessitatis assumit  ut presbyteri sanctum chrisma conficiant: quod merito moueret, si istam pontificalis auctoritas licentiam non dedisset.« Seculo Christi IX excisa omnino erat in Africa Christiana religio, circumquaque ibi diffuso imperio et superstitione Arabice gentis. Que igitur hic legis, Ioannem hunc diaconum referendum monent ad finem seculi u, quo tempore in catholicos barbaricam persecutionem excitauit  Hunericus Arianus Africe rex. Hec cepta anno Christi 485, acrius deinde efferbuit. Tunc in exsilium actis episcopis catholicis, ex necessitate presbyteris chrisma conferre permissum fuit.

»III. Fieri etiam potest ut ante eadem tempora floruerit Ioannes ille diaconus. Repetere hic liceat que habentur in Carthaginiensi concilio anni 397  : Ut in sacramentis corporis et sanguinis Domini nichil amplius offeratur quam quod ipse Dominus tradidit, hoc est panis et uinum aqua mixtum. Primitie uero, seu mel et lac, quod die solemnissimo in infantum mysterio  solet offerri, quamuis in altari offeratur, suam tamen habent propriam benedictionem, ut a sacramento corporis et sanguinis distinguantur. Cum Ioannes diaconus non improbarit  commixtionem lactis et mellis cum sanguine Domini, a Patribus Carthaginiensibus improbatam, suspicio suboritur illum eodem seculo Christi Iu floruisse.« Hactenus u. C.

Iu. Porro ex duabus allatis uiri docti coniecturis de tempore quo uixit epistole auctor, priorem quidem admittimus, posterior uero nobis minus probatur. Illa enim sententia qua noster Ioannes sub finem seculi u exstitisse perhibetur, ex eo potissimum astruitur, quod epistola Senario uiro illustri comperitur inscripta. Scilicet Senarium illum quem prorsus ignorauit Mabillonius, ut ipsemet profitetur, preteriitque Muratorius, desinente demum seculo u admodum claruisse compertum habemus. Neque enim ullus dubitandi locus iure suppetit quin Senarius ille uir illustris ad quem  epistolam suam scripsit Ioannes S. R. E. diaconus, idem sit cum Senario, et uiro quidem illustri, cui tum Auiti uiennensis,  , tum Ennodii Ticinensis  uarie noscuntur epistole inscripte. Patricius namque hic fuit, et comitiua patrimonii a Theoderico rege auctus anno 511, ut docet Cassiodorius  , de quo etiam idem senator alibi plura  . Preclaras illustris huius uiri laudes exhibet epitaphium a Petro Pitheo in libro Iu Pematiorum relatum, quod recitat et Sirmondus  .





IOANNIS DIACONI EPISTOLA AD SENARIUM uIRUM ILLUSTREM. De uariis ritibus ad baptismum pertinentibus, et aliis obseruatione dignis. 

 I. Domino merito illustri, semperque magnifico filio Senario, Ioannes diaconus.

 Sublimitatis uestre paginam filio nostro spectabili uiro Renato deferente suscepimus, in qua et antique  gratie nobis iucundam fecistis memoriam, et quantus pectori uestro diuini cultus ardor insideat, catholica sollicitudine non celastis. Nam, ut uestre loquuntur littere, quedam uobis scribi, quedam dirigi transcripta uoluistis. Sed in transcribendo curam nostram utcunque notariorum labor adiuuit; in his uero que scribenda sunt, multum fateor laboris indicitis, et superaddere hoc mensuram meam adducta fronte respondeo. Primum, quod ea, sicut opus est, disserere, non ita, ut credit amici estimatio, meum ualet ingenium. Fallitur enim amantium sepe iudicium, cum plus dilectioni tribuit quam meritis dilectus ostendit. Accedit deinde quod infirmus corpore, ut alia taceam, ecclesiastico iugiter astringor officio. Postremo otiosum tempus res postulat, ut maiorum uolumina  recensentibus quid de unaquaque re dici debeat, illorum tuta iuuamine procedat oratio. Quid igitur in hec possumus, nisi forte quod me posse uota desideriaque uestra prestiterint? Idcirco quesita breuiter conabor attingere, ne si omnino taceam, infructuosi silentii penas excipiam. Confido enim orationibus tuis me posse iuuari, qui ut hec auderem tam ardua compulisti. Unde queso ut nichil in me eloquentie, nichil summe doctrine desideres; quia nec illi plene studui, et doceri adhuc malo, quam doctoris nomen audire. Igitur si in hac inquisitione, mea, qualiscunque est, placet aut exspectatur oratio, iam nunc de singulis que sunt proposita uideamus. Illud interea prudentie uestre predico, quia inquisitionum ordo, non ita, ut uestra legitur  pagina consequetur; sed ut se unaqueque suggesserit, absolutione congrua terminabitur. Itaque inquisitionis tue uerba ita se habent.

II. Requiro, inquis, a uobis, quare antequam baptisma quis consequatur, catechuminus fuit; uel quid sibi habeat hoc uocabulum aut hec catechizatio, aut qua regula in ueteri Testamento premissa sit; aut certe, si nouella regula est, et magis a Nouo Testamento sumpsit exordium. Simul etiam scrutinium quid sit, aut quare tertio ante Pascha scrutinentur infantes; aut quid sibi hec districtio uel sollicitudo scrutaminis uindicet, etc.

III. Ad hec ita respondeo. Studium uestrum nosse confidimus: quia omne genus humanum in ipsis, ut ita dicam, mundi cunabulis preuaricatione primi hominis  in morte fuerit iure collapsum; nec ab ea posse redimi, nisi affuerit gratia Saluatoris: qui dum ante secula genitus esset ex Patre, propter nos ex sola matre fieri non est dedignatus in tempore. Non est ergo dubium quod priusquam aliquis renascatur in Christo, diabolice potestati teneatur astrictus: cuius laqueis nisi inter ipsa primitus fidei rudimenta ueraci professione renuntians exuatur, ad salutaris lauacri gratiam non accedit. Et ideo hunc oportet prius catechumenorum auditorium introire. Catechesis enim Grece instructio dicitur. Instruitur namque ecclesiastico ministerio per benedictionem imponentis manum, ut intelligat quis sit, quisue futurus sit; hoc est, quia ex damnabili sanctus fiat, ex iniusto  iustus appareat, ad postremum filius fiat ex seruo: ut qui in primo parente perditus fuerat, secundi reparatus beneficio, hereditatis paterne possessor existat. Exsufflatus igitur exorcizatur, ut, fugato diabolo, Christo Deo nostro paretur introitus; et a potestate erutus tenebrarum, transferatur in regnum glorie caritatis Dei: ut qui dudum uas fuerat Satane, fiat nunc domicilium Saluatoris. Exsufflatur itaque, quia tali dignus est ignominia desertor antiquus. Exorcizatur autem, id est coniuratur, ut exeat et recedat, illius agnoscens aduentum, cuius erectam in paradisi felicitate imaginem praua suasione deiecerat. Accipiet iam catechumenus benedictum sal, in quo signatur, quia sicut omnis caro sale condita seruatur, ita sale sapientie et predicationis uerbi Dei  mens fluctibus seculi madida et fluxa conditur, ut ad soliditatem stabilitatis atque permansionis digesto penitus corruptionis humore diuini salis suauitate perueniat. Hoc ergo agit frequens impositio manus, et reuerentia Trinitatis, et inuocata super caput eius tertio benedictio Conditoris.

Iu. Dehinc quodam profectu atque prouectu, ille qui dudum exsufflatus diabolicis laqueis pompisque renuntiauerat, symboli ab apostolis traditi iam meretur uerba suscipere: ut qui paulo ante solum catechumenus dicebatur, nunc etiam uocetur competens uel electus. Conceptus enim est in utero matris Ecclesie, et uiuere iam incipit, etiam si nondum sacri partus tempus expleuit. Tunc fiunt illa, que ab ecclesiastica consuetudine scrutinia dictitantur. Perscrutamur  enim eorum corda per fidem, utrum menti sue post renuntiationem diaboli sacra uerba defixerint; utrum agnouerint futuram gratiam Redemptoris; utrum se credere fateantur in Deum Patrem omnipotentem. Et cum hec ita esse illorum responsione claruerit, quia scriptum est: Corde creditur ad iustitiam, ore autem confessio fit in salutem ; tanguntur sanctificationis oleo aures eorum, tanguntur et nares; sed aures ideo, quia per eas ad intellectum fides ingreditur, Apostolo dicente: Fides autem per auditum, auditus uero per uerbum Dei ; ut quasi quodam sanctificationis muro aures instructe, nichil noxium, nichil quod retro reuocare possit admittant.

u. Cum uero tanguntur nares eorum, admonentur  sine dubio, ut quandiu spiritum uite huius naribus trahunt, in Dei seruitio mandatisque perdurent. Unde ille uir sanctus dicebat: uiuit Dominus, qui abstulit iudicium meum, et omnipotens qui ad amaritudinem adduxit animam meam: quia donec superest halitus in me et spiritus Dei in naribus meis, non loquentur labia mea iniquitatem, nec lingua mea meditabitur mendacium . Aliud quoque in narium unctione signatur: ut quia illud oleum in nomine benedictum est Saluatoris, ad spiritalem eius odorem quadam ineffabili interiores sensus suauitate ducantur, ut delectati cantent: Unguentum effusum est nomen tuum; post odorem unguentorum tuorum curremus ; quo mysterio sensus narium  premunitus, nichil uoluptuosum seculi, nichil quod mentem resoluere queat, possit admittere.

uI. Dehinc pectus eorum oleo consecrationis perungitur, in quo est sedes et habitaculum cordis: ut intelligant firma se conscientia et puro corde debere promittere, quod iam relicto diabolo Christi mandata sectentur. Hi etiam nudis pedibus iubentur incedere, ut depositis morticinis et carnalibus indumentis, agnoscant se illius uie iter arripere, in qua nichil asperum, nichil potest inueniri nociuum. Hec igitur ecclesiastica sollicitudo per successiones temporum cauta dispositione constituit: quamuis horum uestigia uetus pagina non ostendat. Proinde cum istis quasi uehiculis spiritalibus electus siue catechumenus in fide processerit, tunc et necesse est unici  lauacri baptismate consecrari, in quo sacramento baptizatus trina demersione perficitur. Et recte. Nam qui in nomine Trinitatis baptizandus accedit, ipsam utique Trinitatem trina debet mersione signare, et illius se agnoscere beneficiis debitorem qui tertia pro eo die resurrexit a mortuis. Sumptis dehinc albis uestibus, caput eius sacri chrismatis unctione perungitur; ut intelligat baptizatus regnum in se ac sacerdotale conuenisse mysterium. Chrismatis enim oleo sacerdotes et principes ungebantur, ut illi offerendo sacrificia, illi populis imperarent. Ad imaginem quippe sacerdotii plenius exprimendam, renascentis caput lintei decore componitur. Nam sacerdotes illius temporis quodam mystico uelamine caput semper ornabant; cuncti uero regenerati albis uestibus  induuntur ad ministerium resurgentis Ecclesie, sicut ipse Dominus et Saluator coram quibusdam discipulis ac prophetis ita in monte transfiguratus est, ut diceretur: Resplenduit facies eius uelut sol; uestimenta uero eius facta sunt candida sicut nix . Quo facto splendorem ut dictum est, resurgentis in futurum figurauit Ecclesie, de qua item scriptum est: Que est ista que ascendit dealbata ? Utuntur igitur albis uestibus, ut quorum prime natiuitatis infantiam uetusti erroris pannus fuscauerat, habitus secunde generationis glorie proferat indumentum, ut ad mensam sponsi celestis nuptiali ueste circumdatus homo nouus occurrat.

uII. Illud autem ne pretermissum uideatur, ante  predicimus, quod ista omnia etiam paruulis fiant, qui adhuc pro ipsius etatis primordio nichil intelligunt. Unde scire debetis, quia dum a parentibus aut a quibuslibet aliis offeruntur, aliena eos professione saluari necesse est, qui fuerant alieno errore damnati. Ac proinde adiungis ut dicam, cur sanctum chrisma soli pontifici liceat consecrare, quod presbytero non uidetur esse concessum. Et merito: quia episcopus summi pontificis gradum obtinet, presbyter uero secundi sacerdotii locum retinere cognoscitur. Omnis enim pontifex est sacerdos, non omnis sacerdos pontifex dici potest. Nam in ueteri Testamento,  ut alia taceam, etiam indumentorum habitu differebant: ita ut sacerdotes quatuor quibusdam mysticis uestibus uterentur que illis cum pontifice uidebantur esse communes; at pontifex quatuor aliis utebatur, quibus indui sacerdotibus penitus non licebat. Adiicitur etiam quod in sancta sanctorum semel in anno solus pontifex habebat accessum. Unde iam in nouo populo episcopus ordinandi presbyteros meruit potestatem. Recte igitur benedictionis et unctionis quodammodo potestas apostolica huic traditioni seruatur, quam constat ecclesiasticorum ordinum tenere principium.

uIII. Illud quoque non pretereundum uidetur, [a 1Kb] qui nec eadem benedictionis uerba presbyterii consecratio promeretur, que pontificalis apex consueuit  audire. Nam si nichil speciale reseruatum esset episcopo, gradus indifferens esse uidebatur: nec opus esset diuerso uocabulo, quod eadem benedictio consecraret. Sed nec illud tangat animum, quod sibi aliquando quedam uis necessitatis assumit, ueluti  ut presbyteri sanctum chrisma conficiant: quod merito moueret, si istam pontificalis auctoritas licentiam non dedisset. Unde constat etiam nunc a pontificibus quodammodo fieri, quod in tanta rerum necessitate, ut a presbyteris effici possit, superior ordo constituit.

IX. Illud etiam uultis scire, quos Ecclesia catholica redeuntes non baptizet hereticos? Quod ego pro meo modulo breui responsione concludam: illos  uenientes baptizari quos non constiterit in nomine Trinitatis eque suscepisse mysterium. Nam siue Patrem solum quis confiteatur, negans Filium et Spiritum sanctum, baptizandus omnino est; siue Filium confitens, neget Patrem uel Spiritum sanctum, sine dubio consequi debet baptismatis sacramentum; uel si Spiritum sanctum denegans, Patrem fateatur ac Filium, eque, ut meminimus, mystico fonte purgabitur, iuxta illam Domini regulam dicentis: Ite, baptizate omnes gentes in nomine Patris, et Filii, et Spiritus sancti . uerum si Trinitatis nomen accepit, inequalitatis quolibet modo faciens differentiam, ueluti qui illo in tempore Arium sunt secuti, baptizari omnino non possunt: quia illam dominicam consecuti sunt regulam, licet uideantur errare.  Unde huiusmodi docendi sunt potius quam baptizandi, et incorporandi matris Ecclesie uisceribus benedictione succedente pontificis: ut per caritatem qua Deus proximusque uere diligitur, quid minus habuerint, quidue in eis completum fuerit, recognoscant. De Pelagianis autem, Eutychianis siue Nestorianis aperta et uulgata sunt omnia, que in libro de Heresibus cum legeritis, plenius poteritis aduertere.

X. Acolythi autem exorcistis hoc ordine differunt, quod exorcistis portandi sacramenta, eaque sacerdotibus ministrandi negata potestas est; tantumque manus impositioni uacent, propter quod exorciste  dicuntur; uel cetera que intra acolythorum ordinem esse probantur, explere festinent. Acolythi uero sacramentorum portanda uasa suscipiunt, et ministrandi sacerdotibus ordinem gerunt. Ideoque exorcista fieri potest acolythus; iste uero ad exorcistarum officium nulla penitus promotione descendit; qui si optime suum officium ministrauerint, ad subdiaconatus gradum poterunt peruenire: cuius hic apud nos ordo est, ut accepto sacratissimo calice in quo consueuit pontifex dominici sanguinis immolare mysterium, subdiaconus iam dicatur. Qui si rursus nullo fuscatus uitio inculpabilis perseuerat, ad diaconii uel presbyterii sacratissimas dignitates poterit peruenire.

XI. Quod de septem altaribus inquisisti, que in  urbe Roma sabbato Pasche moris est consecrari, hoc dico, quia maiores nostri, siue in septiformis gratie Spiritu decreuerint faciendum, siue quia septem regionibus ecclesiastica apud nos militia continetur a qua hec ipsa parantur altaria, ut singulis benedictio prestaretur: an quia septenarius ipse numerus mysticus et sacratus est, quia in Trinitatis nomine orbis credit uniuersus, qui quatuor partibus ab Scriptura sepe describitur; ac per hoc ternarius quaternario iunctus septenarium efficiat, qui quasi inter illa sacra terribilia totius mundi representat imaginem; an alia quadam ratione constitutum sit, certe mihi habetur incognitum. Illud tamen firma mente custodio, quod non a maioribus tradita custodiret Ecclesia, nisi certa sui ratio poposcisset. Nec ea possumus  dicere inania uideri ac friuola, quia eorum minime rationem accepimus. Nam multa qui proxime ante nos fuerunt, et nos, ut nobis ratio persuadet, in ecclesiis quedam noua sancimus: que dum ad posteros transmittimus obseruanda, etiamsi qua id ratione a nobis factum sit, longe posterior etas ignoret, non putabit tamen inania, si in Deum piam precedentium intelligat uoluntatem. Hoc ergo modo etiam nos quod . . . . maiorum ratio ipsa non uenit: nam quorum peruenit, et ipsa tenentur et res; quorum autem causa latet, et res fidei non resultat, obseruari ac teneri necesse est.

XII. Quod autem quesistis, cur in sacratissimum calicem lac mittatur et mel, et Pasche sabbato cum sacrificiis offeratur? Illud in causa est, quia scriptum  est in ueteri Testamento et nouo populo figuraliter repromissum: Introducam uos in terram repromissionis, terram fluentem lac et mel . Terra ergo repromissionis terra est resurrectionis, et in illa felicitate semper permanentis, que nichil est aliud quam terra corporis nostri, que in resurrectione mortuorum incorruptionis pacisque gloriam consequetur. Baptizatis ergo hoc sacramenti genus offertur, ut intelligant quia non alii, sed ipsi qui participes fiunt corporis et sanguinis Domini, terram repromissionis accipient, cuius iter inchoantes, tanquam paruuli lacte nutriuntur et melle, ut incipiant  decantare: Quam dulcia faucibus meis eloquia tua, Domine, super mel et fauum . Lac ergo et mel [a 1Kb] portantur noui homines post amara delicta: ut qui in prima natiuitate corruptionis lacte nutriti sunt, et amaritudinis lacrymas inchoarunt, secunda generatione lactis ac mellis dulcedinem in Ecclesie uisceribus sumant, ut nutriti talibus sacramentis incorruptionis perpetue mysteriis consecrentur.

XIII. Illud etiam quod interrogare dignatus es, cur Alleluia usque ad Pentecosten in Ecclesia decantatur, scire uos conuenit alia esse in fide catholica, quibus per totum mundum omnis Christianus astringitur, ueluti est auctoritas Noui ac ueteris Testamenti; alia rursus esse instituta Patrum, a quibus  nulli licet catholico deuiare, ueluti Niceni canones, et si quid huiusmodi est; itemque alia esse que unaqueque Ecclesia tanquam propria retinet, et a suis maioribus tradita sibi custodit, que salua fide et pace catholica cum alterius regionis non obseruat Ecclesia, ut est Romana, que sabbatis omnibus ieiunat, quod Orientalis facere non uidetur; uel quod hic septem altaria componuntur, quod alibi nullus attentat; et rursus fiant alia alibi, que hic fieri non probantur. Hec autem omnia ita diuersis Ecclesiis diuerso modo fiunt; ut tamen omnes illius regine uestem faciant de qua dictum est: Astitit regina a dextris tuis in uestitu deaurato, circumamicta uarietate . Nihil ergo moueat, cum uidentur hic aliqua in Dei laudibus fieri, que alibi alio  modo fieri comprobantur. Siue enim usque ad Pentecosten Alleluia cantetur, quod apud nos fieri manifestum est; siue alibi toto anno dicatur; laudes Dei cantat Ecclesia. Sed reseruatur aliquid apud nos paschali reuerentie, ut maioribus gaudiis, et quasi mentibus innouatis ad laudem Dei recurrat affectus; propter quod Alleluia, Latino sermone Laudate Dominum dicitur. Quanquam et aliis uerbis id quotidie populorum uox dicentium resonet: Laudate Dominum de celis, laudate eum in excelsis . Itemque: Laudate Dominum, omnes angeli eius . Et iterum: Laudate Dominum omnes gentes . Semper ergo cum Deus quoquo modo fideli corde laudatur, Alleluia cantatur.

XIu. Restat nunc illud quod interrogandum putastis:  Si baptizatus sine chrismatis unctione ac benedictione pontificis ex hac uita migrauerit, utrum ei obsit aliquid, an non? De qua re magis a doctis plenius audire uellem, quam ipse aliquid dicere. Quid tamen mihi uideatur, salua meliore intelligentia et maiorum plena sententia, quod in omnibus supradictis uolo tenere; quia ita uestre uoluntati parere studui, ut tamen de omnibus quid melius  a maioribus dictum est, hoc uterque seruemus. Quid ergo uideatur breuiter dicam. Ducatur ergo similitudo ab hac prima natiuitate in qua orti sumus, ut intelligamus illam secundum ex  qua uere uiuimus et in qua iustificati sumus. Cum natus fuerit infans, et lucis huius participationem contigerit, perfectum hominem natum esse dicimus, et est eiusdem substantie cuius est ille qui genuit, hoc est, animal rationale mortale: quanquam ille  grandis, hic paruus; que sunt accidentium uocabula, non nature. Si ergo accidant adiumenta ad etatis prouectum, nunquid adiectum est aliquid definitioni substantie? Absit: quia non extenditur aut minuitur nature proprietas . . . . . . Cetera desunt.




EXEUNTE SAECULO QUINTO.
SANCTUS FAUSTINUS.





EDMONDI MARTENE ADMONITIO.

 Quis fuerit ille S. Faustinus necdum certo scire mihi licuit. Equidem reperio apud Gennadium libro de Illustribus Ecclesie Scriptoribus Faustinum presbyterum, qui scripsit ad personam Flaccille regine aduersum Arianos et Macedonianos libros septem, editos in Bibliotheca Patrum; et alterum librum quem ualentiniano et Theodosio et Arcadio imperatoribus pro defensione suorum cum Marcellino presbytero obtulit. uerum hic Faustinus non fuit sanctus, imo schismati Luciferiano aperte consensit. Fuit et alter Faustinus  episcopus, cuius homiliam dominica ante quadragesimam Aeneas Parisiensis in libro aduersus Grecos Spicilegii tom. uII, pag. 86, citat: quam homiliam integram reperit noster Acherius in manuscripto Corbeiensi, eumque eumdem esse cum Fausto Rhegiensi episcopo, arbitratur ex coniectura tantum. An uero idem fuerit cum Faustino sequentis homilie auctore, nec affirmare, nec negare audeo. Cuiuscunque tandem illa sit, sane antiquissimi auctoris esse extra aleam est.





SANCTI FAUSTINI HOMILIA DE PASSIONE DOMINI.

*

 Beneficia Dei nostri cum magna ac mirifica sint, tamen nec noua probantur esse nec subita; sed ab initio seculi, et predicta oraculis, et prefigurata mysteriis. Sacram Domini passionem ab ipsius mundi coalescentis exordiis ueteris Testamenti responsa cecinerunt, et ideo Christum Dominum predicatum atque nuntiatum Iudeis aperte ex ipsorum libris et uoluminibus asserimus, ualidis absque dubio nititur priuilegiis, qui causam de [a 1Kb] aduersariis asserit instrumentis. Speciosa uictoria est contrariam partem chartulis suis uelut propriis laqueis irretire et testimoniorum suorum uocibus confutare et emulum [b 1Kb] telis suis euincere, ut pugnatoris tui argumenta tuis probentur [c 1Kb] utilitatibus militare. Itaque in Domini nostri persona  dum ex Ade primi hominis costa mater cunctorum uiuentium Eua producitur, ex huius sacro latere ac salutari uulnere Ecclesia omnium fidelium parens reparanda monstratur. In eius typo Abel iustus occiditur, et innocens fraterna tanquam Iudaica impietate mactatur. Hic idem Dominus in nouissima mundi senescentis etate per figuram beati Abrahe longeui patris offertur. Quo tempore dum nouo sacrificio in unici sui iugulum pius parricida consurgit, ex improuiso aries oculis eius apparuit, sicut loquitur sermo diuinus: Et uidit Abraham arietem inter uepres herentem cornibus . Inter uepres, inquit; requiramus que sit ista nouitas, id est in multitudine circumstantium peccatorum, herentem  cornibus, id est ad crucis cornua clauorum confixione pendentem, sicut in alio loco legimus: Cornua in manibus eius sunt . Hoc ideo quia uenerandas manus eius patibuli brachia susceperunt. Inter spinas autem deputatus est, quando spineo serto innocentie et iustitie actor illusus est. Sed altius introspicere debemus quidnam sit quod Isaac a Patre altaribus admouetur, ac subito aries pro eo non mutata sed duplicata oblatione supponitur. Gemina hic adoranda substantia Redemptoris ostenditur, Dei enim unigenitus offertur, et uirginis primogenitus immolatur. Hoc quoque dominice passionis prefigurabat insignia, quod legimus beatum Eliseum sepulchro conditum ingesto a latrunculis cadauere intra tumulum suum corpus exstincti  tactu sacri corporis suscitasse: Quis hic alius prefigurabatur, nisi Dominus noster iehsu Christus, qui resurrectionem de morte largitur, et uitam sepultus operatur? In latrone reum mundum, in prophete uirtutibus Christum Dominum recognosce. Adhuc celeberrime per Scripturas sanctas etiam in Ione prophete laboribus et erumnis Christi passio et resurrectio presignantur. Hic Ionas, quod fidei nostre non arbitramur incognitum, typum Domini gessisse prescribitur. Ipse enim Dominus dicit: Sicut fuit Ionas in uentre ceti tribus diebus et tribus noctibus, ita erit Filius hominis in corde terre . Hic, inquam, Ionas ad predicandum Niniuitis ire celestis offensam, Domino iubente, dirigitur; sed prescius tristem prophetiam populi conuersione  uacuandam, profugusque Tharsum petebat, ingreditur nauim, sed nautis exorta tempestate turbatis, sorte fluctibus datur, et faucibus ceti piscis dimersus excipitur; sed pisce illesum eructante depositum, tertia die terris refunditur. uidete Dominum etiam in ueteri Testamento in serui forma mirabiliter apparere. uidete quomodo se ante actis seculis iudicauit secundum seruilis forme humilitatem uenturum. Ionas iram Domini predicaturus ad magnam Niniuitarum urbem, dicturus: Adhuc quadraginta dies et Niniue subuertetur ; et Christus ad mundi mittitur ciuitatem, ut diem salutis et prefinitum iudicii tempus annuntiet. Ionas nauim expetit, Christus Ecclesiam. Ionas fluctibus agitatur, Christus mundi turbinibus exercetur. Nisi Ionas perditum  detur, naufrage nauis periculum non sedatur; Sic non liberatur Ecclesia, nisi Christi morte saluetur. Naute dimissuri Ionam tamen uerentur et dicunt: Domine, ne des super nos sanguinem innocentem . Nonne uobis uidetur nautarum imprecatio Pilati esse confessio, qui tradidit Christum, et tamen lauat manus suas, et dicit: Mundus ego sum a sanguine iusti huius ? Quam congrue per personam y [a 1Kb] gentilem fides gentium predicatur! Dicit itaque Ionas in oratione sua: Tolle igitur, Domine, animam meam, quia melior est mihi mors quam uita .  Id est uiuens unam Iudeorum gentem saluare non potui; moriar, et uniuersus mundus mea morte saluetur. Ionam cetus piscis excepit immersum, sed non contigit deuoratum; et quem malitia hominum perdidit, bestia esuriens custodiuit. Plenis uisceribus famem patitur, et in predam quam absorbuit, nichil sibi licere miratur. Quis est iste qui intra auidos rictus assumi potest, consumi non potest? Cibus est, corruptio non est, traditur perditionis profundo, et seruatur ipsius mortis obsequio. Quis est iste qui uastissimos sinus periculorum totus ingreditur, et sub altitudine conclusus immensa atque mortifera, uitali ere pascitur, et dimissus in alienam rerum naturam, in uite exsilium, cum uita peregrinatur, et mortis superstes annuntiat uenturam mundi salutem?  Puto quod hic est Dominus noster iehsu Christus, quem seua mors, inexplebilis bellua, in escam suam rapuit, et predam suam captiua contremuit. Contremuit, inquam, nam si nouerat crucifixum, tamen quem non meminerat reum, non poterat tenere damnatum: quia culpam non facit pena, sed causa. Quasi solitum cibum perditum in mundi origine hominem deuorauit; sed magnam esse cibi ipsius dignitatem prefocata cognouit, atque ideo diuinus sermo commemorat: Et precepit Dominus pisci, et euomuit Ionam in aridam . Hoc debemus accipere quod ex imis uisceribus mortis uictrix uita remeauit, atque eam ex imis precordiis inferni perditio exulcerata reddidit. uidemus itaque in prophete afflictionibus apertissime prefiguratam mortem  pariter et resurrectionem. Quapropter quod impletum cernis in seruo, credere non cuncteris in domino. Que cum ita sint, perspice, o homo, quantum ualeas et perpende quid debeas. Perspice quantum ualeas, ut tandem uilis esse tibi desinas, ut uel per hoc erubescendis subiacere uitiis dedigneris, dum generositatem tuam de Creatoris et Reparatoris nostri dignitate metiris. Habet causas quibus ipse confundatur cur indignis dominis uicto corde subdatur, cui gloria eterna promittitur, ac sic gemino priuilegio, qui dudum diuine imaginis participatione efficeris etiam commercii nobilitate pretiosus. uide quam fortis esse possis contra hostem tuum, interroga statum tuum, quod tibi Dominus ad debellandum in membris tuis mundi principem ac spirituales  nequitias superandas liberam contulit facultatem; ac sic impossibile non putes, ut transferri obtineas in angelicas beatitudines, cum hoc seculo angelicas deuiceris potestates. Non ergo te degenerem ac despectum faciat uita, quem uel factura probatur illustrem protulisse uel gratia, sed cursum fideles Christi ad superna fiducialiter extollant. Nam qui se celesti pretio uident redemptos ad celestia non dubitant preparatos.


Explicit homilia sancti Faustini.




EXEUNTE SAECULO QUINTO
IULIANUS POMERIUS.



PROLEGOMENA.





NOTITIA EX CAuE.

 Iulianus Pomerius, gente Maurus, in Galliam profectus in ciuitate Arelatensi scholam rhetoricam aperuit, ac demum presbyter ordinatus est. Claruit circa an. 498. Eum sanctitate uite et scriptis quotidie editis eminuisse fidem facit Gennadius , quo tempore Catalogum suum iste clausit. Scripsit libros 8 de Anima, quorum argumenta sigillatim enumerant Gennadius et Isidorus , et in libro secundo de Corporeitate anime disputasse notant. Quantum uero ex argumentis hisce coniectari licet  isti libri, ex Nemesii  libris 8 de Anima fere excerpti sunt. Scripsit etiam tractatum de Contemptu mundi ac rerum transiturarum ad Principium, et alium de uitiis et uirtutibus, libellum adhuc de uirginibus instituendis, que interierunt. Unicum eius superest opus de uita contemplatiua, siue de future uite contemplatione, uel de actuali conuersatione in tres libros diuisum; quod Prospero uulgo perperam inscriptum, inter opera istius haberi solet, ac sub illius nomine seorsim prodiit anno 1487 et Colon. 1536 in-8o. Prologum operis istius secundum primus edidit Dacherius Spicileg. tom. XIII.





ADMONITIO LIBRIS DE uITA CONTEMPLATIuA A MANGEANTIO PRAEFIXA IN SUA S. PROSPERI AQUITANI PARISIENSI EDITIONE.

 In appendicem reiicimus primo loco libros duos de uita contemplatiua, opus licet elegans et pene omnium laudibus celebratissimum, atque ab annis octingentis ad nostram usque etatem sancto Prospero assertum. Ab octauo namque seculo medio scriptores inuenti sunt qui sub auctoris nostri nomine opus istud laudauere. Chrodogangus enim Metensis episcopus, qui illo seculo florebat, et studio regularis discipline, cui canonicos Ecclesie sue subdi uoluit, admodum commendabilis exstitit, in regula canonicorum, Prosperum librorum de uita contemplatiua auctorem agnouit. Idem prestat Ionas Aurelianensis episcopus, qui floruit sub pontificatu Eugenii II et Gregorii III, imperantibus Ludouico Pio et Carolo Caluo, id est seculo sequenti, in libro de laicali Institutione, qui primum editus est in lucem a  doctissimo uiro D. Luca Acherio monacho Sangermanensi, ordinis S. Benedicti congregationis S. Mauri in tomo I sui scriptorum ueterum Spicilegii. Tum concilium Aquisgranense sub eodem Ludouico Pio in causa eiusdem canonicorum institutionis celebratum anno 818 huic opinioni fauere uidetur, cum hosce tractatus ut Prosperianos usurpat, non secus ac concilium Parisiense sextum sub eodem imperatore post annos tredecim coactum. Quin etiam huic operi inscriptum legitur. Prosperi nomen in manuscriptis codicibus eiusdem etatis, et in editis antiquioribus habetur insertum. Ita denique creditum, nullo refragante, ob omnibus posterioris  eui scriptoribus. Nihilominus tamen hodie constat inter eruditos non esse Prosperi hocce opus de uita contemplatiua, nec iis religio fuit tam antiquis tamque idoneis testibus fidem derogare, et libros proxime subiiciendos parenti alteri ascribere; Iuliano scilicet cui cognomen erat Pomerio, natione Mauro, qui Arelate rhetoricam cum magna fame laude docuit, auditoremque habuit Cesarium Magnum eiusdem urbis postea episcopum, ut testatur eiusdem sancti pontificis uite liber.

Huius porro sententie probationes suppetunt non pauce. Nam, 1o ut ex ipsiusmet auctoris testimonio argumentum primum ducamus, auctor iste  Hilarii Arelatensis, qui obiit anno 449, laudes contexit, lib. II, cap. 9, quasi eius quem  longe ante diem supremum obiisse supponit: quod certe equalis Hilario Prosper asserere nequiuisset. Addes etiam, si libuerit, eam rationem quam urget H. Norisius, quod nempe Prosper non ita liberaliter eum laudasset, quem ipse in litteris ad Augustinum testatur in sancti doctoris gratie doctrinam minus propensum; et si alias meritis clarum, precipue auctoritatis, et spiritualium studiorum uirum fuisse profiteatur.

Alie insuper suppetunt rationes, que dum opus uero auctori restituunt, necessario illud deinceps a Prosperi operibus omnino secernunt. Ac primum S. Isidorus libro de Scriptoribus ecclesiasticis, cap. 12, explicate  libros illos Iuliano Pomerio ascribit, his uerbis: »Alios quoque tres libros edidit de future uite Contemplatione, uel actualis conuersatione, nec non etiam de uitiis et uirtutibus:« qua certe recensione omnis opere distributio et totius tractatus istius argumentum describitur, ut ex libri tertii prefatione clarius perspicietur. 2o Laudatus iam Sirmondus codicem ms. uidisse se testatur qui fuerat alias S. Saluatoris uicecomitis, postea uero fuit illustrissimi doctissimique archiepiscopi Tolosani Caroli de Montchal, in quo libri illi, Iuliani Pomerii nomine pretitulantur. Et eodem fide dignissimo assertore, in Collectione canonum codicis Andegauensis, sancto Pomerio, sic enim uocat, rursus ascribuntur tractatus illinostri. Alterum subinde nactum se testatur P. Quesnellus in bibliotheca abbatie beate Marie de  Trappa, que ex obscuro monasteriolo in numerosissimum sanctissimumque asceterium derepente euadens religiosissimi abbatis studio ac pietate, suum etate nostra Gallicane Ecclesie Bernardum, suam Bernardo reddidit Claram uallem. Duobus hisce oculatis testibus addere liceat tertium non minoris auctoritatis testem, scilicet doctissimum et clarissimi nominis auctorem Bibliothece noue auctorum ecclesiasticorum, qui tomi sui tertii parte secunda monet, audiisse se  asseruari etiamnum in bibliotheca capituli insignis Ecclesie Bellouacensis, peruetustum ms. in quo tres libri de uita contemplatiua Iuliani Pomerii ut certi auctoris nomine insigniuntur.

Nec forte alterius operis Pomerii meminisse censendus est Gennadius in Catalogo de uiris illustribus, seu  de ecclesiasticis scriptoribus, cum recensito opere in quo auctor ille interrogantibus et rogantibus Iuliano episcopo et uero presbytero, dialogorum more respondens; arte dialectica et sermone ingenio apto composuit de Natura anime et Qualitate eius, etc., libros octo; subdit Gennadius: »Memini legisse me olim eius dictatum ad quemdam nomine Principium, etc., et alium, de uitiis et uirtutibus pretitulatum.«

Nec inutile erit hic aliquid etiam de Iuliani Pomerii fama fortunisque breuiter prefari. Fuit porro hic Iulianus Pomerius, dum hec scripsit, ex rhetoricis disciplinis ad ecclesiasticos gradus prouectus: neque enim credere par est Iulianum episcopum, cuius iussu stylum arripuit, auctorem illi fuisse, ut de clericorum officiis tractaret antequam eo gradu auctus esset, cui Ecclesia  magisterium, et aliorum institutionem permittit. Sed et Gennadius hunc presbyterum ordinatum tradit. Hunc Ennodius Ticinensis episcopus exquisite laudat lib. II, epist. 6, quam ipsi inscribit, ubi hec sub finem: »Nunc uale, mi domine, et circa me ecclesiastice discipline magis exerce fautorem,« etc. Ad eumdem etiam duas epistolas transmisisse legitur Ruricius Lemouicensis. Nam et ipse Aeonium Arelatensem rogat, lib. II, cap. 8, ut Pomerium ad se uenire iubeat. Hunc autem cum tunc abbatem appellet, argumento est eum ab Aeonio monasterii regimini, post adeptum sacerdotalem ordinem fuisse prepositum, quemadmodum ipsemet pontifex Cesarium iam factum presbyterum monasterii abbatem pariter constituerat. Dum uero dicitur Cesarium religiose  sodalitati defuncti abbatis loco suffectum, non inani forte coniectura inferemus illum Iuliano magistro quondam suo hoc in munere successorem electum: quem quidem hoc tempore iam annis grauem existimare consequens erit. Quod etiam ipse innuit Gennadius in Catalogo cap. 98, quem concinnans aut amplificans circa annum 494, ait: »Scripsisse et alia dicitur, et adhuc scribere . . . . . uiuit usque hodie conuersatione Deo digna, apta professioni et gradui.« Quibus uerbis postremis, et monachatum illius et sacerdotium designasse iure credetur.

Inscripti sunt autem libri illi Iuliano episcopo, sed incertum cuius sedis fuerit episcopus. Obseruatur sane huius nominis pontifex Carpentoratensis in Epaonensi concilio anni 517 subscriptus, cui ut hoc opus dicatum  iudicetur non uidetur obstare tum ratio temporis, tum regionum distantia: sed ut erat hoc nomen his seculis commune, alii etiam esse potuere Iuliani, quorum alteri lucubrationes suas nuncupasset Pomerius. Nam, si fides auctori uite S. Honorati que circumfertur, sedit inter Foroiulienses huius nominis pontifex: quem cum iste eiusdem Honorati et Caprasii ex Italia reducum hospitem narret; auctor dissert. de Initiis Foroiuliens. Ecclesie, eumdem cum Quillinio, ad quem date exstant Leporii retractationis littere, fuisse coniecerat: at quia consarcinatoribus solemne est remotiores temporum epochas coniungere, uel coniunctas distrahere, potuit ille Iulianum episcopum inter hec tempora deprehendisse; post uictorinum utique, qui anno 506 Agathensi concilio interfuit: cuiusque exstat epistola ad  Ruricium Lemouicensem, et istius ad uictorinum. Isto autem Foroiulii sedente, Iulianum prouincie regiones collustrasse, et cum prouincialibus necessitudines contraxisse singulares probatur in Secretis Lirinensibus. Ex hac autem eius in his partibus consuetudine, haud dubie afflatam illi opinationem suspicari promptum est, qua ex citati Isidori testimonio discimus, eum in octo libris de Natura anime quos conscripsit, secundum Tertulliani erroribus labefactasse, dum eam corpoream fallacibus etiam argumentis astruere contendit. Nam tum magna fame laude celebrabatur Faustus monasterii Lirinensis, in Foroiuliensi territorio post Maximum Reiensem tum episcopum, abbas; qui quidem sententie pene consepulte cineres suscitare non detrectans, eam etiam scriptis libris acriter defendisse perhibetur: contra  quem ex aduerso stetit Claudianus uiennensis Ecclesie presbyter, litisque arbitrium se legit Prefectorium Patricium, doctissimum uirum, et opt. C. Sollium Sidonium: his enim nominibus, in epistola libris suis prefixa illum conuenit. Arbitrum illum autem statuit Fausto licet amicissimum, sed qui amiciorem sibi ueritatem satis cumulate testatus esse uidetur, dum libros illos, tot exquisitis preconiis celebrauit in sua tertia ad Claudianum epist. lib. Iu.

Ceterum suos de Anima libros Pomerius, ad eiusdem Iuliani episcopi, cui libros de uita contemplatiua inscripsit, petitionem digessit, eodem assertore Gennadio, qui alium presbyterum nomine uerum memorat huius operis edendi cum Iuliano promotorem. Atque de hoc  uero cum huc usque uix quidquam deprehendatur animaduersum, non forte infeliciter coniectum ab auctore dissertationis septime de suppositis S. Prospero scriptis et tractatibus, uerum istum ab eo non diuersum esse, quem tam exquisitis preconiis commendat Saluianus in epistola sua septima, eidem et Apro inscripta: que quidem tanto maiorem uiri celebritatem arguunt, quanto maior ipse Saluianus, et in his etiam laudibus parcior fuisse uidetur. Sed hec rursus, seu Iulianum, seu uerum extra prouinciam, uel eius uiciniam querendos non esse satis arguerent. At pro uero illud etiam maius occurrit, quod inter hec tempora in Arausicanorum presulum serie, nominis huius obseruetur  presul, quem ab isto nostro diuersum esse uix credibile; non illo quidem, cuius nomen inscriptum legimus epistole prouincialium episcoporum ad Leonem pro instauratione iurium Arelatensis episcopi , sed illo uero, qui post Eutropium sedit, hoc exeunte seculo, cuius et uitam scripsit, teste Sigeberto. Istius enim optime concurrit tempori, epoche cum Iuliani ac Saluiani, a quibus laudatur gestis. Et hec quidem in librum proxime subiiciendum et doctissimorum criticorum scriptis inserta sufficiant.





IULIANI POMERII DE uITA CONTEMPLATIuA LIBRI TRES. 



LIBER PRIMUS.



PROLOGUS.

1. Diu multumque renisus sum uoluntati tue, mi domine studiosissime pontificum Iuliane; non uelut pertinaciter durus, sed proprie impossibilitatis admonitus. uidebatur enim mihi, et iure forsitan uidebatur, quod etiam ipsi presumptionem meam potuissetis improuide temeritatis arguere, si tantam rem, que utique esset operose tractanda, facile ac sine ulla deliberatione [a 1Kb] susciperem: cum me oporteret prius ipsius rei pondus unde dicendum foret, expendere [Alias experiri]; et sic, adiuuante Domino, si uires facultas explorata promitteret, ad hoc arripiendum, quod iuberetis, accedere. His et talibus sollicita consideratione perspectis, necessarium duxi, ut me aliquandiu a scribendi presumptione suspenderem. Sed quia sicut cogitanda fuit iniuncti  operis difficultas, ita cogitari debuit iniungentis auctoritas, nec uolui, nec debui usquequaque resistere, certus quod uires meas multo amplius adiuuaret tua precipientis oratio, quam grauaret ipsius materie magnitudo. Deinde illa consideratio animum meum suis uiribus diffidentem, in audaciam subeunde preceptionis uestre perduxit; quod iam non humilitatis esset perseueranter tenere silentium, sed superbie ultra renuere, quamuis infirmis ceruicibus [b 1Kb] onus impositum: cui oneri sustinendo, etsi mea me rusticitas faciebat inualidum, uestra fieri credidi fide qui iubebatis, idoneum.

2. Hoc quoque mihi audendi aliquid fiduciam dabat,  quod magnarum rerum magnus ipse conatus esset, etiamsi nullus [c 1Kb] disputantem sequeretur effectus. Siquidem necessariarum tractatio questionum, etsi non instruit [d 1Kb] non inuenientis quod querit animum, exercet saltem querentis ingenium: ut aut nouerit se querendo, et nichil inueniendo nescire quod se forte nosse presumpserat; et ignorantie sue consequenter admonitus, quod sibi deesse uiderit, querat; quod inuenerit teneat; et quod tenuerit, [e 1Kb] perseueranter exerceat: aut si quod sibi de diuinis Litteris propositum fuerat, salubriter tractare, et sufficienter explicare [f 1Kb] potuerit; non de inuentione [g 1Kb] ueritatis infletur, sed in Domino, qui eum intus illuminauit, ut [h 1Kb] illuminanda cognosceret, glorietur. Quandoquidem scientia sicut sine dono Dei, quod est caritas, inflat, ita si ei caritas admisceatur,  edificat . Ac per hoc, qui de Deo loqui uoluerit, aut nichil dicit, et nulla eum [i 1Kb] precipitat inflatio; aut si aliquid dixerit, et se crediderit a Deo accepisse quod [i 1Kb] dixit, habet unde Deo gratias agat, non habet quod ingenii sui uiribus elatus ascribat.

3. Sed iam ipsa capitula, que utcunque soluenda proposuistis, attexam. Itaque [k 1Kb] iubetis ut paucis edisseram que sit uite contemplatiue proprietas: et quid inter ipsam et actiuam uitam intersit, quanta possum breuitate distinguam. Utrum is cui Ecclesie regende cura commissa est, contemplatiue [l 1Kb] uirtutis fieri particeps possit. Utrum equanimiter sustinendi sint diuina precepta  calcantes, an pro modo peccati debeant Ecclesiastica seueritate coargui. Utrum [a 1Kb] congregandis fratribus aut alendis, expediat facultates Ecclesie possideri, an perfectionis amore contemni. Que sit abstinentie credenda perfectio; et utrum [b 1Kb] tantum corpori an et anime necessaria debeat iudicari. Quantum a uirtutibus ueris uirtutum similitudines distent. Quibus precedentibus causis et subsequentibus incrementis nasci soleant uitia uel augeri; et quibus possint, adiuuante Domino, remediis, uelut quibusdam medicamentis imminui uel sanari. Quot modis uel gradibus unaqueque uirtus possit impleri. Et an uera sit illa philosophorum sententia, que uirtutum omnium uelut fontes quosdam quatuor uirtutes; uitia quoque quatuor, uelut quasdam origines malorum [c 1Kb] omnium definiuit. Hec sunt nimirum decem,  que a me uoluistis enodari capitula, non ut absolutio eorum uobis aliquid cognitionis afferret, sed ut [d 1Kb] uestra magis cura, si regulariter imperatum munus impleueuo, nonnichil edificationis talium studiosis, horum et his similium capitulorum explicatione conferret. Ceterum si tu ea nescires, nunquam tanto ordine dilucidanda proponeres. Ideo autem uoluistis cognita uobis disputationibus illustrari, ut aut me, si aliquid [e 1Kb] secus quam ratio habet exponerem, faceretis emendari uel corrigi; aut certe per sollicitudinem uestram, meumque sermonem ad aliorum notitiam [f 1Kb] possent catholice disputata perduci. [g 1Kb] Nunc igitur que sit uite contemplatiue proprietas, Domino uestris orationibus adiuuante tractemus.



ELENCHUS.

     CAPUT. I. Quod ea sit uite contemplatiue proprietas, ubi [h 1Kb] Dominus mundo corde uidebitur.
    CAP. II. De qualitate uite future.
    CAP. III. Quod eo iudicio Dei [i 1Kb] ab iniquis hominibus separandi sunt sancti, [i 1Kb] quo ante sunt beati angeli ab immundis spiritibus separati.
    CAP. Iu. De resurrectione uel uita sanctorum.
    CAP. u. Quod presentium contemptores etiam hic contemplatiue uite beatitudo delectet.
    CAP. uI. Quod perfectio contemplatiue uite que hic haberi potest, [k 1Kb] perfectioni future comparari non possit.
    CAP. uII. Quod Dominum sancti perfecte uidere non possint, nisi cum ad beatitudinem future uite peruenerint.
     CAP. uIII. Que et quanta sit in hac carne uite contemplatiue perfectio, uel qualiter ei perfruende mundi contemptores inhereant.
     CAP. IX. Quod tantum interest inter perfectionem uite istius et future, quantum interest inter perfectos qui peccare nolunt; et eos qui iam peccare non possunt.
    CAP. X. Quod hic sancti [l 1Kb] Deum in assumpta creatura uiderunt.
    CAP. XI. De qualitate glorificatorum corporum, que in resurrectione futura sunt.
    CAP. XII. Quantum inter contemplatiuam et actiuam uitam intersit.
    CAP. XIII. Quod sacerdotes sancti contemplatiue uite fieri participes possint.
    CAP. XIu. Ubi se locutor excusat, quod Ecclesie magistros docere non audeat.
    CAP. Xu. De negligentia sacerdotis qui doctrine sue agendo contraria, personam non potest implere doctoris.
     CAP. XuI. Quale periculum maneat eos qui Ecclesiam sibi creditam uel [m 1Kb] relinquunt, uel strenue gubernare contemnunt.
    CAP. XuII. Ubi anxium quod Ecclesiam nec relinquere, nec regere possit, prouocat suggerendo quod eam melius regat exemplo.
    CAP. XuIII. Quod parum ualeat [n 1Kb] exemplo agenda monstrare, nisi etiam que sint credenda, docendo Sacerdos ostenderit.
    CAP. XIX. De uirtute fidei, quod ad eam non solum credere, uel intelligere, sed etiam bene operari pertineat.
    CAP. XX. Quod nichil prosit [o 1Kb] Sacerdoti, etiam si bene uiuat, si male uiuentem tacendo non corrigat.
     CAP. XXI. Luctuosa descriptio [p 1Kb] sacerdotis carnaliter uiuentis.
    CAP. XXII. Quod secundum sermonem [q 1Kb] prophete culpa sua pereant qui sacerdotum increpationes uel admonitiones peruersa uoluntate contemnunt.
    CAP. XXIII. Quod sacerdotes etiam [r 1Kb] qui aliter possunt, tam simpliciter docere debeant, ut omnes eos docentes intelligant.
    CAP. XXIu. Quid intersit inter doctores qui Ecclesiam simpliciter docentes edificant, et eos qui eloquentiam suam luculentis declamationibus [s 1Kb] iactant.
    CAP. XXu. Quales esse debeant sacerdotes qui uolunt fieri uite contemplatiue participes.





CAPUT PRIMUM. Quod ea sit uite contemplatiue proprietas, ubi Deus mundo corde uidebitur.


Contemplatiua uita, in qua Creatorem suum creatura intellectualis ab omni peccato purgata, atque ex  omni parte sanata uisura est, a contemplando, id est, uidendo, nomen accepit. Quod si ita est, illa uita ubi Deus uideri potest ipsa [a 1Kb] contemplatiua credenda est. In presenti [b 1Kb] autem uita miseriis, erroribusque plenissima, Deum, sicuti est, uideri non posse, dubium non est. In futura igitur [c 1Kb] uita, que ob hoc appellatur contemplatiua, uidendus est, nec immerito. Si enim uidere Deum, summum solidumque est gaudium summum [d 1Kb] uero gaudium premium bene creditur beatorum; et premium [e 1Kb] non adhuc pugnantibus, sed [f 1Kb] iam uincentibus dabitur post triumphum: quis non uideat quod omnes sancti Deum in illa uita eterna uidebunt, ubi sine fine gaudebunt? Ibi gaudebunt, ubi premium reportabunt; ibi recepturi sunt premium, ubi non solum deuictis, sed etiam finitis  hostibus, triumphabunt; ibi triumphabunt, ubi ulterius aduersarium non [g 1Kb] habebunt.

2. Ceterum in hac uita, quamuis strenue dimicemus, et adiuuante Domino, cateruas hostium, quibus circumfundimur, prosternamus; tamen si ab eis nolumus uinci, nunquam pugnare [h 1Kb] desinimus. Nec uincentes securos faciunt uiriliter desudata iam prelia; sed magis sollicitant aduersariorum rediuiua certamina. Ac sic, quia secundum Scripture [i 1Kb] sacre sermonem, tota humana uita tentatio est super terram , tunc est tentatio finienda quando finitur et pugna; et tunc est finienda pugna quando post hanc uitam succedit pugne secura uictoria: ut omnes milites Christi, qui usque in finem uite presentis diuinitus adiuti, suis hostibus  infatigabiliter restiterunt, laboriosa iam peregrinatione transacta, regnent felices in patria. In qua humana natura ita reparanda est, et ab omni prorsus infirmitate sananda, ut nec peccata ei ulla [i 1Kb] remaneant, nec peccare iam [k 1Kb] ualeat. Cuius hoc erit totum premium, ut uite contemplatiue semel compos effecta, inexplebiliter auctorem beatitudinis sue [l 1Kb] conspiciat, de illo gaudeat, [m 1Kb] de illo quod sperauit obtineat, et in eo ad [n 1Kb] quod sancte uiuendo peruenit, sine fine permaneat.



CAPUT II. De qualitate uite future.

1. Iam uero de qualitate ipsius uite future quid  dicam, que potius debet credi quam dici? Nec ideo tamen debeo inde tacere [o 1Kb] quod ualeo, quia dicere quantum uolo non ualeo. Neque enim quia Deum ineffabilem credimus, fari de illo quod possumus non debemus. Ita sane, ut plus credatur de illa uita, quam [p 1Kb] scribatur; quia nec potest inde tantum proferri sermone, quantum potest mente complecti; et minus concipit mentis humane quamlibet profunda complexio, quam [q 1Kb] se habet rei ipsius magnitudo. Ergo futura uita creditur beate sempiterna, et sempiterne beata, ubi est certa securitas, [r 1Kb] secura tranquillitas, tranquilla iucunditas, felix eternitas, eterna felicitas; ubi est amor perfectus, timor nullus, dies eternus, alacer motus, et unus omnium spiritus de contemplatione Dei sui, ac de sua cum illo permansione  securus; ubi ipsa ciuitas, que est angelorum sanctorum [s 1Kb] et hominum congregatio beata, meritis fulgentibus [t 1Kb] micat, et eterna salus exuberat, ueritas regnat; ubi nec fallit quisque, nec fallitur; unde [u 1Kb] nullus eiicitur beatus, et quo nullus miser admittitur.



CAPUT III. Quod eo iudicio Dei ab iniquis hominibus separandi sunt sancti quo [u 1Kb] ante sunt beati angeli ab immundis spiritibus separati.

1. Sed [x 1Kb] et hoc futurum credimus per iustum Dei iudicium, in quo non solum meritis, sed etiam locis sic ab iniquis iusti [y 1Kb] separandi sunt in eternum, ut iam nec [z 1Kb] remunerati premium finiant, nec damnati supplicium; quandoquidem propterea incorruptio et  immortalitas dabitur etiam corporibus miserorum, ut nec ipsi [aa 1Kb] eternam penam finiant, nec ipsos consumat immortalis pena, sed puniat. Ideo autem beata incorruptione et immortalitate iustorum corpora donabuntur; [bb 1Kb] ut et ipsi in gloria, et in ipsis gloria eterna permaneat.

2. Hoc iudicium, quod inter iustos homines iniustosque futurum dicimus, inter sanctos angelos et immundos credimus [cc 1Kb] factum. Nam cum essent utrique sine peccato creati, et ad seruiendum Deo suo [dd 1Kb] feliciter instituti, eorum quidam uoluntate propria deprauati noluerunt permanere [ee 1Kb] quod facti sunt; et cum se contra Creatorem suum [ff 1Kb] typho superbie  lethalis hostiliter extulissent, de superna celi regione proiecti sunt . Quos diuina sententia [a 1Kb] eo supplicio condemnauit, ut quia noluerunt perseuerare, cum possent, nec [b 1Kb] uelint reparari, nec possint. Siquidem preuaricationis eorum fuit, quod [c 1Kb] irreuocabilis iudicii animaduersione percussi sunt; et ad damnationem iustissimam profecto pertinuit, quod uoluntatem redeundi ac facultatem penitus amiserunt; sicut econtrario uoluntatis sanctorum angelorum fuit, quod malis sponte cadentibus, ipsi in sua dignitate manserunt, et diuino iustoque iudicio actum est, ut [d 1Kb] que fuit cum Deo suo manendi uoluntas, fieret permanendi uoluntaria felixque necessitas. Et ideo, quia nec peccauerunt unquam, nec peccare iam possunt, illius contemplatiue uite  semel facti participes, [e 1Kb] inexplebiliter auctorem beatitudinis sue conspiciunt, et merito sue stabilitatis in eternum felices effecti, de sua permansione securi sunt. Qui summum solidumque gaudium, quo insatiabiliter perfruuntur, de diuina contemplatione percipiunt, ac Deo suo infatigabiliter et amanter inseruiunt; ita perfecte beati, ut nec cupiant beatiores fieri ultra, nec ualeant.



CAPUT Iu. De resurrectione, uel uita sanctorum.

1. Hec est [f 1Kb] contemplatiua uita, uita beata, ad quam qui bonorum operum consummatione peruenerint, beatis angelis similes erunt, et simul [g 1Kb] cum Deo sine fine regnabunt. Quod hic [h 1Kb] crediderunt, ibi  uidebunt; sui Creatoris substantiam mundis cordibus contemplantes, eterna exsultatione gaudebunt; [i 1Kb] diuina ac mutua dilectione possessi, Deo suo in eternum et inuicem sibi feliciter adherebunt; receptis cum incorruptione atque immortalitate corporibus, municipatum patrie celestis accipient; atque eius in eternum ciues effecti, promissa premia reportabunt. Ibi eis exuberabit tanta letitia, tanta celestium gratia gaudiorum, ut et remuneratori suo pro tantis muneribus gratias agant, et nullum fastidium ex ipsa affluentium bonorum perceptione sustineant. Ibi ita patebunt singulorum singulis mentes, sicut corporalibus oculis subiacent facies corporales: quia humanorum pectorum tanta ibi erit et tam perfecta munditia,  ut habeant unde mundatori suo Deo gratias agant, non unde offensi aliquibus peccatorum sordibus erubescant; quia ibi nec ulla peccata, nec peccatores erunt, et qui ibi fuerint, iam peccare non poterunt. Nec latebit iam perfecte beatos aliquid secretorum, qui, quod est longe prestantius, ipsum uisuri sunt mundis cordibus Deum: quandoquidem humana creatura ita perfecta erit, ut in melius aut [i 1Kb] deterius ultra mutari non possit.

2. Cuius humane substantie ad Conditoris sui similitudinem sublimate, omnia bona que naturaliter accepta [k 1Kb] peccato corruperat, reparabuntur in melius; id est intellectus sine errore, memoria sine obliuione, cogitatio sine [l 1Kb] peruagatione, caritas sine simulatione, sensus sine offensione, incolumitas  sine debilitate, salus sine dolore, uita sine morte, facilitas sine impedimento, saturitas sine fastidio, et tota sanitas sine morbo: quoniam quidem quidquid hic corporibus [m 1Kb] humanis uitiandis aut ferarum morsus [n 1Kb] ademerint; aut improuisi casus abstulerint, aut malarum ualetudinum genera diuersa [o 1Kb] decerpserint, aut humana crudelitas amputauerit, aut si ignis, uel quelibet alia res aliquid debilitatis intulerit, aut ipsa senectus etiam sanis onerosa negauerit, hec atque his similia corporum damna una ibi resurrectio reparabit, atque ea corpora membris omnibus instaurata, incorruptibilis sanitas obtinebit.

3. Propterea quicunque ibi erunt, etsi differentibus meritis ab inuicem distabunt, omnes tamen una perfectione beati erunt: quia singulis premia sua  sufficieutia erunt, et capere amplius premiis suis iam perfecti non poterunt. Sicut enim corporalis saturitas omnes saturos equaliter habet, quamuis singuli cibum non equaliter, sed pro possibilitate perceperint, ita omnes sancti, etsi fuerint aliqua graduum suorum diuersitate distincti, una [p 1Kb] beatitudine perfecti erunt, quia et una perfectione beati [q 1Kb] futuri sunt. Ceterum in illa tante beatitudinis regione [r 1Kb] nec maioris meriti sibi aliquid quisque arrogabit, quia arrogantia ibi nulla erit; [s 1Kb] nec superiori inferior inuidebit, [t 1Kb] quia ibi inuidia esse non poterit. Et ideo, etsi erit ibi distantia mansionum, summa tamen in illis erit unius perfectionis equalitas, quibus erit regni celestis una felicitas.



CAPUT u. Quod contemptores presentium etiam hic contemplatiue uite beatitudo delectet.


1. Cui felicitati promerende ille suspirat, qui presentibus omnibus futurorum contemplatione renuntiat, atque a domesticis occupationibus, que nonnunquam perfecte uiuere cupientium processus impediunt, in illam diuine sublimitatem contemplationis euectus, ipsos etiam sue carnis affectus exsuperat; [a 1Kb] et infra se uniuersa despiciens, que plerumque animas de preterite uite sanctitate securas in terrena deiiciunt, [b 1Kb] ipsis etiam celestibus appropinquat, [c 1Kb] tanto diuinis uicinior factus, quanto supra humana omnia studio perfectionis ascendit; certus quod si contemplatiuam uitam hic incertis honoribus, diuitiis anxiis, et caducis delectationibus  plena uoluntate pretulerit; ueros honores, securas diuitias, et delectationes eternas [d 1Kb] inueniat, cum ad perfectionem contemplatiue uirtutis, in illa beata uita, ubi futura est, Deo remunerante, peruenerit. Et reuera quid erit honoratius eo, quem diuina clementia angelice dignitatis equalitate beauerit? Quid ditius eo quem regni celestis ineffabiliter affluens beatitudo ditauerit? Aut quid etiam hic delectabilius contemplatione diuina, que sibi ueraciter inhianti incorruptibilem suauitatem future remunerationis infundit? Quoniam quidem contemplatiua uita hic quoque amatores suos futurorum bonorum consideratione delectat, ac sibi tota mentis intentione uacantes, quantum in hac uita fieri potest, dono sapientie  spiritualis illuminat; et ad illam diuine plenitudinem uisionis, cuius spem studiis intenti celestibus gerunt, incentiuo quodam ipsius consequende perfectionis inflammat; ut quod nunc in enigmate cernunt, nec perfecte discernunt, tunc in illa reuelatione conspiciant.



CAPUT uI. Quod perfectio contemplatiue uite que hic haberi potest, perfectioni future comparari non possit.

1. Quapropter non sic contemplatiue uite sublimitatem in futuro, ubi perfectio perficienda est, predicaui, ut in presenti eam negarem posse ab omnibus mundi contemptoribus apprehendi: si modo se ad eam tota deuotione conuertant; si desiderio eius accensi, presentia blandimenta fastidiant, et longe  fortiores effecti, quam ut eos terrene occupationes illaqueent, diuinis rebus ac futuris promissionibus considerandis inhereant. Sed si [e 1Kb] consideramus apostoli Pauli sermonem, quo inter eam scientiam que hic est, et eam que ibi futura est, discriminans ait:  Ex parte scimus et ex parte prophetamus ; contemplationem diuinam que in hac uita est, illi future conferre nec possumus, nec debemus; quando idem apostolus adiungat et dicat: Cum autem uenerit quod perfectum est, [f 1Kb] in illa uita significans, tunc euacuabitur quod ex parte est : [g 1Kb] ac sic quod modo ex parte sentimus, tunc ad illam plenitudinem contemplationis diuine perducti iam perfecte [h 1Kb] uidebimus.

2. Nec sane quia ibi rerum omnium notitia non per partes, sed simul et tota uidebitur, ideo saltem qualiscunque in hoc fragili corpore [i 1Kb] desperatur. Etsi enim corpus quod corrumpitur, aggrauat animam, et deprimit terrena inhabitatio sensum multa cogitantem ; tamen [i 1Kb] in quantum potest humana  mens, quam suus Creator ad suam fecit imaginem, studeat etiam hic intelligibiliter Deum uidere per fidem, ut eum plenius uideat, cum peruenerit munere ipsius Conditoris sui ad speciem. Attende quam [k 1Kb] diuine sanctus Apostolus speciem fidemque distinxit, ut diceret: Per fidem ambulamus, non per speciem . [l 1Kb] Fides ergo est per quam ambulatur, et species que uidetur: quia in hac uita, ubi per fidem bene uiuendo proficimus, bonorum operum quodammodo passibus ambulamus, in [m 1Kb] futura autem peruenientes ad speciem, iam non erit quo uelut proficiendo ulterius ambulemus: sed ipsam speciem ad quam per fidem spiritualiter ambulando peruenimus, insatiabili delectatione uidebimus.



CAPUT uII. Quod Deum perfecte sancti uidere non possint, nisi cum ad beatitudinem future uite peruenerint.


1. Quocirca sic hortandi sunt ad contemplatiuam uitam, quicunque plene uoluerint, et Deo [n 1Kb] auxiliante potuerint, ut meminerint sibi ipsius contemplationis diuine perfectionem, in illa beata uita que futura est, reseruari; ut ibi Deum sicuti est, perfecte uideant, ubi et ipsi erunt uite eterne ac regni celestis consecutione perfecti. Ceterum si hic perfecte potuisset substantiam Dei humana fragilitas contemplari, nunquam sanctus euangelista dixisset: Deum nemo uidit unquam. Non dixit, Nemo uidebit. Denique ut euidenter ostenderet uisionem Dei non negatam esse sanctis hominibus, sed dilatam, [o 1Kb] quod in presenti  tempore negauit, in futuro promisit dicens: Beati mundo corde, quoniam ipsi Deum uidebunt. Neque hic dixit, Quoniam ipsi Deum uident. Igitur si Deus, qui in hac uita sine alicuius elementi assumptione, nec potuit uideri, nec potest, in futura  uita uidendus est: ibi est contemplationis diuine speranda perfectio, ubi erit bonorum omnium plenitudo.



CAPUT uIII. Que et quanta sit in hac carne uite contemplatiue perfectio, uel qualiter ei perfruende mundi contemptores inhereant.

Proinde uite contemplatiue sectator [a 1Kb] ad Conditorem suum corde illuminandus accedat, ipsi contemplando atque [b 1Kb] infatigabiliter perfruendo uigilanter inseruiat, ipsum iugiter concupiscat, pre amore eius omnia quibus inde potest auerti, [c 1Kb] refugiat, omnes cogitationes suas, ac totam spem ex illius delectatione [al. dilectione] suspendat, litterarum diuinarum sacris meditationibus uacet, in his se diuinitus  illuminatus oblectet, ibi se totum uelut in speculo quodam [d 1Kb] refulgente consideret: quod in se prauum deprehenderit corrigat, [e 1Kb] quod rectum est teneat, quod deforme componat, [f 1Kb] quod pulchrum excolat, quod sanum seruet, quod infirmum assidua lectione corroboret; Domini sui precepta infatigabiliter legat, [g 1Kb] inexplebiliter diligat, efficaciter impleat, et quid sibi cauendum quidue sectandum sit, ex eis sufficienter instructus agnoscat, mysteriis earumdem diuinarum Scripturarum perscrutandis insistat, Christum [h 1Kb] ibi promissum legat , representatum uideat, prophetatam perditionem populi contumacis intelligat, [i 1Kb] impleri lugeat, de salute gentium gaudeat, [i 1Kb] ex preteritis que predicta sunt et impleta teneat, futuris promissionibus credat, ab  strepitu negotiorum secularium [k 1Kb] remotissimus, ea [l 1Kb] feruenter excogitet, quibus animum suum in desiderium future remunerationis inflammet, studiis spiritualibus, quibus in dies singulos melior ac melior fiat, inuigilet, amet otium sanctum, in quo exerceat anime sue negotium, mortuum sibi deputet mundum, ac se mundi [m 1Kb] blandientis illecebris exhibeat crucifixum; delectationi spectaculorum presentium incomparabiliter anteponat sui Creatoris intuitum, semper se [n 1Kb] proficiente successu in fastigium diuine contemplationis attollat; nunquam, ne ad momentum quidem, a promissionibus futuris considerandis auersus, ad terrena respiciat; eo aciem mentis indesinenter intendat, quo peruenire desiderat; beatitudinem uite future ante oculos [o 1Kb] animi  sui proponat et diligat; nec metuat aliquid temporale, nec cupiat; ne aut metus amittende rei temporalis, aut cupiditas acquirende intentionem mentis eius emolliat; non eum blanda corrumpant, nec aduersa concutiant; non inflet opinio secunda, nec sinistra deiiciat, nec falsa uituperatio siue laudatio, augeat [p 1Kb] gaudia eius, aut minuat; non gaudeat de temporalibus omnino, nec lugeat. Inter leta inuictus ac tristia; unam faciem [q 1Kb] animi constantis obtineat, nec [r 1Kb] pectori eius stabilem firmitatem, quidquid promittit mundus aut minatur, excutiat; sed idem semper ac sibi similis perseuerans, mundi huius damna [s 1Kb] simul et lucra non sentiat. Et cum hec et his similia contemplatiue uite desiderio affectus impleuerit, non se hic iam ex omni parte perfectum, sed perficiendum  in illa beata uita, que futura est, immobiliter credat; atque [t 1Kb] ad eam se, ubi Dei substantiam reuelata facie uidere possit, extendat.



CAPUT IX. Quod tantum interest inter perfectionem uite istius et future, quantum interest inter perfectos qui peccare nolunt, et eos qui iam peccare non possunt.

1. Nam sicut hic [u 1Kb] comparatione iuste uiuentium dicitur quisque perfectus, quia iustus precepta facit, perfectus autem precepta transcendit: ita idem collatus illis absolute perfectis, qui in uita beata futuri sunt, non est, ut ita dicam, perfecte perfectus; cui etsi dimissa est omnis iniquitas, non est adhuc sanata, sed [u 1Kb] sanatur eius infirmitas; et ideo etsi [x 1Kb] non peccat, ut sit uere perfectus, peccare tamen  potest: quia non est consumpta omni infirmitate sanatus; ac per hoc, ubi ab omni peccato mundatus, peccare non poterit, ibi erit perfecte sanus et summe perfectus

2. Hic autem quantalibet quis excellentia sanctitatis emineat, quantalibet eminentia perfectionis excellat, potest quidem fieri pro modulo huius uite perfectus; sed non est sic de sua perfectione securus, ut non debeat esse de casu sollicitus: et utique ubi est sollicitudo, non est absoluta beatitudo. Que nequaquam perfecta credenda est, si secura non fuerit; nec secura erit, nisi omnem sollicitudinem securitas eterna consumpserit. Quapropter, qui dicuntur in hac uita beati, spe beatitudinis future beati sunt; [y 1Kb] ipsa autem re non hic, sed in illa uita  beati futuri sunt: quia ibi omnium beatorum beatitudo perfecta erit, ubi humana natura sui gloriam Conditoris, et suam perfecte beatificata uisura est, atque ei sine ullo defectu sue beatitudinis adherebit.



CAPUT X. Quod hic sancti Deum in assumpta creatura uiderint.

Nec moueat quod hic quoque a iustis antiquis uisum legimus Deum: quia non est in hac humiliatione nostra sic uisus, sicut in illa clarificatione uidendus est: quandoquidem [a 1Kb] sine forma uisibilis creature, in qua pro dispensatione temporum, ubi uoluit, et quibus uoluit iustis apparuit, nec potuit, nec potest uideri; sed poterit cum ad supernam patriam peregrinatio nostra peruenerit, et mortale  nostrum immortalitas beata uestierit; atque ad contemplationem diuinam, [b 1Kb] perceptionemque celestium premiorum omnes uere fideles fides ipsa, qua hic futura credebantur, impleta perduxerit.



CAPUT XI. De qualitate glorificatorum corporum que in resurrectione futura sunt.

Ibi diuersi quidem sexus corpora, sed sine ulla concupiscentia corporali futura sunt. Ibi erit omnium perfecta caritas, et nulla cupiditas . Ibi etiam corporales oculos nichil uisibilis creature latebit, quia incorruptibilium corporum uisus utique incorruptibilis erit; et ita sine comparatione uiuacior quam hic fuit, ut ei aliquid uisibilium clausum esse non possit. Corporibus  quippe immortalitate donatis auferenda est tarditas, non integritas; necessitas, non uoluntas, ut ibi sine temporis [alias temporum] mora aut impedimento ponderis sint, ubi esse uoluerint; atque eo sequatur sine ulla difficultate spirituale iam corpus, quocunque ire uoluerit spiritus, angelice beatitudinis equalitate perfectus. Tunc filiorum, parentum, coniugum miseria, qui ibi non fuerint, beatos contristare non poterit : quia nomina omnium necessitudinum corporalium que hic nostra fragilitas habuit, excellentia illius beatitudinis non admittit: ubi omnes quicunque fuerint, unum corpus erunt, et singuli de sua uel de singulorum felicitate gaudebunt. Hec de contemplatiua uita dicta sufficiant.



CAPUT XII. Quantum inter contemplatiuam et actiuam uitam intersit.


1. Iam nunc quid inter ipsam contemplatiuam et actiuam uitam intersit breuiter disseramus. Quod ut euidenter eluceat, ipsas sibi inuicem uitas, contemplatiuam scilicet et actiuam, prolatis earum uirtutibus conferamus. Ad actiuam uitam pertinet inter humana proficere, et rebelles corporis motus  rationis imperio temperare; ad contemplatiuam supra humana [c 1Kb] desiderio perfectionis ascendere, et [d 1Kb] indesinenter augendis uirtutibus incubare. Habet actiua profectum, contemplatiua fastigium. Hec facit hominem sanctum, illa perfectum. Huius uite est nulli prorsus iniurias irrogare; illius, irrogatas equanimiter sustinere. Imo, ut proprius dicam, exsecutor actiue studet in se peccanti dimittere; contemplatiue sectator offensas quibus pulsatur, nec omnino concutitur, ignorare magis paratus est quam donare. Iste iram patientie uirtute compescit, immoderatis cupiditatibus parcimonie [e 1Kb] frenum imponit; tangitur desideriis carnalibus, nec consentit; pulsatur mundi huius curiositate, nec rapitur; quatitur diabolica impugnatione, nec uincitur; et Deo  suo deuota mente subiectus, non atteritur diuersis tentationibus, sed probatur. Ille omnes affectiones quibus uita mortalium uariatur, sanctis uirtutibus uincit, cupiditatum ac perturbationum omnium liber beata quiete perfruitur, et illecebris ac uoluptatibus factus expedita mente superior, ineffabili gaudio diuine contemplationis [f 1Kb] erigitur. Iste suscipiendo peregrinum, uestiendo nudum, gubernando subiectum, redimendo captiuum, tuendo uiolenter oppressum, iugiter se ab omnibus iniquitatibus suis emaculat, et uitam suam [g 1Kb] bonorum operum fructibus ditat; ille facultatibus suis in usus pauperum distributis, [h 1Kb] simul se exspoliauit mundo, et admouit se totis uiribus celo; res mundi mundo proiecit, et se ipsum deuota mente Christo restituit, a quo immortales  diuitias sibi dari orat, ut pauper; protegi se quotidie postulat, ut infirmus; immortalitatis indumento uestiri cupit, ut nudus; defendi se ab impugnatione inuisibilium hostium supplicat, ut fragilitate carnis oppressus, et celestem sibi donari patriam desiderat, ut peregrinus.

2. Actiua uita habet sollicitum cursum, contemplatiua gaudium sempiternum. In hac acquiritur regnum, in illa percipitur. Hec facit pulsare bonorum operum, uelut quibusdam manibus ianuam; illa uocat consummatos in patriam. In hac contemnitur mundus, in illa uidebitur Deus. Et ut multa preteream que commemorare non ualeo, in hac uita actiua qui immundis spiritibus exstiterint fortiores, in illa contemplatiua, que summe beata est, remunerante  [i 1Kb] Deo fient angelis sanctis equales, atque in eternum cum illo regnabunt in illa ciuitate superna felices. Itaque, quoniam de contemplatiua uita in superioribus multa iam dicta sunt, et secundus liber ea que de actiua dicenda sunt continebit, sufficiant ista que diximus, ut consideremus et reliqua, que de tertio capitulo usque ad finem libri huius sequenti disputatione tractabimus. uideamus nunc utrum is cui Ecclesie  regende cura commissa est, contemplatiue uite fieri particeps possit.



CAPUT XIII. Quod sacerdotes sancti contemplatiue uite fieri participes possint.

1. Qui diligenter ea que superius de uita contemplatiua dicta sunt considerat, et, sufficienter, instructus intelligit quando et ubi possit eius perfectio comprehendi, non dubitabit Ecclesiarum principes uite contemplatiue posse et debere fieri sectatores: quia siue secundum opinionem quorumdam nichil aliud sit uita contemplatiua quam rerum latentium futurarumque notitia, siue [a 1Kb] uacatio ab omnibus occupationibus mundi, siue diuinarum studium litterarum, siue, quod his [b 1Kb] probatur esse perfectius, ipsa uisio  [c 1Kb] Dei; non uideo quid impedimenti sanctis sacerdotibus possit afferri quominus ad hec quatuor que commemoraui perueniant. Duo enim, primum et ultimum, id est, rerum latentium futurarumque notitia, et ipsa uisio Dei, incomparabiliter prestantiora erunt in illa uita beata quam in ista, diuersis erroribus implicata, quandoquidem tam rerum omnium notitia quam ipsa Dei substantia plene ac perfecte uidebitur. Duo autem media, uacationem uidelicet ab omnibus occupationibus mundi, et diuinarum studium litterarum, etiam hic possunt habere pontifices; sed illi qui se ab omnibus implicamentis negotiorum secularium remouentes, non torpent otio, sed insistunt perfectionis sue negotio, et ab stultitia sapientie secularis auersi, uerbo Dei infatigabiliter uacant,  sapientes ueraciter fiunt, celestia sapiunt, terrena despiciunt, contradicentes sane doctrine redarguunt, obedientes [d 1Kb] instituunt, sanctis uirtutibus, quibus in dies singulos fiant Deo propinquiores, incumbunt, [e 1Kb] et tam suis quam omnium qui [f 1Kb] per eos erudiuntur, profectibus clari, hic quidem uelut gustum quemdam contemplatiue uite, quo ad eam feruentius prouocentur, accipiunt; sed ibi iam in eternum felices effecti, de eius perfectione gaudebunt. Proinde [g 1Kb] non inflantur, quia hic omnium fidelium catholicorum honorantur ut capita; sed letantur potius, quia ibi Christi, qui est sacerdotum ac fidelium omnium caput, clariora membra futuri sunt.

2. [h 1Kb] At si  secularibus negotiis implicati, fundorum terminos sine termino cupiditatis  extendant, uc se passim exquisitis deliciis [i 1Kb] dedant, que [i 1Kb] animum corpusque debilitant; si gloriam non Christi, sed suam, decepti uulgi adulantis honoribus querant, plusque de se aliene lingue quam sue conscientie credant; si omne gaudium suum non in futurorum remuneratione, nec in sanctitate uite, sed in sua tantum dignitate constituant, [k 1Kb] et dum tales esse quales creduntur, amant, nunquam sibi displiceant, ac placentes sibi non sint de sua [l 1Kb] correctione solliciti: quis non intelligat, tales, si in talibus perseuerent, nec se ante finem uite presentis emendent, contemplatiue uite participes esse non posse? ad quam non perueniunt, nisi qui studuerint esse quod facti sunt; nec affectant [m 1Kb] uideri, sed esse quod sunt; non alienis laudibus, sed moribus  suis eximii; nec solum de sua dignitate, sed potius de sacerdotalis uite [n 1Kb] nobilitate conspicui: qui sunt non appellatione tenus, sed uirtute pontifices, uite contemplatiue capaces, et gaudiorum celestium coheredes.



CAPUT XIu. Ubi locutor se excusat quod Ecclesie magistros docere non audeat.

Ac ne [o 1Kb] cuipiam meus sermo presumptuosus appareat, si quales non esse uel esse debeant omnes sacerdotes [p 1Kb] ostendat; non generaliter, sed de uno mihi uideo esse dicendum, et de te potissimum qui hoc mihi [q 1Kb]  temere delegasti periculosi sermonis officium. Nec incognita uobis, sed usitata debeo comprehendere, que solemus inter  nos mutua confabulatione conferre. Quibus breuiter declaratis, non puto quod relationem meam, [r 1Kb] magis quam disputationem quisquam iuste possit alicuius temeritatis arguere; quasi patres meos audeam docere, a quibus normam uiuendi accipere sum paratus et discere.



CAPUT Xu. De negligentia sacerdotis qui, doctrine sue agendo contraria, personam non potest implere doctoris.

Recolite ergo quanta et qualia, me audiente [s 1Kb] atque probante, dicere soleatis de administratione pontificis, qui populi sibi commissi cura posthabita, ardentius bona presentia desiderat quam futura; et oblitus quod non solum de se, sed etiam de grege  sibi credito rationem Pastori pastorum omnium [a 1Kb] reddat, sua suorumque detrimenta non cogitat: quem non delinquentium peccata contristant, nec proficientium bona letificant; sed de se tantum, plerumque autem nec de se omnino sollicitus, quid a suis boni maliue geratur, ignorat: qui non predicat perseuerantiam iustis, penitentiam [b 1Kb] prauis, contemptum mundi conuersis, futuras penas auersis; qui non potest dicere contemptoribus admonitionis sue: Futurum cogitate [c 1Kb] iudicium, quod ipse forte non cogitat; amatoribus mundi: Nolite diligere mundum, si eum mundi amor oblectat; ambitiosis: Ambitioni [d 1Kb] finem imponite, si eum ambitio ruinosa precipitat; ebriosis: [e 1Kb] Ebrietatem cauete, si se mero usque ad alienationem mentis ingurgitat. Sumptuosis dapibus  [f 1Kb] crudus, non potest suis abstinentiam laudare, quam calcat; uitio cupiditatis addictus, cupidis amorem non potest dissuadere pecunie; inimicitiarum tenax, non audebit animos dissidentium sacerdotali tranquillitate componere; iustitiam predicare iudicibus erubescit, quam ipse persone potentis fauore corrumpit; nec defendit oppressos, si personas aut honorat, aut despicit; et quidquid boni non facit aut mali committit, nec [g 1Kb] iubebit fieri, nec uetabit quia necessariam [h 1Kb] docendi auctoritatem contrarietate sue actionis aut amittit, aut minuit.



CAPUT XuI. Quale periculum maneat eos qui Ecclesiam sibi creditam uel relinquere uolunt, uel strenue gubernare contemnunt.

 Hec atque his similia memorantes [i 1Kb] episcopatus uos accepti penituit: qui, sicut administratorem suum, si [i 1Kb] probe administretur, illustrat, ita contemptorem suum condemnat. Denique uolentes Ecclesiam uobis creditam, uelut impares ei regende dimittere, atque in aliquam solitudinem [k 1Kb] non tam studio quietis quam ipsius officii uestri desperatione secedere, nulla res alia uobis exegit in melius mutare consilium, nisi quod ueriti estis periculum [l 1Kb] maius incurrere: quoniam si periculosum est nauim inter fluctus caute non regere, quanto periculosius est eam undis intumescentibus fluctuantem in tempestate relinquere? Ad quam sicut [m 1Kb] satius est non ascendere, ita semel susceptam conuenit fluctuantis pelagi proiecta formidine, ac spe perueniendi concepta, usque  in portum sine ulla mercium iactura perducere. Que cum uobis comparatio placuisset, adiunxi: Et idcirco  Ecclesia, que uelut nauis magna per mare mundi huius enauigat, que diuersis tentationum fluctibus in hac uita contunditur, que immundorum spirituum persecutionibus uelut quibusdam procellosis fluctibus in diuersa iactatur, que scandalorum cautibus uadosis illiditur, que [n 1Kb] uelut aggere arene grauantis cingitur, non relinquenda est, sed regenda: que sicut omnes quos uehit, perducit incolumes gubernatoris [o 1Kb] uigilantia gubernata, ita non solum omnes quos habet, sed etiam ipsum gubernatorem perdet, submersa fluctibus aut soluta.



CAPUT XuII. Ubi anxium quod Ecclesiam nec relinquere, nec regere possit, prouocat, suggerendo quod eam melius regat exemplo.

 Hec atque [p 1Kb] huiuscemodi me prosequente, permoti grauiter ingemuistis, uos in eam necessitatem fuisse perductos, quam nec implere aliquo studio, nec sine peccato relinquere ualeretis; ac deinde, cum piis gemitibus uestris, ea qua [q 1Kb] uobis obstrictus sum cordis affectione compassus, orando uos [r 1Kb] dixi posse perficere quod non possetis docendo suggerere; plusque fideles catholicos bonis exemplis, quam luculentis uerbis solere proficere; eamque esse summam perfectamque doctrinam, quam conuersatio spiritualis [s 1Kb] ostenderit, non quam inanis sermo iactitarit; nec [t 1Kb] a nobis in die iudicii uerba querenda, sed opera; nec facile [u 1Kb] persuaderi esse possibile quod docet lingua, si a lingua uita dissentiat; illud autem [u 1Kb] probari possibile, quod siue predices, siue  non predices, faciendo confirmas, et imitari uolentibus cum quadam delectatione ipsius possibilitatis [x 1Kb] inculcas: uos mea suggestione paululum delectati, hoc protinus, si me non habet obliuio, retulistis.



CAPUT XuIII. Quod parum ualeat exemplo agenda monstrare, nisi etiam que sint credenda docendo sacerdos ostenderit.

Et iam si tota perfectio in opere tantum, non etiam in fide consisteret, nec quid homo credidisset, sed quid egisset in die iudicii quereretur, quis erit tante arrogantie, qui, ecclesiastice doctrine [y 1Kb] auctoritate neglecta, de sua sibi iustitia blandiatur? [z 1Kb] cum non solum, secundum Apostolum  nos oporteat formam prebere fidelibus, sed  etiam eos ipsos fideles, qui nobis diuinitus [aa 1Kb] instituendi commissi sunt, instruere debeamus: de Patre,  quomodo solus accipiatur ingenitus; de Filio, quomodo ex ipso sit genitus, de Spiritu sancto, quomodo ex Patre et Filio [a 1Kb] procedens, nec ingenitus possit dici, nec genitus; qualiter ista tria unum sint; et hoc unum non diuidatur, sed distinguatur in tria: quemadmodum nec Pater, nec Spiritus sanctus, sed solus Filius de solo Patre ineffabiliter natus, hominem totum sine ulla mutatione substantie sue susceperit; ac se Deum et hominem uerum per uirtutes, passionesque probauerit, comprehendi permiserit, occidi uoluerit, tertia die resurrexerit, [b 1Kb] in celos hominem de nobis assumptum sua uirtute leuauerit, sue resurrectionis exemplo nobis regeneratis in se spem feliciter resurgendi prestiterit; membra sua nos fecerit; non credentibus sibi, uel a se recedentibus  supplicium comminatus sit, et adherentibus sibi regnum celeste promiserit.



CAPUT XIX. De uirtute fidei, quod ad eam non solum credere, uel intelligere, sed etiam bene operari pertineat.

Hec [c 1Kb] et alia, et sacerdos nosse debet, ut doceat, et populus credere, ut [d 1Kb] que doceatur intelligat; [e 1Kb] dicente Apostolo: Nisi credideritis, non intelligetis . Unde datur intelligi quod non fides ex intellectu, sed ex fide intellectus existat; [f 1Kb] nec qui intelligit credat, sed qui credit intelligat, et qui intellexerit, bene agat; sicut alibi scriptum est: Noluit intelligere, ut bene ageret . Non dixit: Non potuit, sed noluit intelligere; ut nichil aliud nolle intelligere dictum, quam nolle credere  nouerimus; ac per hoc ut bene agat quis, intelligere studeat, et ut intelligat, credat. Sed quia idem Apostolus dicit: Fides ex auditu; auditus autem [g 1Kb] per uerbum Dei , debet doctor Ecclesie predicare, quod audiat crediturus: quia sine predicatione nullus erit auditus; eodem Apostolo [h 1Kb] attestante atque dicente: Quomodo audient sine predicante ? Si ergo quilibet sine predicante non audit, sine auditu non credit, sine fide non intelligit, sine intellectu bene non agit; uerbum [i 1Kb] fidei predicandum est, [i 1Kb] ut audiens credat, credens intelligat, et intelligens bonum opus perseueranter exerceat: quoniam [k 1Kb] eum qui potest uti libere uoluntatis arbitrio, nec opera sine fide, nec sine operibus fides sola iustificat.  Et ideo si corde creditur ad iustitiam, ore autem confessio fit ad salutem; [l 1Kb] qui non crediderit, non habendo fidem, nec iustitiam cordis habere poterit, nec salutem.



CAPUT XX. Quod nichil prosit sacerdoti, etiamsi bene uiuat, si male uiuentem tacendo [m 1Kb] non corrigat.

1. Quod uero dicit Apostolus , ut nos formam debeamus exhibere fidelibus, quid ualebit, si is cui uel exhortandi bonos, uel castigandi malos cura commissa est, bene uiuendo se imitandum bonis exhibeat, et malos tacendo non corrigat? Ad hoc enim, nisi me fallit opinio, sancte uiuendum est sacerdoti, ne dicta sua repugnantibus factis euacuet; si quod predicat fieri debere non faciat, aut si quod non  facit predicare presumpserit. [n 1Kb] Si autem aliter egerit, nichil apud eos qui eius uitam nouere, proficit; quia ad hoc est Ecclesie Dei prepositus, ut non solum bene uiuendo, alios exemplo sue conuersationis instituat, sed etiam fiducialiter predicando, [o 1Kb] singulis ante oculos peccata sua constituat: que pena maneat duros, que gloria obedientes ostendat; [p 1Kb] nullius salutem desperando contemnat; animas emendari nolentium plangat, imitatus Apostolum, qui ait: Ut lugeam multos ex his qui ante peccauerunt, et non egerunt penitentiam ; et iterum: Quis infirmatur, et ego non infirmor? Quis scandalizatur, et ego non uror ?

2. Quapropter sciens quod si quibuslibet diuitibus ac potentibus [q 1Kb] parcat, male uiuentibus autem faueat,  eos perdat simul et [r 1Kb] pereat; et sancte uiuere debet propter exemplum, et [s 1Kb] docere propter sue administrationis officium: certus quod ei nichil sua iustitia suffragetur, de cuius manu anima pereuntis exigitur. Quando quicunque alius perierit, quem nulla docendi necessitas manet, solus penas [t 1Kb] sceleris sui dabit; ille autem cui dispensatio uerbi commissa est, etiamsi sancte uiuat, et tamen perdite uiuentes arguere aut erubescat, aut metuat, cum omnibus, qui eo tacente perierint, perit. Et quid ei proderit non puniri suo, qui puniendus est alieno peccato? Mentior, [u 1Kb] nisi hoc Dominus per Ezechielem prophetam sub cuiusdam terroris denuntiatione loquitur, dicens ad eum: Et tu, fili hominis, speculatorem dedi te domui Isrel . Nec hoc transeunter debemus audire, quod sacerdotem speculatorem appellat: ut sicut speculatoris est, de loco editiori prospicere, et plus omnibus contemplari; ita sacerdos debet esse [a 1Kb] propositi sublimitate celsior cunctis, ac maioris scientie propositi habere gratiam, qua possit sub se uiuentes instruere.

3. uideamus iam quid diuinus sermo [b 1Kb] contineat. Audiens, inquit, ex ore meo sermonem, annuntiabis eis ex me ; ut hoc dicat sacerdos, quod ex diuina lectione didicerit, quod illi Deus inspirauerit, non quod [c 1Kb] presumptione humani sensus inuenerit. Annuntiabis eis, inquit, ex me. Ex me; [d 1Kb] non ex te mea uerba loqueris. Non est [e 1Kb] quod ex eis, tanquam de tuis infleris. Ex me, inquit, eis annuntia. Sed iam quid annuntiet audiamus: Si me dicente ad impium:  Impie, morte morieris; [f 1Kb] non fueris locutus, ut custodiat se impius a uia sua, ipse impius in iniquitate sua morietur, sanguinem uero eius de manu tua requiram . Quid potuit expressius, [g 1Kb] quid apertius potest dici? Si impio, inquit, locutus non fueris, ut ab impietate sua se custodiat, [h 1Kb] et ille perierit, sanguinem eius de manu tua requiram. Hoc est dicere: Si ei peccata sua non annuntiaueris, si eum non argueris, ut ab impietate sua conuertatur et uiuat; et te, qui non increpasti, et ipsum, qui te tacente, peccauit, flammis perennibus perdam. Quis, rogo, tam saxei pectoris, quis tam ferreus erit, quem sententia ista non terreat? quis tam alienus a fide, qui sententie isti non credat?



CAPUT XXI. Luctuosa descriptio [i 1Kb] sacerdotis carnaliter uiuentis.


1. Sed nos presentibus delectati, dum in hac uita commoda nostra, et honores inquirimus; non ut meliores, sed ut ditiores; nec ut sanctiores, sed ut honoratiores simus [i 1Kb] ceteris festinamus: nec gregem Domini, qui nobis pascendus tuendusque commissus est; sed nostras [k 1Kb] uoluptates, dominationem, diuitias, et cetera blandimenta [l 1Kb] carnaliter cogitamus; pastores dici uolumus, nec tamen esse contendimus; officii nostri uitamus laborem, appetimus dignitatem. Immundorum spirituum feras a grege dilacerando non pellimus, [m 1Kb] et quod eis remanserit ipsi consumimus; quando peccantes diuites, uel potentes [n 1Kb] , non solum non arguimus, sed etiam ueneramur; ne  nobis aut munera solita offensi non dirigant, aut obsequia  desiderata subducant: ac sic muneribus eorum, et obsequiis capti, imo per hec illis addicti, loqui illis de peccato suo aut de futuro iudicio formidamus. Et ideo minaciter superbiam nostram diuinus sermo contundit; sed noster auditus nichil unde proficiamus admittit: quia presentis uite capti dulcedine, que pena [o 1Kb] negligentiam nostram maneat in eternum, nolumus cogitare.

2. In pastores ergo ista dicuntur, de quorum nobis inani appellatione blandimur: Hec dicit Dominus: ue pastoribus Isrel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini; quod crassum erat occidebatis, gregem autem meum non pascebatis. Quod infirmum fuit non consolidastis, et quod egrotum non sanastis;  quod [p 1Kb] fractum erat non alligastis, et quod abiectum non reduxistis. Quod perierat non quesistis, sed cum austeritate imperabatis eis, et cum potentia: et disperse sunt oues mee, eo quod non esset pastor, et facti sunt in deuorationem omnium bestiarum agri . Et paulo post: Propterea, pastores, audite uerbum Domini: uiuo ego, dicit Dominus Deus: [q 1Kb] quia pro eo quod facti sunt greges mei in rapinam, et oues mee in deuorationem omnium bestiarum agri, eo quod non esset pastor; neque enim quesierunt pastores gregem meum; sed pascebant pastores semetipsos, et gregem [r 1Kb] meum non pascebant: Propterea, pastores, audite uerbum Domini. Hec dicit Dominus: Ecce ego ipse super pastores; requiram gregem meum de manu eorum, et cessare eos faciam, ut ultra non pascant gregem  meum, nec pastores amplius pascant semetipsos .

3. Quis ad hec non contremiscat? Quis ista sine intolerabili metu future examinationis accipiat, nisi qui aut non intelligit, aut futura non credit? Sed [s 1Kb] quia omnia que Deus obseruari uoluit, tam aperte posuit, et ita nominis sui auctoritate firmauit, ut [t 1Kb] ea facilius  contemnamus, [u 1Kb] quam non intelligere uel non credere tam aperta et diuina fingamus: quando audimus, Hec dicit Dominus, [u 1Kb] quis futurum esse non credat quod dicit [x 1Kb] Dominus, nisi qui Deo non credit? Quod autem dicit: ue pastoribus, istud ue pro maledicto [y 1Kb] poni, et pastorum nomine nos significari quis non intelligat,  nisi qui [z 1Kb] futura non cogitat? [aa 1Kb] Greges Domini pascendos  pastores facti suscipimus; et nos ipsos pascimus, quando non gregum utilitati prospicimus, sed quid foueat et augeat nostras [a 1Kb] uoluptates attendimus. Lac et lanas ouium Christi [b 1Kb] , oblationibus quotidianis ac decimis fidelium gaudentes accipimus, et curam pascendorum gregum ac reficiendorum, a quibus peruerso ordine uolumus pasci, deponimus. Non sanamus spirituali consilio peccatis infirmum, non sacerdotali ope consolidamus [c 1Kb] aut reficimus diuersis tribulationibus fractum, non ad uiam salutis reuocamus [d 1Kb] errantem, non requirimus sollicitudine pastorali uenie desperatione iam perditum; ad hoc tantum potentes effecti, ut nobis in subiectos dominationem tyrannicam uindicemus; non ut afflictos contra uiolentiam potentium, qui in eos ferarum  more seuiunt, defendamus.

4. Inde est quod [e 1Kb] tam a potentibus huius mundi quam a nobis, quod peius est, nonnulli grauiter fatigati depereunt, quos se de manu nostra Dominus requisiturum terribiliter comminatur, dicens: Requiram oues meas de manu pastorum, et cessare eos faciam, ut ultra non pascant . Quod quid est aliud quam, pastores qui semetipsos, non gregem meum pascunt, sublimitate sue dignitatis exspoliem; et inter reprobos, quia honorem suum noluerunt custodire, proiiciam? Horum et his similium consideratione [f 1Kb] perterritus: Timor et tremor ceciderunt super me, et contexerunt me tenebre, et dixi: Quis dabit mihi pennas sicut columbe, et uolabo, et requiescam ? Et hoc est totum propter quod imperitie mee  ac futuri finis recordatus ingemui, et uolui, sarcina episcopatus mei deposita, elongare fugiens, et manere in solitudine, et ibi exspectare Dominum, qui me saluum faceret a pusillanimitate mea, et ab ipsa intolerabilium mihi sollicitudinum tempestate.



CAPUT XXII. Quod secundum sermonem prophete, culpa sua pereant, qui sacerdotum increpationes uel admonitiones peruersa uoluntate contemnunt.

1. Ad hec ego [g 1Kb] tunc: Sic, inquam, ista inuidiosis questibus iactas, et in suggillationem pontificum, uel certe ipsius pontificatus exaggeras: quasi [h 1Kb] non ubi ista legisti, quibus rationabiliter permoueris, ibi et illa sint que, a uobis pretermissa, breuiter in excusationem officii sacerdotalis attingam. Post illa  uerba, quibus negligentium sacerdotum finis ostenditur, de pontifice officium suum curante propheta sic loquitur: Si autem annuntiante te ad impium ut a uiis suis conuertatur, non fuerit conuersus a uia sua, ipse  impius in iniquitate sua morietur, et tu animam tuam liberasti . Hic certe satis euidenter ostenditur, quod siue proficiant, siue non proficiant auditores, tacere eis non debeant sacerdotes; nec ideo rei sint, si forte eorum uerba populi non [i 1Kb] audiunt uel audita contemnunt; sed si ab eis corrigendis absistunt: quia si nec exemplo uite prepositorum suorum, nec uerbo doctrine populi contumaces emendati proficiunt, ipsi sibi causa sue perditionis existunt, et doctores suos, quorum exempla simul ac uerba despiciunt, inuoluere criminibus suis omnino non poterunt.

2. Quod idem propheta euidentius alio loco prosequitur dicens: Speculator [i 1Kb] si uiderit gladium uenientem super terram, et cecinerit buccina, et annuntiauerit populo; audiens autem, quisquis ille est, sonum buccine,  non se obseruauerit, ueneritque gladius et tulerit eum, sanguis ipsius super caput eius erit; sonum buccine audiuit, et se non obseruauit, sanguis eius in ipso erit. Si autem se custodierit, animam suam saluabit . Hic autem quid agere debeat qui fungitur speculatoris officio: diuinus sermo satis ostendit, scilicet ut quando uiderit uenientem gladium super terram, [k 1Kb] iram Dei scilicet super peccatores [l 1Kb] operibus terrenis addictos, omnino non taceat, atque eis quandiu inheserint iniquitatibus suis, [m 1Kb] impendere diuine indignationis interitum denuntiare non desinat; sed clare et publice arguat , ut sic se a suis criminibus emendantes, supplicium future damnationis effugiant. Quod si corripientem, si iram futuram,  que contemptoribus [n 1Kb] iam imminet, nuntiantem homines terreni despiciunt, sanguis eorum in ipsis erit; et sacerdos qui eis peccata sua non tacuit, pene que eos exspectat particeps esse non poterit.



CAPUT XXIII. Quod sacerdotes etiam qui aliter possunt, tam simpliciter docere debeant, ut omnes eos docentes intelligant.

Nec uero se per imperitiam pontifex excusabit, quasi propterea docere non ualeat, quod ei sufficiens et luculentus sermo non suppetat: quando nulla alia sacerdotis doctrina debet esse quam uita, satisque auditores possint proficere, si a doctoribus suis quod uident spiritualiter fieri, hoc sibi etiam simpliciter audiant predicari, dicente Apostolo: Etsi imperitus  sermone, sed non scientia . Unde datur intelligi quod non se debeat Ecclesie doctor de accurati sermonis ostentatione iactare, ne uideatur [o 1Kb] Ecclesiam Dei non uelle edificare, sed magis se  quante sit eruditionis ostendere. Non igitur in uerborum splendore, sed in operum uirtute totam predicandi fiduciam ponat; non uocibus delectetur populi acclamantis sibi, sed fletibus; nec plausum a populo studeat exspectare, sed gemitum. Hoc specialiter doctor ecclesiasticus elaboret, quo fiant qui audiunt eum sanis disputationibus meliores, non [a 1Kb] uana assentatione fautores. Lacrymas quas uult a suis auditoribus fundi ipse primitus fundat, et sic eos compunctione sui cordis accendat. Tam simplex et apertus; etiamsi minus Latinus, disciplinatus tamen et grauis sermo debet esse pontificis: ut ab intelligentia sui [b 1Kb] nullos, quamuis imperitos, excludat; sed in omnium audientium [c 1Kb] pectus cum quadam delectatione descendat.



CAPUT XXIu. Quid intersit inter doctores qui Ecclesiam simpliciter docentes edificant, et eos qui eloquentiam suam luculentis declamationibus iactant.


Denique alia est ratio declamatorum, et alia debet esse doctorum. Illi elucubrate declamationis pompam totis facundie sue uiribus concupiscunt, isti sobrio usitatoque sermone Christi gloriam querunt. Illi rebus inanibus pretiosa uerborum induunt ornamenta; isti ueracibus sententiis ornant, et [d 1Kb] commendant uerba simplicia. Illi affectant suorum sensuum deformitatem tanquam uelamine quodam phalerati sermonis abscondere; isti eloquiorum suorum rusticitatem student pretiosis sensibus uenustare. Illi totam laudem suam in fauore uulgi, isti in uirtute  Dei constituunt. Illi plausibiliter dicunt, et nichil auditoribus suis declamando [e 1Kb] proficiunt; isti usitatis sermonibus docent, et imitatores suos instituunt. Quia rationem [forte orationem] suam nulla fucate compositionis [f 1Kb] affectatione corrumpunt.



CAPUT XXu. Quales esse debeant sacerdotes qui uolunt fieri uite contemplatiue participes.

1. Quocirca, si sacerdotes sancti , multos [g 1Kb] ad Deum sancte uiuendo et predicando conuertant; si nichil [h 1Kb] ex imperio, sed omnia humiliter agant, ac se communes eis quibus sunt prepositi, studio sancte dilectionis exhibeant,  si infirmitates carnaliter uiuentium fratrum modo uerborum salubrium medicaminibus curent, modo quas incurabiles iudicant, patientie uirtute sustineant; si moribus ac predicationibus suis non suam, sed Christi gloriam querant; nec uerba ac facta sua in [i 1Kb] pretium fauoris conciliandi miserabiliter perdant, sed quidquid sibi sacerdotaliter uiuentibus atque docentibus honoris impenditur, Deo semper ascribant; si non inflentur officiosis occurrentium salutationibus, sed grauentur; nec honorari se, sed onerari fauentium sibi laudibus credant: si consolentur afflictos, pascant egenos, uestiant nudos, redimant captiuos, suscipiant peregrinos; si errantibus uiam salutis ostendant, [i 1Kb] desperatis spem uenie consequende promittant; currentes [k 1Kb] impellant, remorantes  accendant, et quidquid ad officium suum pertinet, constanter exerceant: quis sic erit alienus a fide, ut dubitet tales contemplatiue [l 1Kb] uirtutis esse participes, quorum exemplo simul ac uerbo plures fiunt regnorum celestium coheredes?

2. Isti sunt ministri uerbi, [m 1Kb] adiutores Dei, oraculum Spiritus sancti. Per tales Deus placatur populo, populus [n 1Kb] instruitur Deo. Isti sunt apostolorum Domini successores, qui Ecclesias quas illi [o 1Kb] editis mirabilibus fundauerunt, mirabiliter apostolicis prediti uirtutibus regunt; qui fidem catholicam aut disputationibus, aut si ita necessitas poscat, membrorum suorum laceratione defendunt, pro qua totis [p 1Kb] uiribus retinenda, amissis facultatibus suis, etiam mori parati sunt. Fidelium catholicorum uirtutibus  crescunt, qui per eos Deo auctore proficiunt; et Deo suo inseparabiliter adherentes, in quo sibi credunt solida ac permansura bona reposita, mundi huius gaudia fugitiua fastidiunt. Hactenus super tribus capitulis sermonem [q 1Kb] laciniose disputationis prolixitate produximus: in quo, que esset uite contemplatiue proprietas, que differentia ipsius et actiue, et qualiter contemplatiue [r 1Kb] uirtutis sacerdotes [s 1Kb] fieri participes possint, sufficienter, ut opinor, ostendimus. Ideoque huic tandem libro terminum dantes, in secundo uolumine alia tria capitula, Deo conatum nostrum uestris orationibus adiuuante, tractabimus; ut in tertio libro de reliquis quatuor, quibus uitiorum atque uirtutum discutienda continetur ratio, disseramus.



LIBER SECUNDUS.



PRAEFATIO.


1. Superiori libro rationem contemplatiue uite [a 1Kb] complexus, pro uiribus quas Dominus donare dignabitur, de actuali uita, sicut promisi, disputare constitui. Quapropter [b 1Kb] sicut in prefatione primi uoluminis feci, hic quoque officii mei [c 1Kb] necessitatem paucis aperio: quia si potuissem sine obedientie noxa quod iubebatis abnuere, nunquam me proprie uoluntatis instinctu committerem obtrectatorum maleuolo [d 1Kb] dente carpendum; qui nolentes aduertere quam inuitus hec scribenda susceperim, totum quod est uestre iussionis, applicaturi sunt [e 1Kb] forte uitio uanitatis: maxime si de rebus talibus locuturus, quibus ecclesiasticorum pene omnium conuersatio tenenda describitur, aliquid tale posuero, quod seculariter uiuentium mentes offendat; et [f 1Kb] dum in  descriptione ecclesiastice uite mores suos  uiderint publicari; in me tanquam suorum actuum proditorem, carnaliter commoti deseuiant, atque ea que fuerint, donante Deo, prolata, etsi rationabiliter dicta diiudicent, a me tamen dici non debuisse contendant; sicque aut materiam disputationis, aut personam disputantis irrideant. Sed quoniam sana mens incomparabiliter amplius obedientie fructum debet appetere quam uitare iniuste obtrectationis opprobrium; [h 1Kb] leuius credidi me grauari reprehendentium dicta mea iudicio, quam pertinacis inobedientie subiacere periculo. Proinde securus, [i 1Kb] quod uos mihi perficiendi facultatem precibus impetretis a Domino, qui iussistis ut loquerer, et presumptionem meam apud eos qui me iudicaturi sunt, excusetis; opus susceptum  [i 1Kb] uobis orantibus adiuuandus expediam.

2. Sed priusquam membratim singula que proposuistis absoluam, uniuersaliter de ipsa re que in hoc libello tractanda est pauca mihi uideo esse dicenda: quibus euidenter appareat qua ratione mihi succenseri posse prefatus sim, ab eis qui magis quis dicat, quam quid dicat attendunt; nec rationem dictorum, sed dignitatem dicentium [k 1Kb] praua examinatione discutiunt; et quod facere aut fieri nolunt, dici quoque [l 1Kb] sibi fastidiunt; paratiores aliquid doctrine, etiam quod scire cupiunt ignorare; quam a persona inferiore cognoscere: cum ueritas undecunque claruerit, non sit ingenio humano deputanda, sed Deo; nec aliquorum debeat credi, sed omnium, que per se [m 1Kb] tanta et talis est, ut non tunc sit magna, si eam magni docuerint; sed potius  ipsa magnos faciat eos, a quibus doceri uel [n 1Kb] disci potuerit.  uoluistis itaque uobis proprietatem uite actualis exponi, ut uos cum uestris secundum ipsam uixisse semper, et uiuere probaretis; non qualiter uobis esset uiuendum [o 1Kb] meis disputationibus disceretis. Siquidem conuersatio religiosa actualis est uita, que docet quomodo prepositi sub se regant uiuentes et diligant; ac non minus de eorum, quam de sua salute solliciti, quod eis expedire sciunt, paterna cura prouideant: et qualiter preposito suo subiecti, tanquam capiti membra deseruiant, ac precepta eius uelut imperium Dei summo amore custodiant; hoc esse sanctum, hoc sibi salubre et necessarium iudicantes, quod rectori suo placuerit; non quod eis in perniciem sui arrogantia mentis uitiose dictauerit. Ideoque obedientie ac patientie uirtute fundati, maiorum suorum non discutiunt  constituta, sed faciunt; et quando rigor exigit discipline, ut [p 1Kb] seueriter arguantur, acceptam correptionem magnanimiter ferunt; nec motibus eorum a quibus fuerint obiurgati, sed suis negligentiis, quod castigantur, ascribunt. Ciues quoque suos plebeios et nobiles, diuites ac potentes, qualiter tractare et regere debeant sacerdotes, huius libelli series continebit. Que ego, sicut sepe iam dixi, scribere non auderem si uobis negare aliquid [q 1Kb] potuissem. Sed iam capitula ipsa disserenda ponamus. Quesistis igitur utrum equanimiter sustinendi sint diuina precepta calcantes, an pro modo peccati debeant ecclesiastica seueritate coargui.



ELENCHUS.

    CAPUT I. Quod pro diuersitate peccantium, alii portandi  sunt, alii castigandi.
    CAP. II. De laude sanctorum sacerdotum.
    CAP. III. De testimoniis apostolicis, uel de expositione eorum.
    CAP. Iu. Obiectio, quare sacerdotes sancti, quorum cura est perdite uiuentes arguere, simulatores religionis equanimiter ferant.
    CAP. u. Responsio, ubi ostenditur quibus exigentibus causis quorumdam infirmitas blande tractetur.
    CAP. uI. Quod illi peccata aliena impatienter accusant, qui sua non cogitant.
    CAP. uII. Quantum remedii habeat confessio peccatorum, et quale mereatur occultatio dolosa supplicium.
    CAP. uIII. Quod inique, et non simpliciter arguentes, uani sint, ac diuino iudicio condemnandi.
     CAP. IX. Quod sacerdotes nichil proprii habere debeant,  et Ecclesie facultates quasi communes, ut pote Deo rationem reddituri, suscipiant.
    CAP. X. Cum quo damno anime sue ab Ecclesia que pauperes pascit, accipiant illi qui sibi de suo sufficiunt.
    CAP. XI. Qui sint qui etiam cum profectu anime sue opibus sustentantur Ecclesie.
    CAP. XII. Quid facere debeant clerici quorum infirmitas non potest sua contemnere.
    CAP. XIII. Que sint gaudia uera, uel uere diuitie, et [a 1Kb] quid impedimenti afferant bona presentia amatoribus futurorum.
    CAP. XIu. Qualiter intelligatur, quod dicit Apostolus: Qui in sacrario operantur, que de sacrario sunt edunt.
     CAP. Xu. De cupiditate, qualiter eis quos semel inuaserit dominetur.
    CAP. XuI. Quod Deum perfectius illi possideant, qui terrenis possessionibus ex corde renuntiant.
    CAP. XuII. Quod nichil proficiant, qui, abstinentes a cibis, uitiis seruiunt; nec prosit illis facultates abiicere, qui suas faciunt uoluntates.
    CAP. XuIII. Quanta bona primus homo, abstinentie bonum negligendo perdiderit.
    CAP. XIX. De peccato primi hominis, et de malis que illum peccantem, Deo iudicante, secuta sunt.
    CAP. XX. Quod omnia bona que in Adam corrupti perdidimus, in Christo reparati [b 1Kb] recipiemus.
    CAP. XXI. Qualiter uiuere debeant qui Christum imitari desiderant.
     CAP. XXII. [c 1Kb] Qua temperantia uti debeant qui a uoluptate delectabilium, uel ab immoderata perceptione ciborum communium, atque a uini immoderato usu cupiunt abstinere.
    CAP. XXIII. Quod utentes carnibus concupiscentia carnium polluat, non natura.
    CAP. XXIu. Quam utile sit ieiunio uel abstinentie, aduenientium caritatem plerumque [d 1Kb] preferre.





CAPUT PRIMUM. Quod pro diuersitate peccantium alii portandi sunt, alii castigandi.

1. Si una omnes egritudine mentium laborarent, ac paribus animorum morbis affecti, nichil ab inuicem discreparent, aut [e 1Kb] sustineri omnes necesse esset, aut argui. Nunc uero, propterea alii portandi sunt,  alii castigandi, quia pro diuersitate peccantium, modus quoque diuersus est [f 1Kb] preceptorum. Et utique  [g 1Kb] ita peccatis dissimilia sunt adhibenda remedia, sicut ex dissimilibus causis ueniunt ipsa peccata. Plerosque enim peccandi consuetudo delectat, alios ad peccandum occasio alicuius lucri temporalis inuitat, fragilitas nonnullos inclinat, quosdam ignorantia boni facit nescire quod peccant, et impedit [h 1Kb] mali dulcedo, ne correpti aliquando sapiant quod ignorant. Taceo de illis quos aliena delicta quibus consentiunt, decolorant. Illos etiam pretermitto qui, cupientes adipisci quod diligunt, uel refugientes pati quod metuunt, aut fidem catholicam produnt, [i 1Kb] aut mendacio prestantiam ueritatis addicunt. [i 1Kb] Illud uero dico: Quis nesciat [k 1Kb] aliter homines cogitatione subita, aliter definitione delinquere, aliter sermone, aliter opere, aliter necessitate, aliter [l 1Kb] uoluntate  peccare

2. Cum igitur tam multiplicibus, ac multum ab inuicem [m 1Kb] distantibus modis homines peccent, quis non intelligat uno modo eis non posse utique mederi quorum tam diuersi sunt morbi? Et ideo dupliciter quidem fragilitas humana Dei precepta contemnit. aut faciendo quod [n 1Kb] uetuit, aut non faciendo quod iussit: sed [o 1Kb] quomodo non solum ex illis causis quas commemoraui, sed etiam ex aliis quas non commemoraui, in preceptis suis eum contemnunt, qui eius precepta non faciunt; sic debent omnes modo docendo, modo exhortando, modo sustinendo, modo increpando [p 1Kb] curari, ut sub ope Christi [q 1Kb] nullius salus in hac uita debeat desperari. Iam nunc si satis apparuit quod diuina precepta calcantes non solum portandi  sunt, sed etiam castigandi; a quibus id fiat, qui, uel quo ordine, et quandiu curandi sint qui curantur, adiuuantibus me [r 1Kb] meritis et orationibus uestris, debeo declarare.



CAPUT II. De laude sanctorum sacerdotum.

1. Ac ne fidem meus sermo uelut humana coniectura non habeat, effectumque, dum ei parum creditur, perdat; ea que, adiuuante Domino, demonstrare constitui, uera esse diuinis testimoniis conabor ostendere, si prius pauca de laude uerorum sacerdotum, qui sunt Ecclesiarum magistri, protulero. Ipsis enim proprie animarum curandarum sollicitudo commissa est; qui pondus populi sibi commissi [s 1Kb] utiliter sustinentes, pro peccatis omnium uelut pro suis infatigabiliter  supplicant Deo, ac uelut quidam Aaron incensum contriti cordis, et humiliati spiritus offerentes,  [a 1Kb] quo placatur Deus, auertunt iram future animaduersionis a populo ; qui per Dei gratiam fiunt diuine uoluntatis indices, Ecclesiarum Christi post apostolos fundatores, [b 1Kb] fidelis populi duces, ueritatis assertores, praue doctrine hostes, omnibus bonis amabiles, et male sibi consciis etiam ipso uisu terribiles, uindices oppressorum, patres in fide catholica regeneratorum, predicatores celestium, primi [forte prime] [c 1Kb] phalanges inuisibilium preliorum, exempla bonorum operum, documenta uirtutum, et [d 1Kb] forma fidelium. Ipsi sunt [e 1Kb] Ecclesie decus, in quibus amplius fulget Ecclesia; ipsi columne firmissime quibus in Christo fundatis innititur omnis multitudo credentium; ipsi ianue ciuitatis eterne, per quos omnes qui credunt  [f 1Kb] in Christum ingrediuntur ad Christum; ipsi ianitores quibus claues date sunt regni celorum; ipsi etiam dispensatores regie domus, quorum arbitrio in aula regis eterni diuiduntur gradus, et officia singulorum.

2. Hi sunt qui non ambiendo, sed spiritualiter uiuendo sacerdotium meruerunt; quique non fauoris humani suffragio, sed diuino munere sublimati, nichil sibi de [g 1Kb] prestantia sui principatus applaudunt; quos non [h 1Kb] inflat honor acceptus, sed exercet labor impositus; [i 1Kb] qui non excellentiam [i 1Kb] suam cogitant prouecti, sed sarcinam; nec gloriantur de officii dignitate, sed sudant potius constituti sub onere. Tales diuina Scriptura speculatores appellat , qui speculantur actus omnium, et qualiter unusquisque  cum suis in domo, qualiter in ciuitate cum ciuibus uiuat, intentione religiose curiositatis explorant; quos bonos probauerint, honorando confirmant; quos deprehenderint uitiosos, arguentes emendant; aut si emendari noluerint, equanimiter portant, habituri uberrimum fructum, aut de sua districtione, si correpti profecerint; aut de sua patientia, etiamsi illi quos sustinent, emendari noluerint.



CAPUT III. De testimoniis apostolicis, et expositione eorum.

1. Sed iam diuina testimonia, sicut promisimus, proferamus. In Act. apostolorum Paulus apostolus sacerdotibus dicit: Ecce ego scio quod amplius non uidebitis faciem meam, uos omnes, inter quos ambulaui predicans [k 1Kb] regnum Iesu Christi. Ideoque contestor uos hodierna  die, quia mundus sum ab omnium sanguine. Non enim subterfugi, quominus annuntiarem uobis omne consilium Dei. Attendite uobis et uniuerso gregi, in quo uos Spiritus sanctus posuit episcopos, regere Ecclesiam Dei, quam [l 1Kb] acquisiuit sanguine suo . Regnum Dei, inquit, inter uos ambulans predicaui, ut me alionum ab omnium perditione seruarem, qui uerbo doctrine salutaris audito, nichil [m 1Kb] promouentur ad salutem. Regnum Dei predicat, qui de uita futura que non habet finem; de contemplatione diuina, que non habet fastidiosam satietatem; de sanctorum beatitudine, que non habet defectionem; de angelorum similitudine consequenda predicare non cessat: ita ut [n 1Kb] si ad hec ineffabilia bona qui audiunt, prouocari noluerint, absolutus sit ille qui eis predicando non  tacuit.

2. Quod autem secutus adiungit: Non enim subterfugi quominus annuntiarem uobis omne consilium Dei : quid aliud facit intelligi, nisi ut ecclesiasticus doctor dispositionem Dei  eis quos docet aperiat? Aperit ergo dispositionis diuine consilium quando docet ut patres pietatem filiis suis impendendo, eam mereantur a Domino, qui est omnium Pater, [o 1Kb] ut filii honorem debitum [p 1Kb] patribus suis exhibeant, non exheredationis metu deterriti, sed future remunerationis desiderio prouocati: quia preceptum [q 1Kb] Domini tam patres filios diligendo, quam filii honorificentiam suis exhibendo patribus complent, qui utrumque iussit ut fieret; [r 1Kb] docet ut mariti fidem coniugalis thori suis  uxoribus seruent; [s 1Kb] ut uxores maritos suos non studio forme lenocinantis adhibito, aut accuratione uestium diuersarum, sed grauitate morum delectent, et operum sanctitate; ut domini seruos uelut eorum in Christo conserui misericorditer tractent, et serui dominis ita ex corde deseruiant, ut uoluntatem non solum dominorum suorum, sed etiam Dei hoc ipsum iubentis, efficiant; ut inter se ciues cum ciuibus, cum amicis amici, cum parentibus parentes ueram concordiam teneant; ut in nullo negotio alter alterum callida fraude decipiat, [t 1Kb] aut ne in communi contractu fidem, quam sibi seruari aliquis cupit, ipse corrumpat.

3. His [u 1Kb] et talibus et sacerdos annuntiat predicando, et obediendo populus accipit Dei consilium,  sine quo non peruenitur ad regnum; in quo [a 1Kb] solo exsecutores diuini consilii, participes, Deo auctore, futuri sunt celestium premiorum. Deinde quod dicit Apostolus: Attendite uobis et uniuerso gregi in quo uos Spiritus sanctus posuit episcopos regere Ecclesiam Dei, quam [b 1Kb] acquisiuit sanguine suo : quis non uideat quod tunc sibi sacerdotes attendunt, quando sancte uiuendo, ac uoluntatem [c 1Kb] Domini fiducialiter predicando, Ecclesie Dei prospiciunt, ut eis iam graue non sit infirmos Ecclesie sustinere, pro quibus redimendis se dignatus est morti uite auctor offerre? Sed et ipsi qui docentur, ut sapiant; qui increpantur, ut saltem obiurgati proficiant; qui sustinentur, ut de suis aliquando criminibus erubescant, et gaudium suis doctoribus, quorum patientia blande tractantur,  [d 1Kb] de utilitate sue correctionis exhibeant; et ipsi, inquam, libenter audiant, quid eis apostolico ore [e 1Kb] diuinus sermo precipiat: Obedite, inquit, prepositis uestris et subiecti estote eis. Ipsi enim peruigilant, quasi rationem pro animabus uestris reddituri: ut cum gaudio hoc faciant et non gementes; hoc enim [f 1Kb] expedit uobis .

4. Ergo doctoribus suis debent obedire qui audiunt, atque eis cum reuerentia esse subiecti. Quod faciunt illi, qui castigati libenter accipiunt, nec increpantibus contradicunt. Quod uero ait: Ipsi enim peruigilant, quasi rationem reddituri pro animabus uestris ; sacerdotalem curam pro populo sibi commisso satis ostendit, qui tam in suis actibus quam in predicationibus uigilantes, sollicite hostis antiqui  rimantur insidias, ne quem, uelut dormiente pastore, lupus [g 1Kb] diabolus astuta fraude subripiat, et in damnum pastoris abreptum, secum usque ad supplicia sempiterna perducat. uerum quia ex his qui arguuntur, aliqui se obedientes emendant, aliqui in sua peruersitate perdurant, ideo de sacerdotibus ait: Ut cum gaudio hoc faciant, et non gementes . Cum gaudio sacerdotes [h 1Kb] arguunt, quando correpti proficiunt; et tristes hoc faciunt, quando se nichil proficere in suis contemptoribus ingemiscunt; ac sic hoc dicit illis expedire, ut cum gaudio, non gementes, eos increpent sacerdotes, qui doctores suos sua correctione letificant, et eorum gaudia incremento sui profectus accumulant.



CAPUT Iu. OBIECTIO: Quare sacerdotes sancti, quorum cura est perdite uiuentes arguere, simulatores religionis equanimiter ferant.


1. Necdum sermonem de sacerdotibus sanctis,  unde plura dicere conabar, impleueram, cum ecce ad me quidam de nostris ingressus, quid dictarem [i 1Kb] curiosus interrogat. Cui cum recitari fecissem: Omnes, inquit, episcopos tales esse debere quales tuus sermo descripsit, et nunc esse plures apud nos plenos sacerdotalibus bonis, qualia ueraciter predicasti, dubium non est; sed cum ad eorum probetur officium pertinere, ut inquietos sacerdotali auctoritate corripiant, rudes doceant, contradicentes sane doctrine redarguant, [i 1Kb] quid est quod non in omnes hec eorum cura porrigitur; cur non et alios simili auctoritate castigant? Illos dico, qui uelut conuersi, ex pristinis moribus nichil abiiciunt, non mente mutati, sed ueste; nec actu, sed habitu.

2. Hi sunt qui sermone tantum, non opere, seculo  renuntiasse contenti seculariter uiuunt, et uitia sua inani professione uite melioris abscondunt, ac religionis imaginarie nomine palliati, opinionem uirtutis pro uirtute suscipiunt: predicant magna, nec faciunt; accusant uitia, nec deponunt; publice sibi displicere simulant, quod occulte committunt; magni student uideri, non fieri; [k 1Kb] laudant eos quorum cupiunt predicatione laudari; ieiunant ut uultus sui pallorem perniciosis laudibus uendant. Ad reprehendendos alios prompti, se non patiuntur a quibuslibet uel [l 1Kb] leuiter reprehendi. Ad faciem publicam patientiam fingunt, et in animo iracundie uirus abscondunt, ad nocendum parati, cum nocendi tempus inuenerint: suorum actuum negligentes, fiunt aliorum procaci libertate censores. Impudenter se assuunt uirginibus  sacris ac uiduis, quibus tanto [m 1Kb] inglutinantur affectu, ut facilius ab Ecclesie  quam ab earum communione discedant. Qui etsi cum illis forte non [n 1Kb] peccant, tamen male suspicionis de se prebendo materiam, uitam suam maculis sinistre opinionis infamant.

3. Taceo de illis qui, undante [o 1Kb] lapsabundi corporis motu, defluentibus in talos uestimentis incedunt, et uagis laterum flexibus quodammodo fluctuantes, animorum dissolutionem uestigiis sinuosa mobilitate nutantibus produnt. Illos quis ferat qui, [p 1Kb] adumbrate pretendentes honestatis imaginem, ad hoc pupillorem ac uiduarum causas, uelut tuendas simulata pietate suscipiunt, ut earum facultates suis adiiciant, et diuites ex pauperibus facti, uel ex diuitibus ditiores,  tenuem censum [q 1Kb] per nefas accumulent: ut cum fuerint exundante patrimonio sumptuosiores effecti, nunquam [r 1Kb] materia uoluptatis gule sue deficiat? Hos igitur tales quare non arguunt, qui arguendi potesta  tem diuinitus acceperunt? [a 1Kb] Non uerentur, ne forte cum tam flagitiose uiuentibus parcunt, uideantur probare que faciunt? Quid quod eos etiam ad officium clericatus admittunt, et  quasi parum sit quod tales dissimulata seueritate non increpant, insuper et honorant?



CAPUT u. RESPONSIO: Ubi ostenditur quibus exigentibus causis quorumdam infirmitas blande tractetur.

1. Ego uero: Si recolis, inquam, quid de sanctis sacerdotibus fuerit disputatum, sufficiens accepisti responsum. Ecclesie quippe doctoribus, sicut supra iam diximus, et censura inesse debet, ut arguant; et patientia, ut emendari nolentes fortiter ferant, apostolico satisfacientes imperio, qui Timotheo [b 1Kb] precepit,  dicens: Argue, obsecra, increpa in omni patientia et doctrina . Quasi diceret: Argue cequales, obsecra seniores, increpa iuniores. Sed propterea addidit: In omni patientia et doctrina: quia leniter castigatus exhibet reuerentiam castiganti; asperitate autem nimie increpationis offensus nec increpationem recipit, nec salutem. Item alio loco idem apostolus dicit: uos qui firmiores estis, imbecillitates [c 1Kb] infirmiorum sustinete . Sustinent ergo equanimiter ut infirmos, quos emendare non potuerint castigatos. Proinde quia nec [d 1Kb] obiurgari omnes expedit, nec omnes blande tractari; sciunt sancti sacerdotes atque discernunt, quos debeant temperata seueritate corripere, et quos sacerdotali magnanimitate portare; et ideo omnium quos per Deigratiam  curant, non uoluntati, sed utilitati prospiciunt. Denique [al. Deinde] alios honorari deformiter ambientes, quibus non expedire nouerunt, non uitio alicuius inuidie, sed alte prudentie consilio pretermittunt, et alios latere cupientes honorant, ut eis aditum ad maiores profectus aperiant. [e 1Kb] Eos quos probant increpationem posse pati castigant, et impatientes obiurgationis ut languidos palpant; non eis adulando, quod tales sunt, sed infirmitatibus talium compatiendo, si forte aliter sanari non possunt.

2. Ceterum si Ecclesie communione priuentur infirmi, qui curari adhibita increpatione non possunt, aut intolerabilis mole tristitie supra modum grauati succumbunt, et sanctorum omnium uultus, per quos possent restitui Deo, refugiunt; aut certe ad omnem  peccandi impudentiam, si fuerint exacerbati, prosiliunt, et quidquid mali occulte faciebant publice  perpetrabunt, in tantam uesaniam reparande salutis desperatione prolapsi, [f 1Kb] ut seria uerba corripientium in iocos exitiabiles impudenti urbanitate conuertant, [g 1Kb] ac male dicaces in se ex ipsa iactatione turpitudinis sue, turpiter uiuentium maleuolas letitias pascant. [h 1Kb] Propter hoc ergo, blanda pietate portandi sunt, qui increpari pro sua infirmitate non possunt, Et reuera, si peccanti salubrem pudorem, dum pro eo erubescis, incutias, ac uerecundiam quam pro peccatis eius assumis, in eum pia animi compassione transfundas; facile in illo [i 1Kb] reprimis omnem peccandi licentiam, atque ei totam impudentiam demis licentiose turpitudinis hortatricem. Tunc mores eius uerecundia custos integritatis ornabit, ut ei placeat quod ante sordebat, quando [i 1Kb] sordibus erat; [k 1Kb] et  sordeat quod ante placebat, quando ipse bonis omnibus displicebat. Sanctos uiros amando sectabitur, et sectando in eorum similitudinem paulatim uite prioris emendatione formabitur, ut ei quam laboriosum fuit in sublimitatem uirtutis euadere, tam deforme sit in uitia rursus quibus se gaudet caruisse, descendere. Quia sicut uirtus onerosa est uitioso, ita uirtutis amico [l 1Kb] uitiosa uoluptas amara est. Ecce quomodo peccantes omnes blande tractat aut increpat, qui nichil aliud nisi eorum salutem quibus uult prodesse, considerat.



CAPUT uI. Quod illi peccata aliena impatienter accusant, qui sua non cogitant.

Tandiu [m 1Kb] enim quis peccata sua, que nosse, aut  deflere debet, ignorat; quandiu curiose aliena considerat. [n 1Kb] Quod si mores suos ad seipsum conuersus aspiciat, non requiret quod in aliis specialiter reprehendat, sed in seipso quod lugeat. Proinde fratrum nostrorum uitia non facile debemus accusare, sed gemere: ut inuicem onera nostra portantes, legem Christi possimus implere ; qui utique non accusauit peccata nostra, sed tulit, Euangelista dicente: Ecce Agnus Dei, ecce qui tollit peccata mundi . Itaque si ille qui sine ullo peccato fuit, nos peccatores ineffabili pietate sustinuit, et sustinere non desinit, non interitum nostrum desiderans, sed profectum, nec mortem peccantium, sed salutem; quare nos exemplo nostri Saluatoris et Domini non sustineamus infirmos, cum et ipsi aut infirmi sumus, et  uolumus a Deo portari; aut si sani sumus, possumus adhuc ut fragiles infirmari.



CAPUT uII. Quantum remedii habeat confessio peccatorum, et quale mereatur occultatio dolosa supplicium.


1. Huc accedit quod et ipsa peccata sic habentur occulta, uel aliena nobis, uel aliis nostra, ut plerumque et sanctus inter peccatores lateat, et famam sancti obtineat peccator. Innocentem si se tueri non potest, suspicio iudicis [a 1Kb] incauta condemnat, et reum calliditas ingenii uiuacis excusat. uerumtamen non diuinum, sed humanum fallunt ista iudicium. Et quid mirum, si animos aliorum quales sint, sine ipsorum confessione nescimus, cum nos ipsos ita hodie nouerimus ut quales futuri simus [b 1Kb] crastino nesciamus? Cum uero nobis fratres quilibet nostri peccata sua,  tanquam medicis, uulnera quibus urgentur, aperiunt; operam dare debemus [c 1Kb] ut quantocius ad sanitatem, Deo auctore, perueniant, ne in peius dissimulata curatione proficiant. Ea autem crimina quorumlibet si ipsis criminosis confiteri nolentibus undecunque claruerint; quecunque non fuerint patientie leni medicamento sanata, uelut igni quodam pie increpationis urenda sunt et curanda.

2. Quod si nec sic quidem equanimiter sustinentis, ac pie increpantis medela [d 1Kb] profecerit in eis, qui diu portati, et salubriter obiurgati, corrigi noluerunt; tanquam [e 1Kb] putres corporis partes debent ferro excommunicationis abscidi: ne, sicut caro morbis emortua, si abscisa non fuerit, salutem relique carnis putredinis sue contagione corrumpit; ita isti qui  emendari despiciunt, et in suo morbo persistunt, si moribus deprauatis in sanctorum societate permanserint, eos exemplo sue [f 1Kb] perditionis inficiant. Porro illi quorum peccata humanam notitiam latent, nec ab ipsis confessa, nec ab aliis publicata; si ea confiteri aut [g 1Kb] emendare noluerint, Deum, quem habent testem, ipsum habituri sunt et ultorem. Et quid eis prodest humanum uitare iudicium, cum, si in malo suo permanserint, ituri sint in eternum, Deo retribuente, supplicium? Quod si ipsi [h 1Kb] sibi iudices fiant, et ueluti sue iniquitatis ultores hic in se uoluntariam penam seuerissime animaduersionis exerceant; temporalibus penis mutabunt eterna supplicia, et lacrymis ex uera cordis compunctione fluentibus restinguent eterni ignis incendia. At hi qui, in aliquo gradu ecclesiastico  constituti, aliquod occulte crimen admittunt, ipsi se uana persuasione decipiunt, si eis uidetur propterea communicare, et officium suum implere  debere, quod homines occultatione sui criminis fallunt.

3. Exceptis enim peccatis que tam parua sunt, ut caueri non possint, pro quibus expiandis quotidie Deo clamamus, et dicimus: Dimitte nobis debita nostra sicut et nos dimittimus debitoribus nostris ; illa crimina caueantur que publicata suos auctores humano faciunt damnari iudicio. Qui autem ea commiserint, et ideo prodere metuunt, ne sententiam iuste excommunicationis accipiant, sine causa communicant; imo uero dupliciter contra se iram diuine indignationis exaggerant, quod et hominibus innocentiam fingunt, et contempto Dei iudicio, abstinere se ab altari propter homines erubescunt. Quapropter Deum sibi facilius placabunt illi qui non humano conuicti  iudicio, sed ultro crimen [i 1Kb] agnoscunt; [i 1Kb] qui aut propriis illud confessionibus produnt, aut nescientibus aliis quales occulti sunt, ipsi in se uoluntarie excommunicationis sententiam ferunt, et ab altari cui ministrabant, non animo, sed officio separati, uitam suam tanquam mortuam plangunt, certi quod reconciliato sibi efficacis penitentie fructibus Deo, non solum amissa [k 1Kb] recipiant, sed etiam ciues superne ciuitatis effecti, ad gaudia sempiterna perueniant.



CAPUT uIII. Quod inique, et non simpliciter arguentes uani sint, ac diuino iudicio condemnandi.

Iam [l 1Kb] de illis qui, leui suspicione permoti, simpliciter uiuentes obiurgant, ut et illos incondita correptione  confundant atque deiiciant, et sibi per hoc nescio cuius districtionis gloriam querant, non est meum aliquid dicere; super quibus tam perspicue diuinus sermo pronuntiat, ut [m 1Kb] expositore non egeat. Ait enim in Ecclesiastico Spiritus sanctus: Est correptio mendax in [n 1Kb] ira contumeliosi; et est iudicium quod non est bonum . Utique contumeliosi hominis et superbi correptio, que dicitur mendax, [o 1Kb] superbie est, non alicuius humilitatis [p 1Kb] iudicium, et ideo non est bonum. Quid potuit euidentius, quid apertius dici, quam [q 1Kb] ut contumeliosum diceret mendaciter arguentem? Quia et contumeliosus est qui mendaciter arguit; [r 1Kb] et mendaciter arguit qui contumeliam facit. Item in Prouerbiis: Testis falsus non erit impunitus, et qui arguit inique non  effugiet . Quis est falsus testis, nisi qui hominem quemlibet de criminibus indiscussis obiurgat? Quem propterea inique increpantem dicit non  impunitum futurum, quia innocentem nullis prouocantibus meritis arguendo, [a 1Kb] uideri uult reum. [b 1Kb] Quod autem dicit de eo qui inique arguit, non effugiet; quid aliud debet intelligi, nisi quia iram Dei non effugiet, qui aliquem non sic corripit, ut emendet, sed ut se procaciter iactet? Sed de contemptoribus preceptorum Dei, et de correptionis ac patientie uirtute, sufficiant ista que diximus: ne in uno capitulo iusto amplius immorati, aut cetera breuius quam necesse sit transcurramus, aut intentionem, uestram longitudine nimium protelati uoluminis oneremus. uideamus itaque quid nos etiam continentia [c 1Kb] capituli sequentis edoceat. Utrum, [d 1Kb] inquit, congregandis fratribus, aut alendis expediat facultates Ecclesie possideri, an perfectionis amore contemni.



CAPUT IX. Quod sacerdotes [e 1Kb] nichil proprii habere debeant, et ecclesie facultates quasi communes, pro quibus Deo rationem reddituri sunt, suscipiant.


1. Expedit facultates ecclesie possideri, et proprias perfectionis amore contemni. Non enim proprie sunt, sed communes ecclesie facultates; et ideo quisquis omnibus que habuit dimissis aut uenditis, fit rei sue contemptor; cum prepositus fuerit factus ecclesie, omnium que habet ecclesia efficitur dispensator. [f 1Kb] Deinde sanctus Paulinus  ingentia predia, [g 1Kb] que fuerunt sua, uendita pauperibus erogauit; sed cum postea factus esset episcopus, non contempsit ecclesie facultates, sed fidelissime dispensauit. Quo facto satis ostendit et  propria debere propter perfectionem contemni, et sine impedimento perfectionis posse [h 1Kb] que sunt communia ecclesie possideri. Quid sanctus Hilarius? nonne et ipse omnia [i 1Kb] bona sua aut [i 1Kb] parentibus reliquit, aut uendita pauperibus erogauit? Is tamen cum merito perfectionis sue fieret ecclesie Arelatensis episcopus, quod illa tunc habebat ecclesia non solum possedit, sed etiam acceptis fidelium numerosis hereditatibus ampliauit. Isti ergo tam sancti, et tam perfecti pontifices factis euidentibus clamant posse et debere fieri quod fecerunt. Qui utique homines tam secularium quam diuinarum litterarum sine ambiguitate doctissimi, si scirent res ecclesie debere contemni, nunquam eas [k 1Kb] debuerant qui omnia sua reliquerant retinere.

 2. Unde datur intelligi quod tanti ac tales uiri   non ut possessores, sed ut procuratores facultates ecclesie possidebant. Et idcirco scientes nichil aliud esse res ecclesie, nisi uota fidelium, pretia peccatorum, et [m 1Kb] patrimonia pauperum; non eas uindicauerunt in usus suos, ut proprias, sed ut commendatas pauperibus diuiserunt. Hoc est enim possidendo contemnere, non sibi, sed aliis possidere; nec habendi cupiditate ecclesie facultates ambire, sed eas pietate subueniendi suscipere. Quod habet ecclesia, cum omnibus nichil habentibus habet commune, nec aliquid inde eis qui sibi de suo sufficiunt debet erogare, quando nichil aliud sit habentibus dare quam perdere.



CAPUT X. Cum quo damno anime sue ab ecclesia, que pauperes pascit, accipiant illi qui sibi de suo sufficiunt.


1. Nec illi qui sua possidentes dari sibi aliquid uolunt, sine grandi peccato suo, [n 1Kb] unde pauper uicturus erat accipiunt. De clericis quidem dicit [o 1Kb] Spiritus sanctus: Peccata populi mei [p 1Kb] comedunt . Sed sicut nichil habentes proprium, non peccata, sed alimenta quibus indigere uidentur, accipiunt; ita possessores, non alimenta quibus abundant, sed aliena peccata suscipiunt. Ipsi quoque pauperes, si se possunt suis artificiis aut laboribus expedire, non presumant quod debet debilis aut infirmus accipere, ne forte ecclesia, que potest omni solatio destitutis necessaria ministrare, si omnes etiam nichil indigentes accipiant, grauata, illis quibus debet, subuenire non  ualeat.

2. Qui autem ecclesie seruiunt, et labori suo uelut debita reddi oportere credentes, ea quibus opus non habent, aut accipiunt libenter, aut exigunt; nimis carnaliter sapiunt, si putant, quod ecclesie fideliter seruientes stipendia terrena, ac non potius premia eterna percipiant. Secularis quippe militia quia celestia non habet, terrena strenue militantibus prestat. Unde satis indignum est, si fidelis, et operosa deuotio clericorum, propter stipendium temporale premia sempiterna contemnat. Quod si quilibet minister ecclesie non habeat unde uiuat: [q 1Kb] non ei premium reddat hic; sed necessaria prestet ecclesia: ut in futuro premium laboris sui recipiat, quod in hac uita iam spe dominice promissionis [r 1Kb] certus exspectat.  Illi quoque [s 1Kb] qui uelut idonei nichil quidem sibi dari  uelut debitum poscunt, sed tamen ecclesie sumptibus uiuunt, non est meum dicere, quali peccato cibos pauperum presumendo suscipiant, qui ecclesiam quam iuuare de propriis facultatibus debuerunt, suis expensis insuper grauant; propter hoc fortassis in congregatione uiuentes, ne aliquos pauperes pascant, ne aduenientes [a 1Kb] suscipiant, aut ne suum censum expensis quotidianis imminuant. [b 1Kb] Quod si aliquid de fructibus suis ecclesie, uelut pro ipsa expensa sua contulerint; non se preferant inani iactantia illis, quos nichil habentes pascit et uestit ecclesia: quia perfectior est ille qui se mundi rebus exspoliat, aut qui cum nichil habuerit, nec habere desiderat, quam ille qui ex multis que possidet, ecclesie aliquid prestat, ac se de eo quod prestiterit forsitan iactat.

 3. Dura sunt que dico, nec ego diffiteor. Dura sunt, sed obseruare nolentibus. Ceterum [c 1Kb] si fiant ista; que difficilia non facientibus sunt, statim facilia facientibus fiunt. Non ergo ea que nolumus obseruare, impossibilitas nobis facit dura, sed nouitas. In usum ueniant, et neminem frequentata conturbant. Nam, quero, quid sit eorum que dixi difficile? ut homo id quod opus non habet, ab ecclesia non accipiat, an ut quod habet sine causa contemnat? Si propter hoc non uult sua relinquere ut habeat unde uiuat, ut quid accipit unde rationem reddat? ut quid [d 1Kb] de peccatis alienis sua multiplicat?



CAPUT XI. Qui sunt qui etiam cum profectu anime sue opibus sustentantur ecclesie.

 Itaque sacerdos cui dispensationis cura commissa est, non solum sine cupiditate, sed etiam cum laude pietatis accipit a populo dispensanda, et fideliter dispensat accepta, qui omnia sua [e 1Kb] aut parentibus reliquit, aut pauperibus distribuit, aut ecclesie rebus adiunxit, et se in numero pauperum paupertatis amore constituit: ita ut unde pauperibus subministrat, inde et ipse [f 1Kb] tanquam pauper uoluntarius uiuat. Clerici quoque quos pauperes aut uoluntas, aut natiuitas fecit, cum perfectione uirtutis uite necessaria, siue in domibus suis, siue in congregatione uiuentes accipiunt: quia ad ea accipienda non eos habendi cupiditas ducit, sed cogit uiuendi necessitas.



CAPUT XII. Quid facere debeant clerici quorum infirmitas non potest sua contemnere.


Illi autem qui tam infirmi sunt, ut possessionibus suis renuntiare non possint, si ea que accepturi erant, dispensatori relinquant, nichil habentibus conferenda,  sine peccato possident sua: quia et ipsi quodammodo sua relinquunt, quando propriis contenti rebus, nichil eorum que labori, uel ordini suo deberi arbitrantur accipiunt. Quod si putant ideo [g 1Kb] accipi debere eorum que conferuntur ecclesie portionem, ne eam uideantur abiicere, se uero non posse sua relinquere, quod eis deforme sit inter suos, pauperes reddi; nouerint esse deformius possessores de eleemosynis pauperum pasci.



CAPUT XIII. Que sint gaudia uera, uel uere diuitie; et quid impedimenti afferant bona presentia amatoribus futurorum.

1. Heu quam subtiliter nos ille decipiendi artifex fallit, quanta cecitate oculos nostre mentis obducit,  ne discernamus gaudendi auidi, unde iustius gaudeamus; aut ne cupientes augeri diuitiis, nouerimus quas quibus incomparabiliter preferamus. Nam gaudere quidem bonum est; sed qui gaudet, si non inde gaudeat unde debet, non potest bonum esse quod gaudet. Siquidem gaudet et raptor, cum desiderata rapuerit; gaudet et ebriosus, cum [h 1Kb] exoptate occasionem potationis inuenerit; gaudet et adulter, cum ad delectationem fruendi corporis concupiti peruenerit: sed cum sit gaudere bonum, de his atque huiusmodi gaudere grande est malum. Hec et his similia sunt unde gaudere nos uult mundus, cum suis amatoribus [i 1Kb] periturus. Hec sunt que repudiare debemus, ut de bona conscientia, de sanctitate morum, de acquisitione uirtutum, de dono Dei, et de promissione  futuri regni ineffabiliter gaudeamus.

2. Ditari quoque diuitiis grande est bonum; [i 1Kb] sed inde ditari unde non debeas, non est habenda facultas, sed detestanda calamitas. Nihil est enim calamitosius, nichilque miserius eo qui iniquis acquisitionibus crescit, quem locupletem fraudes faciunt ac rapine. Ille nobis sunt ambiende diuitie, que nos ornare [k 1Kb] possint pariter et munire, quas nec acquirere possumus inuiti, nec perdere, que nos contra hostiles impetus armant, a mundo disterminant, Deo commendant, ditant [l 1Kb] animas nostras atque nobilitant, nobiscum sunt, intra nos sunt. Diuitie nostre credende sunt pudicitia, que nos pudicos; iustitia, que iustos; pietas, que pios; humilitas, que humiles; mansuetudo, que mansuetos; innocentia, que  innocentes; puritas, que puros; prudentia, que prudentes; temperantia, que temperantes; et caritas, que nos facit Deo et hominibus caros, [m 1Kb] uirtutum potentes, seculi contemptores, ac bonorum omnium  sectatores. Hec sunt non omnium, sed sanctorum sancte uirtutes; non diuitum superborum, sed humilium pauperum facultates; patrimonium cordium, diuitie incorruptibiles morum, quibus non abundant [a 1Kb] nisi qui illis carnalibus ex corde renuntiant. Que quamuis et ipsa sint bona, utpote a bono Deo creata; tamen quia sunt bonis malisque communia, student ea spirituales uiri contemnere, quo possint ad illa incomparabiliter meliora, que sunt bonorum omnium propria, peruenire: quoniam non est tale bonum quod habent et mali, quale illud est quod non habent [b 1Kb] nisi boni.

3. Corporale bonum quando habent iniqui, ipsorum est premium, [c 1Kb] quando habent iusti, non est eorum premium, sed temporale solatium. Item boni  temporalis amissio fit exercitium iusti, et iniusti supplicium: quia et iustus desiderio celestium captus, omnia temporalia siue habeat, siue amittat, omnino non sentit; et iniquus quod cum delectatione [d 1Kb] habet, sine dolore non perdit. Propter hoc igitur eis qui militant Deo fugiende sunt ex toto corde diuitie, quas qui habere uolunt, sine labore non querunt, sine difficultate non inueniunt, sine cura non seruant, sine anxia delectatione non possident, sine dolore non perdunt. Apostolus autem Christi militibus [e 1Kb] dicit: uolo uos sine sollicitudine esse ; et, Radix omnium malorum est auaritia: quam quidam appetentes errauerunt a fide, et inseruerunt se doloribus multis . Ac sic census [f 1Kb] iste terrenus eis a quibus uitiose diligitur, non est  uoluptatum materia, sed dolorum. Quapropter expedit facultates ecclesie [g 1Kb] possideri, ut inde uiuant qui non seculo, cuius gaudia fugitiua repudiant, sed Deo [h 1Kb] seruiunt, cuius ineffabilia bona desiderant.



CAPUT XIu. Qualiter intelligatur quod dicit Apostolus, Qui in sacrario operantur, que de sacrario sunt edunt.

De talibus dicere uidetur Apostolus: Qui in sacrario operantur, que de sacrario sunt edunt, et qui altario deseruiunt, [i 1Kb] cum altario participant . Qui nisi hoc de contemptoribus facultatum suarum uellet intelligi, nunquam secutus adiungeret: Ita et Deus ordinauit his qui Euangelium annuntiant, de  Euangelio uiuere . De Euangelio uiuunt qui nichil proprium habere uolunt, qui nec habent, nec habere aliquid concupiscunt; non suorum, sed communium possessores. Quid est aliud de Euangelio uiuere, nisi laborantem inde ubi laborat necessaria uite percipere? Apostolus tamen, qui sic Euangelium predicauit, ut nec de Euangelio uiueret, sed necessaria sibi suis manibus ministraret, de se confidenter [i 1Kb] eloquitur: Ego autem nullo horum usus sum. Et quare hoc dixerit, secutus aperuit dicens: Expedit mihi magis mori quam ut gloriam meam quis euacuet . [k 1Kb] Euacuari dicit gloriam suam, si ab eis quibus predicabat uoluisset accipere uite [l 1Kb] corporalis expensam; nolebat quippe in presenti laboris sui fructum, sed in futuro recipere. Si ergo  ille qui nichil habebat, noluit de Euangelio ubi laborabat, sed suis manibus uiuere, [m 1Kb] ne gloriam sue mercedis amitteret; quid nos, qui et propria nolumus amore possidendi, non uiuendi necessitate, relinquere, et accipere insuper uolumus, non unde uiuamus, sed unde censum nostrum incrementis damnabilibus augeamus?



CAPUT Xu. De cupiditate, qualiter eis quos semel inuaserit dominetur.

1. Iubet [n 1Kb] ecce nobis imperiosa cupiditas, ut [o 1Kb] diuina paruipendentes, possessionum terrestrium damnosa compendia cogitemus, [p 1Kb] ut in eis totam sollicitudinem curamque ponamus, [q 1Kb] ut inde nos morbida uanitate iactemus, ut amplitudine patrimonii diffusioris  elati, fieri pauperes spiritu negligamus. [r 1Kb] O facinus inauditum! Suaui iugo Christi contempto, ferreum cupiditatis imperium uoluntaria mentium inclinatione suscipimus; et Domini nostri [s 1Kb] leui onere, quod subiectos non onerat, sed subleuat, posthabito, plumbeum pondus nostris ceruicibus [t 1Kb] aggeramus, quod citius potest deponi quam ferri: quia et ipsa cupiditas, que nobis subiici ultro uolentibus hoc pondus imponit, contemni potest facilius quam expleri; et ideo qui se illi uolentes dederint expugnanti, uoluntatem resistendi ulterius non habebunt tyrannice dominanti. Et hoc fit iusto Dei iudicio, ut qui cupiditati resistere [u 1Kb] noluimus ingressure, iam resistere nequeamus ingresse.

 2. O plangendum miserabiliter mentis expugnate [a 1Kb] seruitium! O intolerandum [b 1Kb] demoniace cupiditatis imperium! ut ex hostibus suis quos potest [c 1Kb] uincere, uictores faciat suos, promittit ingentia, et bonorum temporalium pollicitatione deceptos, impellit iam miseros ac miserandos in turpia. [d 1Kb] Tenet nos lucrorum penaliter dulcium catenis addictos, et in sua ditione captiuos; nec trahit inuitos, sed, quod est deterius, [e 1Kb] quocunque uoluerit, uolentes ducit. uastat [f 1Kb] in nobis quidquid uerecundie ac pudoris inuenerit; et quos iam suis triumphis addixit, adhuc tanquam [g 1Kb] resipiscendi suspectos omnibus uiribus honestatis exarmat: ne quando contra eam qui bellare noluimus, rebellemus. Rapit nos, ac passim per omnia acquisitionum genera cupidos acquirendi dispergit.  Non permittit animum liberum, non stabile corpus, [h 1Kb] uagante animo mobiliter, aut quietum; et uelut quedam cadauera in pastum feris auibus bestiisque proiecta, captiuos suos immundis spiritibus [i 1Kb] tradit non lacerandos, sed auidissimis mortiferorum criminum faucibus deuorandos; nec tamen ut esse iam desinant, sed ut penaliter uiuant. Denique in uiuis adhuc portant funera sua corporibus, [i 1Kb] id est uiui simul et mortui. Hinc est quod peccato uiuentes quantum nos congestarum opum [k 1Kb] oblectet accessio, ipsa fruendi carnalibus delectatione sentimus; et quantam uirtutum sustineamus inopiam, uelut mortui uirtutibus ignoramus.



CAPUT XuI. Quod Deum perfectius illi possideant, qui terrenis possessionibus ex corde renuntiant.


1. Hec sunt [l 1Kb] propter que, non explendis uoluptatibus ac fouendis, sed congregandis fratribus aut alendis expedit facultates ecclesie possidere: ut uno sollicitudines omnium in sua societate uiuentium sustinente, omnes qui sub eo sunt fructuosa uacatione potiantur spiritualiter et quiete. Ideo interposui istud aduerbium, quoniam qui otiosa quiete perfruitur, nisi spiritualiter uixerit, more pecudum uiuit. Et ideo is quem nulla corporee necessitatis cura sollicitat, nulla occupatio domestice sollicitudinis inquietat, nullus litigator infestat, nullus calumniosus exagitat; quid aliud curare debet, harum molestiarum et his similium liber, nisi unde ad meliora proficiat, unde uitia sua profectibus quotidianis imminuat,  uirtutes augeat, et pro carnalibus, que contempsit, spiritualia bona possideat? in his se diuinitus adiutus exerceat, ea semper amplectatur ac diligat; et non solum omnibus aliis delectationibus suis, sed etiam ipsis sue carnis cruciatibus anteponat? ut qui nichil sibi reliquit quod formidaret amittere, ea pro quibus omnia que habebat abiecit, tanta fidei firmitate retineat, ut si necesse fuerit, pro eis libenter suum corpus impendat.

2. Proinde quem possidendi [m 1Kb] delectat ambitio, Deum, qui possidet omnia que creauit, expedita mente possideat, et in eo habebit quecunque habere sancte desiderat. Sed quoniam nemo possidet Deum, nisi qui possidetur a Deo, sit ipse primitus Dei possessio, et [n 1Kb] efficietur ei Deus possessor et portio. Et  quid potest eo esse felicius cui efficitur suus Conditor census, et hereditas [o 1Kb] eius dignatur esse ipsa Diuinitas, si modo eum sanctis operibus colat, omnes fructus ex illo percipiat, in illo, et de illo iugiter uiuat, et nichil terrenum cum illo possideat? Quia omnium Conditor, cui nichil eorum que fecit ualet equari, [p 1Kb] non dignatur cum his que condidit possideri. [q 1Kb] Denique quid ultra querit, cui omnia suus Conditor fit? aut [r 1Kb] quid ei sufficit, cui ipse non sufficit? Hunc possidebat, et ab illo possidebatur ille qui dicebat in Spiritu: Portio mea [s 1Kb] Dominus, dixi custodire legem tuam . Et: Dominus pars hereditatis mee et calicis mei . Sed et ipse cum dicit: [t 1Kb] Filiis Leui non dabitis partem inter fratres suos; ego Dominus portio eorum ; satis ostendit quod hi qui terrene hereditatis contempserint portionem, Deum spiritualiter mereantur possidere: cuius ditati muneribus, omnia que preclara habentur in hoc mundo fastidiunt; et ipsum possidere uel ab ipso possideri, eo solo perfrui, atque illi adherere inseparabiliter concupiscunt.

3. Unde datur intelligi quod qui temporalia bona, qui seculi gaudia peritura sectatur ac diligit, que et quanta sit [u 1Kb] diuine dulcedinis multitudo non didicit. Quis enim cui Deus dignatur esse possessio, aliquid aliud querit? aut quis non [u 1Kb] pro amore illius omnia que putantur magna contemnit? Ergo qui uult Deum possidere, renuntiet mundo, ut sit illi Deus beata possessio. Nec renuntiat mundo is quem terrene  possessionis adhuc delectat ambitio; quia quandiu sua non [a 1Kb] relinquit, mundo, cuius bona retinet, seruit; et utique non potest mundo seruire simul et Deo; ac sic propterea uoluit Deus cultores suos omnibus renuntiare propter que diligitur mundus; ut exclusa cupiditate mundi, diuina in eis caritas possit augeri uel perfici. Et ideo decimas atque primitias frugum, primogenita et sacrificia pro peccato, [b 1Kb] uel uota que sibi Deus iussit offerri, sacerdotibus ac ministris distribui debere constituit; ut deuotissimo populo uite necessaria ministrante, ipsi creatori ac pastori suo liberis mentibus ministrarent, atque in [c 1Kb] eius cultu sine ulla sollicitudine corporali proficerent: ne terrenis occupationibus implicati, officio suo dignas excubias strenue curare non possent.

 4. Nunc autem, quod Christiani temporis sacerdotes magis sustinent quam curant possessiones ecclesie, etiam in hoc Deo [d 1Kb] seruiunt: quia si Dei sunt ea que conferuntur ecclesie, Dei opus agit qui res Deo consecratas non alicuius cupiditatis, sed fidelissime dispensationis intentione non deserit. Quapropter possessiones, quas oblatas a populo suscipiunt sacerdotes, [e 1Kb] non sunt inter res mundi deputari credende, sed Dei. Quoniam si uestes, ac uasa, et cetera que in [f 1Kb] sacris usui ministrantibus erant, sancta uocabantur, nec in usus humanos reuocari iam poterant, diuinis semel ministeriis consecrata, quomodo non ea que conferuntur ecclesie, sacra credenda sunt, quibus, non ut seculi rebus, luxuriose,  sed sancte, ut Deo consecratis, utuntur ad necessaria sacerdotes: ut illis omnibus qui se perfectionis amore sub uno constituunt, et sua sibi non uindicant, ecclesie [g 1Kb] facultates ad hoc ipsum collecte sufficiant; et quidquid omnibus occupationibus absoluti proficiunt, fructus illius, qui unus pro multis occupatus est, fiat; atque ita ille, qui sollicitudines omnium sub se [h 1Kb] uiuentium portat, in congregatione sua proficiente proficiat: ut sicut illius occupatio omnium suorum facta est fructuosa uacatio, ita omnium discipulorum perfectio gloriosa magistri honor habeatur et gloria.



CAPUT XuII. Quod nichil proficiant qui, abstinentes a cibis, uitiis seruiunt; nec prosit illis facultates abiicere, qui suas faciunt uoluntates.


1. Item quesistis, que sit abstinentie credenda  perfectio; et utrum tantum corpori, an et anime debeat necessaria iudicari. Si hominem totum uirtus hec que abstinentia nominatur, perfecta sanctificat, non solum corpori, sed et anime necessaria est; quia omnis homo ex corpore constat et anima. Sed in eis qui, diuersis uitiis subiacentes, aliquid sibi eorum que usui nostro [i 1Kb] concessa sunt, interdicunt, abstinentia quidem [i 1Kb] , sed carnalis et imperfecta esse debet intelligi: ea autem spiritualis atque perfecta censenda est, que abstinentem tam ab illecebris carnalium uoluptatum, quam a peccatis omnibus facit alienum; cuius nec animum desideriorum morbi corrumpunt, nec imperio gule dominantis quesite delicie uires corporis frangunt. Proinde ille abstinens uere credendus est qui uitiorum omnium liber [k 1Kb] effectus  est, ac, recisis [l 1Kb] corporalibus uoluptatibus, elaborat, non ut concupiscentiam sue carnis [m 1Kb] exsatiet, sed ut mortalem uitam necessariorum perceptione sustentet. Quoniam quidem quidquid sine quo potest uiui percipitur, non sustentande uite, sed [n 1Kb] fouende luxurie carnis impenditur.

2. Hec [o 1Kb] itaque uirtus, que abstinentia non solum delicatorum ciborum, sed etiam malorum omnium nuncupatur, cum omnibus omnino necessaria sit, tum maxime illis familiarior atque coniunctior esse credenda est, quibus iuxta illud quod in Actibus apostolorum  legitur factum, unum cor est, et anima una, diuine caritatis igne conflata, et quibus sub unius ordinatione uiuentibus omnia omnium communia fiunt: si tamen ita eis [p 1Kb] una fit uita, sicut  ut fit una substantia; et nulla sit in eis diuersitas animorum, quibus est communio facultatum: quia ut fieret et esset animorum sancta coniunctio, necessaria est [q 1Kb] facultatum iudicata communio. Ceterum quid eis prodest quod facultates suas abiiciunt, [r 1Kb] qui uoluntates proprias non relinquunt, cum sit longe prestantius uoluntatibus propriis abrenuntiare quam rebus? Res suas etiam mundi [s 1Kb] huius philosophi abiicere potuerunt, et nunc quilibet heretici possunt; sed nec illi, cum sue [t 1Kb] uoluntatis fierent amatores, secundum uoluntatem Dei uixerunt; et isti dominice uoluntati sue uoluntatis studio contradicunt. Non ergo ea res nos Deo commendat quam et inimici Dei faciunt; sed [u 1Kb] illud quod non nisi uere Christiani, et per hoc amatores Dei perficiunt. Hi sunt qui, [u 1Kb] uoluntatibus  suis rebusque proiectis, suo se Creatori ex toto corde subiiciunt, ac suum uelle ex eius uoluntate suspendunt;  et ideo quidquid eis sensus carnis sequendum faciendumque [a 1Kb] suggesserit, iustitie capti delectatione contemnunt.



CAPUT XuIII. Quanta bona primus homo abstinentie bonum negligendo perdiderit.

1. Quod si primus homo uoluisset [b 1Kb] se in illa paradisi beatitudine custodire, ut a fructu unius interdicte arboris ieiunasset; nec statum illum tante felicitatis amitteret, nec eum uoluntaria salutaris precepti transgressio necessitati corruptionis ac mortalitatis addiceret: ut tanta beneficia Dei sui, que in natura sue conditionis acceperat, aut corrumperet peccato corruptus, aut perderet. Quis enim sufficienter enumeret que et quanta bona [c 1Kb] illi abstinentie  contemptus ademerit? [d 1Kb] quod intellectualis mentis dignitate donatus, imaginem sui Creatoris accepit: quod soli Deo suo subiectus, omnia uisibilia sibi subiecta conspexit; quod ei ad uiuendi usus affatim lignorum omnium que erant in paradiso , feracitas diuina iussione seruiuit; quod arbor uite mysticum cibum non unde uiueret, sed unde uitam corporis non finiret, sui Creatoris munere ministrauit; qui cibus quandiu perciperetur, ita percipientem se in uno statu, sacramenti cuiusdam latentis figurata significatione, seruaret; ut eum nec ulla infirmitate corrumpi, nec etate mutari et senescere, nec dissolui morte permitteret. Non inquietabat molesta sollicitudo quietum, non fatigabat labor anxius otiosum, non somnus opprimebat inuitum, non amittende  uite timor angebat [e 1Kb] de immortalitate securum. Habebat facilem uictum corpus ex [f 1Kb] omni parte sanum, tranquillum motum, cor mundum, ignarus penalis mali, habitator paradisi, expers peccati, capax Dei.

2. Postremo quid eo felicius fuit, cui erat orbis subiectus, nullus infestus, liber animus, et uisibilis Deus? [g 1Kb] Quandoquidem nisi ante peccatum Deum uidere in assumptione uisibilis creature soleret, quomodo se iam peccator effectus, a facie [h 1Kb] Domini, quem nunquam uiderat, absconderet? Potuit ergo ita uidere Deum, priusquam peccaret Adam, sicut eum [i 1Kb] patriarche uiderunt; sed quando ait: uocem tuam audiui, et timui ; ex illa iam [i 1Kb] uidendi Deum sanctitate ceciderat, iam se indignum  uidendi Deum reddiderat. uocem tuam, inquit, audiui, et timui; eo quod nudus essem, et abscondi me .  O quantum securitatis habent qui sibi bene sunt conscii! et quantum perturbatos humiliat perpetratio pudenda peccati, sicut isti qui se absconderunt a facie Domini, de sua turpitudine, [k 1Kb] non de nuditate confusi! qui non ideo erubescebant, quia ueste erant extrinsecus nudi, sed quia [l 1Kb] intrinsecus protectione diuina nudati. Denique et ante peccatum nudi erant, et non erubescebant, quia nichil contra uoluntatem Dei unde confunderentur admiserant.



CAPUT XIX. De peccato primi hominis, et de malis que illum peccantem, Deo iudicante, secuta sunt.

1. Sed iam uideamus, si placet, qualiter illi homines primi commiserint tam grande peccatum, quod et ipsos de paradiso proiecit in hoc uite penalis exsilium,  et in eis originaliter totum damnauit genus humanum. Et mihi quidem uidetur quod non ederent de ligno prohibito, nisi concupiscerent; nec concupiscerent, nisi tentati; nec tentarentur, nisi deserti; nec desererentur a Deo, nisi ipsi prius desererent Deum; nec desererent Deum, nisi superbirent, et similitudinem Dei [m 1Kb] damnabiliter appetissent: ad quam peruenturi essent, sine corporis morte, si [n 1Kb] sub Deo suo uiuentes, preceptum quod acceperant custodissent; ut qui posse non mori acceperant in natura, non posse mori consequerentur in gloria; et ibi accepturi essent premium non posse peccare, si hic eorum meritum fuisset peccare noluisse. Non igitur a Creatore suo in creaturam diuinitatis [o 1Kb] affectatione collapsos moueret aperta concupiscentia, nisi eos ante  corrupisset occulta superbia; nec eis per serpentem diabolus propinaret tam ferale consilium, nisi prius eorum deprehenderet appetitum. Si, inquit, gustaueritis de ligno scientie boni et mali, aperientur oculi uestri, et eritis sicut dii, scientes bonum et malum . Hec sunt illa tria que in mundo esse, et diligi non debere a dilectoribus Dei, contestatur sanctus Ioannes apostolus dicens: Nolite diligere mundum, neque ea que in mundo sunt; quia omne quod in mundo est, concupiscentia carnis est, et concupiscentia oculorum, et ambitio seculi, que non est [p 1Kb] ex Patre, sed ex mundo est . Que nisi illi qui a dilectione Dei iam defecerant diligere [q 1Kb] cepissent, nunquam [r 1Kb] male suasi serpentis consilio credidissent.

 2. Itaque concupiscentia carnis ab eis impleta est, quod de ligno uetito gustauerunt; concupiscentia  oculorum, [a 1Kb] quod sibi aperiri oculos cupierunt; et ambitio seculi, quod se fieri posse quod Deus est crediderunt. Proinde delectatione carnis, et oculorum curiositate, ac seculi ambitione corrupti, a ligno uite, ex quo eis arcende mortis, ac salutis continuande [b 1Kb] gratia prestabatur, abscisi sunt; et morbidam qualitatem eorum corpora contraxerunt, ut iuxta sententiam Dei, eo die credantur mortui quo in eis penaliter facta est necessitas moriendi, et per lignum illud quod [c 1Kb] scientie boni et mali  ex causa nomen accepit, a quo se abstinere cum possent, miseri neglexerunt, quid interesset inter bonum quod amiserant, et malum quod incurrerant, ipsa pena sua [d 1Kb] discernerent: qui si amisso tanto bono, nullum malum incurrerent, quale perdidissent  bonum forte nescirent. Dulcior enim fit salus, cum dolor excruciat; et sanitatis amisse dulcedinem languoris amaritudo commendat: ac sic, ad hoc illi malum non discendo, sed experiendo, sentire ceperunt quod melius ignorarent; ut ex ipsa miseria sua sentirent quantam beatitudinem perdidissent, atque ita quos non mouerat fortassis boni naturalis amissio, moueret saltem mali penalis iusta perpessio. Hec per excessum necessarium [e 1Kb] dicta sunt nobis de primis hominibus; ut qui nolunt damnationis eorum subire supplicium, caueant prolapsionis exemplum.



CAPUT XX. Quod omnia bona que in Adam corrupti perdidimus, in Christo reparati [f 1Kb] recipimus.

Quamuis enim ex Adam simus carnaliter nati, non  ipsum tamen debemus imitari, sed Christum, in quo renati sumus et uiuimus, quando ueterem conuersationem salubriter innouati deponimus. Quid est imitari Adam, nisi pro carnalibus [g 1Kb] desideriis ac concupiscentiis morte mulctari? Et quid est imitari Christum, nisi carnalibus concupiscentiis ac desideriis crucifigi? Sicut aliud non est ueterem conuersationem deponere, quam non secundum carnem, que ueterascit et moritur, sed secundum Deum uiuere, qui solus potest perseuerantes in se innouare perenniter et [h 1Kb] beare. Quapropter, sicut quando in Adam fuimus omnes, ipso cadente [i 1Kb] cecidimus; ita [i 1Kb] quia in Christo iam esse cepimus, qui pro nobis omnibus dignatus est mori; et nos peccatis nostris illi commortui,  cum illo spiritualiter resurgamus. In illo omnia bona que potuimus habere, perdidimus, in hoc etiam maiora, et sine fine habenda recepturi sumus, si perseueranter eius uestigia teneamus. Adam nos [k 1Kb] obnoxiauit malis omnibus per propriam culpam, a quibus nos liberauit aduentus Christi per gratiam. Ille in nos culpam suam transmisit et penam; hic, [l 1Kb] qui culpam nostram suscipere ut pote conceptus et natus sine peccato non potuit, de susceptione pene nostre culpam nostram simul [m 1Kb] aboleuit et penam: et ut totum dicam, Adam nobis eripuit paradisum, Christus [n 1Kb] donauit celum.



CAPUT XXI. Qualiter uiuere debeant qui Christum imitari desiderant.

1. Et ideo si in [o 1Kb] illo esse uolumus quod esse debemus,  sicut sanctus Ioannes apostolus dicit , quomodo ille ambulauit, et nos spiritualiter ambulemus. Quid est ambulare sicut ille ambulauit, nisi contemnere omnia prospera que contempsit, non timere aduersa que pertulit, libenter facere que fecit, fieri docere que [p 1Kb] mandauit, sperare que promisit, et sequi quo ipse precessit? [q 1Kb] Quid est enim sequi, nisi prestare beneficia etiam ingratis, non retribuere secundum merita sua maleuolis, et orare pro inimicis, amare bonos, misereri peruersis, inuitare [r 1Kb] auersos, suscipere in caritate [s 1Kb] conuersos, et equanimiter pati subdolos ac superbos? Ad hoc etiam pertinet quod ait sanctus Paulus apostolus: Si resurrexistis cum Christo, que sursum sunt querite, ubi Christus est in dextera Dei sedens . Illi  resurgunt cum Christo qui moriuntur sicut ille peccato; ea tamen distinctione seruata, quod ille mortuus est peccato, non suo, sed nostro; unusquisque autem nostrum, [t 1Kb] non omnium moritur peccato, sed suo.

2. Quid [u 1Kb] est peccato mori, nisi damnandis operibus omnino non uiuere, nichil concupiscere carnaliter, nichil ambire? Ut [u 1Kb] sicut qui mortuus est carne, nulli iam detrahit, [x 1Kb] nullum aduersatur aut despicit, nullius pudicitiam callida circumuentione corrumpit, nemini uiolentus existit, neminem calumniatur aut opprimit; non inuidet bonis, aut insultat afflictis, non luxurie carnis inseruit, non uinolentie deditus, in se bibendi sitim bibendo magis ac magis accendit; non  odiorum facibus inardescit, non compendia iniusta sectatur, non potentibus [a 1Kb] aut diuitibus adulatur, non inquieta curiositate raptatur; non domestice sollicitudinis cura distenditur, non officiosis occurrentium salutationibus delectatur, nec superborum iniuriis fatigatur; non eum superbia inflat, non ambitio uentosa precipitat, non uana gloria turpiter iactat, non desiderium [b 1Kb] gloriose opinionis inflammat, non [c 1Kb] distentio alieni actus illaqueat, non ad societatem turpium turpitudinis amor inuitat; non rabies insani furoris exagitat, [d 1Kb] non sumptuosarum deliciarum studium mactat, non ardor animose contentionis exanimat; non facit impudentem audacia, iniquum iniustitia, ferum inclementia, uarium inconstantia, pertinacem contumacia, insanum uesania, deliciosum  gula, rebellem inobedientia, uanum iactantia, infidelem perfidia, leuem facilitas, [e 1Kb] seuum crudelitas, [f 1Kb] manducatorem turpis edacitas, impatientem mobilitas, [g 1Kb] mobilem instabilitas, uagum spiritualis infirmitas, iracundum animositas, suspiciosum peruersitas, uerbosum uanitas, [h 1Kb] iniuriosum malignitas; qui remotus est prorsus a secularibus illecebris, remotus ab [i 1Kb] immunditiis et inimicitiis, remotus ab insidiis alienis, remotus a rapinis uel occultioribus uel apertis, remotus a mendaciis siue periuriis, postremo remotus ab omni genere flagitiorum [i 1Kb] atque facinorum, quibus carnaliter uiuentes Deum offendunt, et mortui [k 1Kb] peccato non seruiunt. Sicut, inquam, carne mortuus nec facere potest ista que dixi, nec pati; ita et his et talibus uitiis omnino non uiuunt, qui [l 1Kb] uiuentes  Deo carnem suam cum uitiis et concupiscentiis crucifigunt.



CAPUT XXII. Quali temperantia uti debeant qui a uoluptate delectabilium, uel ab immoderata perceptione ciborum communium, atque a uini immoderato usu cupiunt abstinere.

1. Membra sua, que sunt super terram, mortificant, quando insolens corpus ieiuniorum continuatione castigant, quando [m 1Kb] intra necessarium modum suum temperant appetitum; quando non solum se a delicatioribus cibis moderata districtione suspendunt, sed etiam in ipsis communibus nichil carni sue pro desiderio, sed pro sustentande uite necessitate permittunt; certi quod nec delicie quelibet, si absque  desiderio percipiantur, officiunt, et uiles cibi plerumque abstinentie profectum, si appetenter accipiantur,  impediunt. Hinc est quod sanctus Dauid aque in se concupiscentiam castigauit, atque eam sibi a suis oblatam, ne desiderio suo ex ea satisfacere uideretur, effudit ; et sancto Helie perceptio carnium [n 1Kb] non concupita non nocuit . Unde datur intelligi quod ueraciter abstinentes escarum non naturas, sed concupiscentias damnent, ac [o 1Kb] uoluptates suas desiderati cibi uel potus [p 1Kb] abusione mortificent. Qui autem non solum a qualitate, sed etiam a quantitate ciborum cupiunt abstinere, nichil aliud student nisi ut, quantum stomacho reficiendo ac fami eximende satis esse uidetur, indulgeant; nec expleant suos appetitus auiditate percipiendi, sed comprimant, atque eis non saturitas edendi finem faciat, sed uoluntas: qui tam a  cupiditate pretiosorum ciborum [q 1Kb] , quam a nimia perceptione uilium [r 1Kb] continebunt; qui cibis nec lautioribus uolunt [s 1Kb] carne luxuriante dissolui, nec distentione uentris [t 1Kb] uilibus onerari: quando abstinentes uiri nec deliciosi soleant esse, nec auidi.

2. Iam de uino abstinendo uel percipiendo quid dicam, unde sanctus Apostolus certam fixit regulam, dicens: Nolite inebriari uino, in quo est luxuria ? Quasi diceret: Luxuriam facit et nutrit uini perceptio nimia, non natura; et propterea non uti uos uino, sed inebriari prohibeo: quandoquidem infirmum stomachum moderatus usus uini [u 1Kb] confortat, ebrietas animum corpusque debilitat. Denique Timotheo suo discipulo, qui se longa abstinentie districtione iam fregerat, et stomachum suum  aque perceptione corruperat, modico uino [u 1Kb] uti debere precipit, dicens: Noli adhuc aquam bibere, sed modico uino utere propter stomachum tuum et frequentes tuas infirmitates . Ac per hoc, nichil contra abstinentiam faciunt qui uinum non pro ebrietate, sed tantum pro corporis salute percipiunt, nec hoc eis [x 1Kb] offert uoluntas, sed permittit infirmitas: que si defuerit, a uino est abstinendum, ne uini perceptio que infirmum sustentat, sanum corpus incendat. Quandoquidem uino uti, et usui habere oleum, nullus dixerit esse peccatum; sed hec ideo non debemus carni desideranti prestare, ne cum illi licita concedere ceperimus, poscat illicita, et sibi obsequentes in minimis, in flagitia punienda compellat, ac naturali ordine perturbato, non spiritui corpus,  sed spiritus corpori dominanti deseruiat. Huc accedit quod et ipsam mentem abstinentie fructus alacrem  facit; carnem quoque non usque ad lassitudinem fatigatam, sed spiritui [a 1Kb] ordinanti subiectam mobilem reddit. Sensus etiam quos dicuntur crassos efficere uel grauare congeste delicie, consuetudo parcitatis exonerat, et uelut [b 1Kb] quadam politura religiose exercitationis attenuat.



CAPUT XXIII. Quod utentes carnibus carnium concupiscentia polluat, non natura.

1. Ceterum si a quadrupedibus abstinentes, [c 1Kb] phasianis altilibus, uel aliis auibus pretiosis, aut piscibus perfruantur; non mihi uidentur resecare [d 1Kb] delectationes sui corporis, sed mutare; nec pro abstinentia, sed uelut pro nescio qua [e 1Kb] immunditia, uel certe, quod est uerius, [f 1Kb] pro stomachi nauseantis  teneritudine delicias illas communes ac uiles abiicere, quo possint aliis non solum carnibus, sed etiam delicatioribus ac pretiosioribus carnibus suas uoluptates explere: cum, sicut iam supra patuit, non aliquarum carnium, que usui humano concesse sunt, nobis nature damnande sint, quas Deus instituit; sed carnales concupiscentie fugiende, quas sensui carnis diabolus introduxit. Illi autem qui [g 1Kb] parciores uideri uolunt, et gloriam sibi uelut de abstinentia districtiore conquirunt, sic ab omnibus animalibus iudicant temperandum, ut peregrinis pomis, ac sorbitiunculis delicatis, ceterisque aliis [h 1Kb] cibis, immanem sui corporis impleant appetitum: cum spiritualis abstinentia non aliquorum ciborum usum, sed desiderium suadeat compescendum, et illi magis  parcimonie seruire [i 1Kb] censendi sint, qui sibi non aliquarum rerum perceptiones, sed delectationes corporis interdicunt.

2. Illi quoque qui, [i 1Kb] negata sibi uini perceptione, diuersorum poculorum potionibus inundantur, nequaquam mihi abstinentiam uidentur implere: quia ad hoc fortassis a uino se suspendunt ut mercentur [k 1Kb] ab hominibus laudem, et [l 1Kb] interdicti sibi uini perceptionem compensant suauioribus poculis uoluptatum. In uini enim usu non a uino tantum, sed ab omnibus que accipientes inebriant, uel ab aliis que etsi non ebrietatem, suauitatem certe percepta conciliant,  abstinebit, ut sit ueritate abstinentie [m 1Kb] perfecte consummatus; non eius imagine foris splendidus, intus cauus, hominibus uelut purus, et Deo simulate uirtutis sordibus plenus. Nec minus a cupiditate possidendi superflua, quam a uoluptate percipiendi nobis est abstinendum. Quoniam cum omnia que habemus, pro nostris usibus habeamus, [n 1Kb] ea quibus uti nolis, ardenter habere uelle, uel etiam lucris hinc inde quesitis augere, nichil est aliud quam non tolerande necessitati, sed intolerande cupiditati seruire. Nec possum dicere: Ut sit unde quotidie pauperibus erogetur, mea possideo; quando nemo perfectius erogauerit eo, qui nichil sibi perfectionis intentione [o 1Kb] relinquit ex proprio.



CAPUT XXIu. [p 1Kb] Quam utile sit, ieiunio uel abstinentie, aduenientium caritatem plerumque preferre.


1. uerumtamen sic abstinere uel ieiunare debemus, ut non nos ieiunandi uel abstinendi necessitati subdamus: ne iam non deuoti, sed inuiti rem uoluntariam faciamus. Si enim quoslibet aduenientes, ieiunio intermisso, reficio, non [q 1Kb] soluo ieiunium, sed impleo caritatis officium. Ceterum si propter abstinentiam spirituales fratres, quos noui mea remissione delectari, contristo; abstinentia mea non est uirtus dicenda, sed uitium: quoniam quidem ipsa abstinentie ac ieiuniorum continuatio, nisi fuerit quando res exigit pretermissa, et me inflat, et fratrem meum, cui caritas iubet seruire, contristat; uel certe mihi nichil inesse caritatis fraterne demonstrat;  cum sine abstinentia quemlibet hominem catholicum caritas sola perficiat; et [r 1Kb] omnes abstinentia aut perdat sine adiunctione caritatis, aut pereat.

2. Quia ergo abstinere aut ieiunare etiam Manichei uel quilibet alii heretici possunt, ut pote qui omnes carnes non pro abstinentia, sed pro immunditia detestantes, corpora sua panis et aque perceptione [s 1Kb] conficiunt: non pro magno ducamus quando ab his que illi quoque reiiciunt, abstinemus; sed [t 1Kb] quando abstinentiam nostram fides commendat, caritasque consummat, quas uirtutes illi  non habentes occidere se possunt, edificari autem [a 1Kb] aut perfici taliter abstinendo non possunt. [b 1Kb] Ipsis uero catholicis Christianis, qui siue non ualendo abstinere, siue nolendo, omnia usui nostro concessa, cum gratiarum actione percipiunt, non nos propter abstinentiam preferamus: ne forte plus humilitatis aliarumque uirtutum habeant illi, unde [c 1Kb] iure nobis abstinentibus preferantur. Quocirca si uolumus nobis [d 1Kb] abstinentiam nostram ieiuniaque nostra proficere, a superbia imprimis, que aut expellit omnes uirtutes,  aut minuit, et iactantia cunctis inimica uirtutibus, atque ab omnibus omnino uitiis discedamus, ut prosit nobis quod a cibis [e 1Kb] delectabilibus abstinemus. Quia tunc nobis proderit, quod corpora nostra, uel certe corporum incentiua rigore districtioris abstinentie castigamus; si carnalibus desideriis absoluti, sanctis uirtutibus floreamus. Sed iam finem liber [f 1Kb] accipiat, ut de uirtutibus ac uitiis, unde hic pauca tetigimus, latius ac plenius [g 1Kb] in tertio uolumine, donante [h 1Kb] Deo, disputemus.



LIBER TERTIUS.



PRAEFATIO.


De uita contemplatiua, et quantum ab ea differat actualis, uel qualiter possitis ipsius contemplatiue uirtutis fieri, [a 1Kb] adiuuante Deo, participes, [b 1Kb] in primo uolumine absolui. De actuali quoque uita, ubi que esset religiose increpationis utilitas ac patientie uirtus [c 1Kb] ostensum est, et qualiter tractande essent ecclesie facultates, uel de modo [d 1Kb] spiritualis abstinentie, que dicenda uisa sunt, Deo donante, in secundo libro disserui. Nunc superest ut disputationem de uitiis atque uirtutibus, non ingenio fretus, cuius mihi conscius non sum, sed [e 1Kb] orantibus uobis adiuuandus incipiam.



ELENCHUS.

    CAPUT I. Quantum a ueris uirtutibus uirtutum similitudines  distent.
    CAP. II. Quod superbia sit malorum omnium causa.
    CAP. III. Quod superbia, ex qua procedunt omnia mala, humilitatis uirtute uincatur, et omnia uitia tunc fugata depereant, si uirtutibus cedant.
    CAP. Iu. De cupiditate, [f 1Kb] que ita est mixta superbie, ut nichil peccati fiat quod non ex utraque procedat.
    CAP. u. Quo animi tormento inuidos affligat inuidia.
    CAP. uI. In que et quanta mala concupiscentia carnis erumpat, si [g 1Kb] eis mens corrupta consentiat.
    CAP. uII. Quod etiam hi quos ab [h 1Kb] impudicitia quelibet necessitas uetat, si uiuere pudice consuescant, ad amorem castitatis ascendant.
     CAP. uIII. Quibus indiciis possit ostendi superbia, que uel in perditis aperta est, uel in fictis occulta.
    CAP. IX. Quibus signis inuidorum declaretur inuidia.
    CAP. X. Quantis malis uanitas uanos inuoluat.
     CAP. XI. De utilitate timoris, et quod efficaciter peccatis obsistat.
    CAP. XII. De futuro iudicio, uel eternitate supplicii, ac de qualitate gehenne.
    CAP. XIII. De laude caritatis.
    CAP. XIu. Qualiter possint ea que de caritate sanctus Apostolus dixit, intelligi.
    CAP. Xu. Quantum perfectionis caritas in se fundatis exhibeat.
    CAP. XuI. De qualitate uirtutis, et qualiter sibi consentientes informet.
    CAP. XuII. Quibus gradibus conuersi in culmen perfectionis ascendant.
    CAP. XuIII. Que sit quaternarii numeri credenda perfectio; et quod quatuor uirtutes, que dicte sunt principales,  ex fide uiuentes a Deo collate iustificent.
    CAP. XIX. De temperantie qualitate, uel opere.
    CAP. XX. Quales esse debeant quos animi fortitudo nobilitat.
    CAP. XXI. De iustitia, uel fide, que ex ipsa procedit.
    CAP. XXII. De equalitate; quod ad eamdem pertineat humane societatis utilitas.
    CAP. XXIII. Quod duo sint iniustitie genera.
    CAP. XXIu. De liberalitate, et qualiter beneficentie opus debeat exerceri.
    CAP. XXu. De differentia amorum, et quantum ab eis differat perfecta dilectio.
    CAP. XXuI. Quid sit sua cuique tribuere.
    CAP. XXuII. Quod actualem uitam tres uirtutes, id est, temperantia, fortitudo iustitiaque consumment, et  prudentia, que est quarta uirtus, menti cognitionem rerum latentium prestet.
    CAP. XXuIII. De sociali uirtute; et quod non recte faciant qui, cum possint, nichil humane societati proficiunt.
     CAP. XXIX. Quod de prudentie ac sapientie fonte cognitionem omnium rerum bibant, qui percipiende scientie feruenter inuigilant.
    CAP. XXX. Quod prudentes nec aliis noceant, nec sibi noceri permittant, et quod eis ibi sit sine admixtione alicuius erroris consummata prudentia, ubi erit sine ullo peccato uita perfecta.
    CAP. XXXI. De affectionibus quatuor; quod inter uitia numerari non debeant, si earum usus ex bona uoluntate procedat.
    CAP. XXXII. Quod hi affectus sine quibus in hac uita recte non uiuitur, in illa futura beatitudine non sint, que nec timorem habitura est, nec dolorem.
    CAP. XXXIII. Qualiter uirtutes quatuor, que dicte sunt principales, aut in presenti nos a peccato defendant,  aut in eternum nobiscum sine ullo peccato permaneant.
    CAP. XXXIu. Ubi se locutor de toto opere excusat.





CAPUT PRIMUM. Quantum a ueris uirtutibus uirtutum similitudines distent.

1. [a 1Kb] Quesistis quantum a ueris uirtutibus uirtutum similitudines distent. Non dico quantum a medicamento uenenum: quia medicamentum ita corpus aliquoties sanat, ut id defendere a mortis necessitate non ualeat, et uenenum non auferri facit uitam corpori, quasi auferenda non esset, nisi fuisset acceptum, sed accelerat corporis mortem, quod erat aliquanto diutius forte uicturum. Sed plane dico a ueris uirtutibus tantum similitudines distare uirtutum, quantum distat a ueritate mendacium: quia  et similitudo uirtutis, que uidetur uirtus esse, [b 1Kb] cum uirtus non sit, nichil est [c 1Kb] aliud quam mendacium; et ideo non est uirtus dicenda, sed uitium. Et uera uirtus est ueritas, cui qui amanter adheserit, a peccati morte resuscitatus, mori ultra non poterit; nisi cum ab ea deprauata uoluntate recesserit. Sicut econtrario uirtutis simulatio, que est, ut dixi, mendacium ueritati contrarium, animam separat a Deo uita sua, non interituram, sed [d 1Kb] in supplicio, que est illius mors, penaliter sine fine uicturam: Scriptura dicente: Os quod mentitur occidit animam . Ac per hoc sicut uirtus animam [e 1Kb] sibi ueraciter inherentem, si fuerit uera, iustificat; ita simulata condemnat. Et quid [f 1Kb] iustificatio anime, nisi eius est uita perpetue beata ac beate perpetua? Sicut condemnatio  anime pena eius est sentienda, que mors probatur, et ipsa perpetua.

2. Itaque dupliciter rea est anima, si et bonum non faciat unde spiritualiter uiuat, et appetat similitudinem boni, sub qua male uiuat et lateat. Superbus  uult [g 1Kb] se credi constantem, prodigus liberalem [h 1Kb] , auarus diligentem, temerarius fortem, inhumanus parcum, gulosus humanum, ignauus quietum, timidus cautum. [i 1Kb] Impudentia fiducie sibi nomen ascribit, procacitas appellationem libertatis [i 1Kb] obtendit, eloquentiam fingit uerbositas, et curiositatis malum sub studii spiritualis colore delitescit. Hec etsi possunt ingenio humano discerni, tamen sine dono Dei, quantum mihi uidetur, nec uirtutes possunt appeti [k 1Kb] uel haberi; nec earum similitudines, que sunt uitia uirtutes imitantia, declinari: in tantum, ut infidelibus niihil profuisse credamus, etiamsi sunt aliquas per corpus operati uirtutes, quod [l 1Kb] eas nec a Deo suo se accepisse crediderunt, nec ad eum qui est finis bonorum omnium referre uoluerunt. Et  quid dico, nichil eis profuerunt? imo etiam nocuerunt, dicente [m 1Kb] Apostolo: Omne quod non est ex fide peccatum est . Non dixit, Omne quod non est ex fide, nichil est; sed dicendo, Omne quod non est ex fide peccatum est, declarauit quod omnia bona aut ex fide gesta uirtutes sunt, que profecto iustificant; aut si fuerint sine fide, non sunt aliqua bona crédenda, sed uitia; que non iuuant suos operarios, sed condemnant, inflatosque precipitant, atque a finibus eterne salutis eliminant.

3. Sed quid ego [n 1Kb] hec de infidelibus, unde nullus ambigere uidetur, exaggero? cum sanctus Apostolus etiam fideles quosdam qui, credentes in Deum, non secundum Deum, sed secundum hominem uiuunt, carnales nominet, dicens: Et ego, fratres, cum uenissem  ad uos, non uobis potui loqui quasi spiritualibus, sed quasi carnalibus: nondum enim poteratis; sed nec adhuc quidem potestis, adhuc enim estis carnales . Et tanquam quereremus quid carnales uelit intelligi, secutus adiunxit: Cum enim sit inter uos zelus et contentio, nonne carnales estis, et secundum hominem ambulatis ? Quid potest his duabus animi pestibus inueniri deterius, zelo et contentione, quibus carnales, qui secundum hominem uiuunt, etiam in hac uita torquentur: cum et contentio hereticos reddat, et zelus imitatores diaboli, paradisum primis hominibus inuidentis efficiat? Ac sic, quando fideles iustitia, pietate, misericordia, mansuetudine, humilitate, innocentia ceterisque uirtutibus gaudent; aut secundum Deum uiuunt, [o 1Kb] et  uirtutes ueras habere credendi sunt, que spiritualiter uiuentes adepte sanctificant, et Deo commendant; aut secundum hominem uiuunt, et non sunt uere uirtutes, sed uirtutum similitudines, que nichil carnaliter uiuentibus prosunt.

 4. Quapropter qui religiose, qui continenter, qui sobrie, qui misericorditer uiuit, si Deo, cuius munere ut bene uiuat adiuuatur, ascribit, secundum Deum spiritualiter uiuit; si uero omnia que bene facit uiribus suis ascribat, quasi etiam sine adiutorio Dei ad bene agendum sibi sufficiat, secundum hominem carnaliter uiuit: et ideo aut bene non uiuit, aut nichil ei proderit quidquid boni propter homines facit: quia humanis laudibus delectatus, hic iam temporalem mercedem recipit suorum operum, que temporaliter fecit. Igitur ille secundum hominem uiuit, [a 1Kb] qui secundum seipsum uiuit, quia et ipse homo est, et secundum seipsum uiuit; qui si potuerit esse cum quibus uult, pergit quo uult, dormit quando et quandiu uult, loquitur que uult et ubi uult, manducat  et bibit quando, et quod uult, et quantum uult; ridet [b 2Kb] ac iocatur inter quos uult: postremo quidquid naribus suaue est, quidquid tactui blandum, quidquid oculis delectabile, quidquid ceteris sensibus carnis sue iucundum, exercet ac sequitur qualiter uult, qui omnia licita uel [c 1Kb] illicita carnaliter uult. Qui autem secundum Deum uiuit, non quod eum carnaliter delectat, sed quod spiritualiter edificat facit, et omnia desideria carnis spiritualis desiderii delectatione compescit, futura presentibus anteponit, carnem spiritui subdit, et quidquid cupit aut agit, non uult ex sua, sed [d 1Kb] ex Dei sui uoluntate procedere, cui placere totis uiribus concupiscit.

5. Itaque, si utcunque iam claruit, quod uirtutes ueras non uideantur habere qui simulant; et illi simulant  qui non ex fide, aut non propter Deum, sed propter homines tantum boni aliquid operantur, eleemosynis ac ieiuniis, uel abstinentie ceterisque bonis operibus seruiendo, non ut boni fiant, sed ut se bonos hominibus fingant, nec ad recipiendam sempiternam mercedem, sed ad comparandam gloriam [e 1Kb] popularem: uideamus nunc quibus precedentibus causis et subsequentibus incrementis nasci soleant uitia, uel augeri; et quibus, adiuuante [f 1Kb] Deo, [g 1Kb] remediis possint uelut quibusdam medicamentis imminui uel sanari.



CAPUT II. Quod superbia sit malorum omnium causa.


1. Est quidem hoc [h 1Kb] caput ualde perplexum, sed si oretis illum qui dixit: Non uos estis qui loquimini, sed Spiritus Patris uestri [i 1Kb] qui loquitur in uobis ; et alibi, Dilata os tuum, et ego adimplebo illud : ea que mihi ut homini impossibilia sunt, illuminante Domino, uel docente, possibilia fiunt. Consideremus ergo que cause precedant, [i 1Kb] que uitia subsequantur. Quod [k 1Kb] ut credibilius uideatur, [l 1Kb] non hoc a me prudentia uestra perquirat; sed uobis, et mihi, uel omnibus Scriptura diuina consulta respondeat: que uelut si iam quereremus ab ea immobilem sententiam protulit, dicens: Initium  omnis peccati superbia . Quid potest apertius, quid probabilius dici? Initium, inquit, non alicuius, sed omnis peccati superbia: ut euidenter ostenderet quod ipsa sit peccatorum omnium causa: quoniam non solum peccatum est ipsa, sed etiam nullum peccatum fieri potuit, potest, aut poterit sine ipsa. Siquidem [m 1Kb] nichil aliud omne peccatum, nisi Dei contemptus est, quo eius precepta calcantur. Quem contemptum Dei nulla res alia persuadet hominibus, nisi superbia; que etiam in ipso diabolo, ut diabolus ex angelo fieret, eterne perditionis exstitit causa . Denique et ipse sciens se per superbiam de celestibus corruisse, et in hunc caliginosi eris carcerem trusum; homini subuertendo quem Deus fecerat sine ullo peccato, uitium  persuasit serpentina calliditate [n 1Kb] superbie , certus quod recepta superbia, que est malorum omnium causa, facile iam peccata omnia, que non nisi superbo concipiuntur animo, perpetraret.

2. Hinc est quod idem primus homo superbi spiritus elatione corruptus, omnem posteritatem suam que in illo radicaliter fuit, necessitati corruptionis ac mortalitatis addixit: ut corruptibilis et mortalis effectus, corruptibiles mortalesque generaret; atque ita quod in illo egerat punienda superbia, in omnibus ex illo natis peccati fieret [o 1Kb] pena. Et propterea [p 1Kb] non  eo modo iam possumus peccato resistere sicut ille potuit, [a 1Kb] cui nichil aliud fuit non peccare quam nolle. Nobis autem irreprehensibiliter uiuere uelle non sufficit, nisi ipsum uelle nostrum, quod languida possibilitate deficit, diuina uirtus adiuuerit. Quia illum ad non peccandum etiam iuuare poterat adhuc sana natura, [b 1Kb] nos iam impedit uitiata; et illum peccare fecit sola peccandi [c 1Kb] uoluntas, nos etiam cogit plerumque [d 1Kb] peccati iam facta necessitas. Propter quod Deo clamamus et dicimus: De necessitatibus meis [e 1Kb] libera me . Ac sic ideo fortassis dicit Scriptura diuina, Initium omnis peccati superbia ; quod ipsa precessit in diabolo, et [f 1Kb] per ipsum subuersus est homo, de quo dicit Apostolus: Per unum hominem peccatum intrauit in mundum, et per  peccatum mors, et ita in omnes homines pertransiit, in quo omnes peccauerunt .

3. Ceterum nos, qui primo homine peccante, peccauimus, non in nostra separata iam uita, sed in eius natura, [g 1Kb] in qua fuimus, [h 1Kb] et corruptionem uelut de radice superbie morbo [i 1Kb] corrupte contraximus, [i 1Kb] et in ipsa corruptione nostra omnes peccatorum causas habemus: qui non corruptibiles efficimur quia [k 1Kb] peccamus; sed quia corruptibiles sumus, omne peccatum ex ipsa corruptione nostra committimus. Primus autem homo non ideo peccauit quia corruptibilis fuit, sed cum incorruptus esset, seipsum peccando corrupit, et corruptionem suam in nos propagatione transiecit; et idcirco ibi [l 1Kb] nobis auferenda est tota mortalitas, omnisque corruptio, que facta est ex peccato,  ubi erimus sine ullo peccato; hic uero ubi non iam sanata est, sed adhuc sanatur [m 1Kb] per gratiam nostra natura, que infirmata est per culpam; piis conatibus nostris resistit ipsa concupiscentia uitiosa, non naturalis, sed nature nostre indita penaliter et inserta: que peccato facta est, et peccatum, si uicerit, facit. Quam licet, quandiu mortaliter uiuimus, habeamus, non eam tamen studio nostre uoluntatis adiuuemus, [n 1Kb] et uincimus: quoniam non eam in nobis sentiendo, sed ei consentiendo, peccamus; nec ipsa statim ut nos pulsauerit uincit, sed si mentem nostram  de sublimitate propositi sui in consensum peccati deiecerit.



CAPUT III. Quod superbia, ex qua procedunt omnia mala, humilitatis uirtute uincatur; et omnia uitia tunc fugata depereant, si uirtutibus cedant.

1. Proinde si superbia est initium omnis peccati, et concupiscentia pena peccati, non potest aliter uinci concupiscentia uitiosa, nisi prius caueatur humilitatis uirtute superbia, que eius est inimica. [o 1Kb] Superba uoluntas facit Dei precepta contemni, [p 1Kb] humilitas custodiri. Superbia ex angelis demones [q 1Kb] fecit, humilitas homines sanctis angelis similes [r 1Kb] reddit. Illa rebelles [s 1Kb] diabolo subditos facit, hec humiles Christo coniungit. Superbi cupiunt [t 1Kb] in se quod non  faciunt predicari; humiles refugiunt quidquid boni operantur agnosci. [u 1Kb] Illi uitia sua a se alienando, peruersitatem sue uoluntatis excusant, et bona sua suis uiribus deputando, semetipsos turpiter iactant; isti, si qua peccata commiserint, uoluntarie confitendo semetipsos accusant; et omnia bona sua diuino muneri deputando, Deum iugiter laudant. Quapropter si uirtus [u 1Kb] non habitat in animo uitioso, superbia humilitatis [x 1Kb] cedat imperio; quia non potest mens regnum [y 1Kb] habere uirtutum, nisi prius iugum excusserit uitiorum. Tunc enim uitia [z 1Kb] fideliter expulsa discedunt, [aa 1Kb] si uirtutibus cedant. Alioquin uel [bb 1Kb] subsidunt ad tempus eiecta, uel redeunt: nisi uirtutes in locis uitiorum, que fuerint depulsa, successerint.

2. Quapropter pietas in nobis crudelitati resistat,  iram patientia fundata cerceat, pudicitia libidinem uincat, animositatem tranquillitas tollat, uerbositatem taciturnitas moderata compescat, delectatio spiritualis desideria carnalia imminuat, abstinentie rigor aculeos carnis obtundat, [cc 1Kb] curiositati studium spirituale succedat, sobrietati cedat ebrietas, mansuetudini succumbat immanitas, dominetur leuitati maturitas, Dei et proximi caritate crescente, consumatur tota mundi cupiditas; excludat parcitas uera luxuriam, castiget industrie uirtus ignauiam, reprimat humilitas profunda iactantiam, pellat simplicitas pura uecordiam,  non impediat uarietas [a 1Kb] fugata constantiam, emendati mores augeant disciplinam, frangat clementia religiosa seuitiam, et funditus eradicet bonitas acquisita malitiam, ut expulsione uitiorum celebretur introductio gloriosa uirtutum. Sed de uirtutibus in [b 1Kb] capite sequenti uidebimus, nunc de uitiis, ut cepimus, prosequamur.



CAPUT Iu. De cupiditate, [c 1Kb] que ita mixta est superbie, ut nichil peccati fiat quod non ex utraque procedat.

1. Si, [d 1Kb] utcunque iam patuit, qualiter intelligatur quod Scriptura dicit, Initium omnis peccati superbia ; hoc etiam uideamus quod sanctus Apostolus dicit: Radix omnium malorum est cupiditas : cum Spiritus sanctus, qui locutus  est per prophetam, per Apostolum quoque ipse locutus sit, nec sibi [e 1Kb] possit esse diuersus. Sollicite considerare debemus quare ille initium omnis peccati superbiam, hic radicem omnium malorum cupiditatem [f 1Kb] nominari uoluerit. An forte sermonem propheticum Paulus apostolus, ut solet, exposuit? quandoquidem siue initium omnis peccati, siue radicem omnium malorum dicas, unum idemque [g 1Kb] significas. Porro cupiditas atque superbia in tantum est unum malum, ut nec superbus sine cupiditate, nec sine superbia possit cupidus inueniri. Siquidem et diabolus, in quo tenet superbia principatum, proprie [h 1Kb] potestatis ac perditionis humane cupidus fuit, et ipse homo per appetitum arboris interdicte, ac diuine similitudinis affectationem, [i 1Kb] morbose affectum cupiditatis  ostendit. De superbia namque nascuntur hereses, schismata, detractiones, inuidia, uerbositas, iactantia, contentiones, animositates, ambitio, elatio, presumptio, uanitas, inquietudo, mendacium, periurium, et cetera eiusmodi. Sed hec quis dubitet ex cupiditate quoque procedere, cum omnes qui fuerint illis omnibus morbis quos nominaui [i 1Kb] corrupti, habeantur et cupidi?

2. Item cum gulosos, intemperantes, ebriosos, auidos, rapaces, fornicarios, adulteros, stupratores, incestos, flagitiosos, cupiditas reddat; quando possunt sine superbia tales fieri, sine qua omnino non possunt Dei precepta contemni quibus prohibentur illa omnia mala que superius comprehendi? Ideoque si uolumus consummare nostri certaminis cursum, caueamus  imprimis cupiditatem atque superbiam; non duo mala, sed unum, a quo trahunt [k 1Kb] omnes mali actus initium.  Nam sine superbia que possunt saltem inchoari peccata, cum dicatur: Initium omnis peccati superbia? Aut sine cupiditate, que est malorum omnium radix, que possunt fieri mala, cum sine radice omnia, aut nulla deputentur, aut mortua? Deinde si quodlibet peccatum perpetrare non possum, nisi [l 1Kb] male delectationi consentiam, quod cupiditatis est proprium; et Dei precepta contemnam, quod est superbie malum: quomodo non ex cupiditate, que est radix malorum omnium, et ex superbia, que initium omnis peccati dicitur, procedit omne peccatum?



CAPUT u. Quo animi tormento inuidos affligat inuidia.

Inuidus certe, qui alienum bonum, suum facit inuidendo supplicium, nulla uidetur ad inuidendum  concupiscentia prouocari, sed tantum superbie morbo uexari. Sed si animi eius [m 1Kb] pestem qua precipitatur [n 1Kb] incensus, subtiliter alteque rimemini, inuenietis eum et perditionis eius [o 1Kb] cupidine, cuius cupit interitum, et [p 1Kb] superbie malo teneri, quo sibi iugiter ingemiscit meliorem cui inuidet, anteferri. Quis facile potest [q 1Kb] quale sit hoc malum uerbis exprimere, [r 1Kb] quo inuidus odio hominis persequitur diuinum munus in homine, cum potius amari homo debeat, etiam pro sui meriti sanctitate? Tantos inuidus habet [s 1Kb] iusta pena tortores, quantos inuidiosus habuerit laudatores. Siquidem inuidiosum facit excellentia meriti, inuidum pena peccati: nec ei ab homine potest adhiberi remedium, cuius est uulnus occultum.



CAPUT uI. In que et quanta mala concupiscentia carnis erumpat si ei mens corrupta consentiat.


1. Quid [t 1Kb] concupiscentie carnis addictus, nunquid non uidetur nichil habere superbie, cum presertim passio ipsa eum uideatur humiliare luxurie? Et tamen nisi prius Deo rebellis existeret, cuius salubre preceptum de pudicitia conseruanda, superbi spiritus presumptione [u 1Kb] contemnit, nulla eum lasciuie cupiditas prouocaret. In animo eius diu disceptant Dei contemptus et metus; sed aut contemptus Dei preponderat, et superbus animus, recepta cupiditate, pudicitiam perdit; aut obtinet metus, et animus Deo subiectus cupiditati simul ac superbie contradicit. Plerosque enim gula et abundantia uini turpiter in luxuriam soluunt, alios in [al. ad] iniuriam pudicitie  sordide cogitationes incendunt, nonnullos de proposito castitatis occasiones oblate deiiciunt, quosdam  sub impudicitie iugum exempla perdite uiuentium mittunt.

2. Sunt alii quorum uitam lingua turpis inflammat, [a 1Kb] aut turpem conscientiam manifestat, qui prius inuerecundos sermones aut proferunt libenter, aut audiunt, ac deinde, paulatim morbo crescente, ab honestate [b 1Kb] deficiunt, attritoque pudore uiles effecti, dum indecenter elegantes uideri [c 1Kb] uolunt, passim iam turpibus uerbis impudenter insaniunt. Hoc enim loquuntur quique, quod diligunt; et delectabiliter audiunt quod assiduis cogitationibus uoluunt. Cogitatio quippe est que mentem, sicut turpis inquinat, ita, si fuerit honesta, purificat. Aut si non ex cogitatione facies mentis existit, sed qualitas cogitationis ex mente; non sordide cogitationes mentem sordidam  reddunt, sed ex mente sordida sordide cogitationes [d 1Kb] existunt. Quod si ita est, pulchrorum corporum forme per oculos irrepentes, animum non mouent incorruptum; et quando corruptibiliter mouent, non corrumpunt sanum, sed ostendunt propria uoluntate corruptum.

3. Turpia quoque uerba per aures ingressa, quid preualent, si non fuerint arbitrio mentis admissa? Quando autem preualent, non [e 1Kb] ipsam corrumpunt mentem, sed iam corruptam sponte reperiunt. Auribus enim castis obsceni sermones cum sono deficiunt, nec secretum pudici cordis irrumpunt. Quid palpamen [f 1Kb] tenerum, quod [g 1Kb] menti iam uitiose blanditur, nunquid potest ad animum admitti per tactum, si animus incorruptum seruet professionis sue propositum?  Ac sic, prius integritatem sui animus sponte uitiatus amittit, et sic delectationem tactus admittit. De cibi uel potus cauenda delectatione iam dixi sufficienter, ut arbitror, in secundo uolumine, ubi, quanta potui breuitate, perfectionem spiritualis abstinentie commendaui.

4. Sed et hic hoc breuiter dico, quod per os carnis non irrumpit delectatio gustus ad mentem, nec erumpit sermo turpis ex mente, nisi se [h 1Kb] uoluntarie mens ante corrumpat, quam recipiat aliquid unde corrumpatur, aut proferat. Ceterum si animus sub Deo suo firmus ipsius Dei sui munere perseueret, nec quibuslibet deliciis lenocinantibus cedit [i 1Kb] , nec profert aliquid turpe nec recipit. Iam de odoribus pauca perstringam, ut totam tentationem quinque  pertiti sensus uerbis includam. Quos odores per aditum  narium aut affectat mens egra, aut diuinitus adiuta repudiat: [i 1Kb] que si se suo creatori subiiciat, atque ei, qui est dignitas eius et salus, amanter inhereat, non solum nulla eam uitiorum feditas decolorat, sed nec delectatio ulla [k 1Kb] carnalis effeminat. [l 1Kb] Quod si a caritate sui conditoris et illustratoris inflata resiliat, ac se, relicto interiore solidoque bono, foras in exteriora bona proiiciat: quidquid in ea neruorum potest esse, resoluitur; quidquid uirium debilitatur et frangitur; [m 1Kb] tuncque ei actio spiritualis efficitur onerosa, et ipsa in carnalibus fit inquieta: ita ut omnia que per sensum corporis sentit, non uitianda, sed iam uitiata turpiter concupiscat: et quando corpus nichil sensibilium sentit, ipsa sibi delectabiliter recordando, sensarum rerum imagines  representat. Apud se intus audit sine uoce quidquid [n 1Kb] cantilene suauis ac iocationis obscene per flexuosos aurium meatus influxit. Ibi ei odor [o 1Kb] male suauis corruptibiliter fragrat, qui per patulas narium cauernas irrepsit. Ibi eam sapor oblectat, quem ad se per illecebram uoluptuosi gustus admisit. Ibi persentit nescio quid molliter blandum, quod ei exterior tactus impressit. Ibi colores uarios et illices formas concupiscibiliter uidet, quas ei oculorum curiositas nuntiauit.

5. Que mens ita, absentibus plerumque [p 1Kb] corporibus, imaginibus corporum delectatur affecta carnaliter ut nimia sordide cogitationis intentione defixa, non sibi imagines corporum uideatur amplexari, sed corpora. Hinc est quod ille corporis fluxus qui fit in  dormientibus sine culpa, interdum uigilantibus contingat [q 1Kb] ex culpa. Aliud est enim quod [r 1Kb] in dormiente fit, aliud quod uigilans facit. Ibi naturaliter plenitudo humoris expellitur, hic turpiter concupiscentia publicatur. Sed hec concupiscentia illis uigilantibus hunc elicit fluxum, quibus per feda colloquia sordidum commouerit appetitum. Hi sunt quibus usui est feminarum descriptio: illa rudis est, illa [s 1Kb] dicacula, illa deformis, illa formosa; alterius placet ornatus, gestus alterius; illius laudatur etiam sine forma festiuitas, illius sola formositas. [t 1Kb] Inde transitur ad mores, et aliam talibus commendat taciturnitas moderata, aliam turpem uideri facit libertas incondita. Hec et his similia colloquentes, suggerunt concupiscentie sue materiam. [u 1Kb] Nec tamen ideo concupiscunt, quia  aut loquuntur libenter, aut audiunt; qui nisi concupiscentie  morbo corrupti essent, nunquam uel loquerentur talia, uel audirent: quia non eos ista corrumpunt, sed corruptos ostendunt.

6. Ac ne me ista ueraciter arguentem quisquam iudicet arguendum, nouerit propter hoc forte ab antiquis fuisse decretum ne qui adolescentium legerent Geneseos librum, [a 1Kb] ac partem pariter Ezechielis prophete, uel Canticum canticorum, et cetera talia, in quibus generationes, et actus, et nomina quarumdam scripta sunt mulierum. Quas licet secundum historiam fuisse credamus, earum tamen nominibus uirtutes figuratas accipimus. Quoniam sicut ille non solum uiris suis per sanctos mores, sed etiam extraneis, sine dispendio sui pudoris, ob nimiam pulchritudinem placuerunt; ita sancte uirtutes et suos  mirabiles omnibus reddunt, et extraneos quadam admiratione sui perstringunt. Hinc est quod et ipsi qui uitiose uiuunt, uirtutes uitiis anteponunt: quia aliud est quod faciunt morbo, aliud quod coguntur, [b 1Kb] probare iudicio. Sed ne forte hec spiritualia secundum carnem adhuc carnales acciperent; nec uirtutes cogitarent quas mulieres ille significant, sed ipsas [c 1Kb] cogitando carnaliter deperirent; consulto iuniores legere sunt illa prohibiti, que sicut spiritualiter accepta uiuificant, ita carnaliter intelligentibus, ipsa carnalis intelligentia occasiones carnalis concupiscentie subministrat. Earum quisque nomina frequenter habet in ore, quarum desideria uulnerato gestat in corde, [d 1Kb] ac turpitudinem quam exercere uerecundatur in facto, tenet in animo, reus non humano  iudicio, sed diuino.



CAPUT uII. Quod etiam hi quos ab [e 1Kb] impudicitia quelibet necessitas uetat, si uiuere pudice consuescant, ad amorem castitatis ascendant.

Tales pudicos aut temperatio corporum facit, aut timor supplicii temporalis ab impudicitie actione suspendit, aut occasio negata destituit. Sed licet uoluntate sit impudicus qui necessitate pudicus est; tamen si et ille temperati corporis, de beneficio nature sue, Deo auctori omnium naturarum gratias agat; et ille quem timor in bono pudicitie tenet, atque is cui facultatem mechandi negat occasio, uiuere pudice consuescant: in uirtutem [f 1Kb] plerumque de necessitate proficiunt; et paulatim ipsius pudicitie delectatione  crescente, pudici ueraciter fiunt: et ita proficiunt, ut iam non sermone, sed uirtute sordes impudicitie detestantes, non timore pene carnalibus incentiuis obsistant, quod est incipientium proprium; sed exsecratione peccati refrenent inquietos carnis affectus,  quod est castitatis consummate fastigium. Non quod animus unquam desinat in hac carne cum uitiis habere conflictum; sed quod eum alat ac prouehat, et quantum fieri potest in presenti uita, perficiat ipsa numerositas triumphorum: si modo non se in corpus sensibilium captus delectatione deiiciat; sed exsecratione delectationum sublimiter roboratus, supra corpus se corporalium uictor attollat; ac Deo suo, sub quo [g 1Kb] eum uiuentem desideria repudiata non uincunt, in eternum glorificandus adhereat.



CAPUT uIII. Quibus indiciis possit ostendi superbia, que uel in perditis aperta est, uel in fictis occulta.

1. Iam nunc uideamus quibus indiciis possit superbia  deprehendi: ut sicut in superioribus claruit nullum peccatum sine illa posse committi, ita hic signa eius eluceant, quibus cauenda possit ostendi. Omitto illos quos etiam ipse habitus et incessus superbos [h 1Kb] ostendunt; quorum erecta ceruix, facies torua, [i 1Kb] truces oculi, et sermo terribilis nudam superbiam clamant: qui libidine [i 1Kb] dominandi possessi, quos possunt uiolenter sibi subiiciunt, humana iura diuinaque confundunt, honoribus intumescunt, passim cuncta diripiunt, suis criminibus gaudent, et seipsos, superbie morbo corrupti, non capiunt. Hos ergo pretereo, in quibus superbia tam aperte regnat, ut nec dignetur se occultare, nec ualeat. Illos tantum dolendos ostendo, atque eorum exempla cauenda denuntio, quos iam conuersos et aliquantulum proficientes superbia  [k 1Kb] occulte captiuat, quos in profundum malorum fraudulenta [l 1Kb] dominatione precipitat, et ne inde unquam possint emergere, iugiter calcat. Ipsa in cordibus talium locum diabolo facit; ipsa ei aduenienti immunitum pectus familiariter pandit; ipsa intreuntem suscipit; ipsa captis ius perdite uiuendi constituit; ipsa [m 1Kb] omnes uirtutibus exarmat quos semel inuaserit; ipsa quidquid in eis remanserit quod uitiis [n 1Kb] posset obniti, ne contra se forte conualescat, interimit.

2. Inde est quod hi quos [o 1Kb] superbe mentis tabes purulenta corruperit, seniorum suorum non obseruant imperata, sed [p 1Kb] iudicant; de suis negligentiis obiurgati, aut rebellant [q 1Kb] insolenter, aut murmurant; de loco superiori disceptant, preferri se etiam melioribus  impudenter affectant; simplicitatem spiritualium fratrum irridenter [r 1Kb] exagitant, suas sententias procaciter iactant, obsequia delata fastidiunt, negata pertinaciter querunt, natales moribus anteponunt, iuniores suos [s 1Kb] elati despiciunt, conferri sibi aliquos posse  non credunt, equari senioribus [a 1Kb] dedignantur, super eos se solo animi tumore constituunt: non seruant in obsequio reuerentiam, in sermone modestiam, in moribus disciplinam; habent in intentione pertinaciam, in corde duritiam, in sermocinatione iactantiam; in humilitate fallaces, in odio pertinaces, subiectionis impatientes, potentie sectatores, omnibus bonis odibiles; ad opus bonum pigri, ad communionem [b 1Kb] feri, ad obsequium duri, ad loquendum quod nesciunt prompti, ad supplantandum parati, ad omnia quibus subsistit fraterna societas inhumani; temerarii in audendo, clamosi in loquendo, fastidiosi in [c 1Kb] audiendo, presumptuosi in docendo, [d 1Kb] effrenati deformiter in cachinno, onerosi amicis, infesti quietis, ingrati [e 1Kb] beneficiis, inflati obsequiis, et imperiosi  subiectis.

3. Hec sunt superbie grassantis indicia, quibus Deus offenditur, et recedit, ac superba corda destituit. His [f 1Kb] malis diabolus pastus exsultat, inuitatur, ut ueniat, superbas mentes intrat, ut teneat; erigit, ut allidat; fouet, ut perdat: qui [g 1Kb] inexplebiliter de ipsa perditorum captiuitate tripudiat; ut captiuos suos, quos superbie uiribus sibi subiecit, iure possideat, et omnia illa mala que superius comprehendi, per illos exerceat. Merito igitur per iustum Dei iudicium deseruntur huiusmodi occulto [h 1Kb] damnati supplicio; quoniam non uiolenter addicti, sed sponte cedunt superbie decipientis imperio; cui utique possunt, [i 1Kb] si uoluerint, repugnare libere uoluntatis arbitrio; liberati per donum Spiritus sancti, et muniti.  uerumtamen etiam tales, si ad recipiendam salutem diuinitus animati, spem resipiscendi concipiant, nec se in peccatis suis desperando contemnant, poterunt fructuose satisfactionis medicamento sanari, et superbiam, que eos a Deo suo tumefactos excusserat, fundate humilitatis assumptione damnantes, uinculis eterne damnationis absolui. Quod qualiter fieri possit, supra iam diximus, cum de ipsa superbia, unde processerit, quo peruenerit et quid egerit, tractaremus. [i 1Kb] Namque a diabolo processit, ad hominem primum peruenit, et in ipso totum genus humanum, uelut in radice fructum, nature sponte [k 1Kb] peccantis uitiatione corrupit.



CAPUT IX. Quibus signis inuidorum declaretur inuidia.


1. Ordo ipse exigere uidetur ut de inuidia quoque pauca dicamus, que in tantum de superbie fonte manauit, ut diabolus, qui per superbiam periit, hominem primum statim, succensus inuidie felle, perdiderit; [l 1Kb] namque a diabolo processit. Proinde, quia idem diabolus superbiendo inuidus, non inuidendo superbus apparuit, non superbia fructus inuidie fuit, sed inuidia ex superbia radice processit. Unde, quoniam quantum inuidos affligat inuidia, [m 1Kb] sermo superior iam prodidit, non hic [n 1Kb] de illius supplicio dicendum uidetur, quo suos animos inuidi laniando conficiunt; sed hoc tantum, donante Domino, debemus ostendere, qualiter inuidi sancte uiuentium merita,  sua faciant inuidendo peccata; et quantum in eis [o 1Kb] bonum corrumpat inuidia, qui quidquid boni fieri uel dici a sanctis audierint, aut omnino [p 1Kb] non credunt, aut res bene gestas in malum male interpretando conuertunt. Omne malum quod de illis mendax fama iactauerit, statim, tanquam [q 1Kb] si ipsi uiderint, credunt. Feraliter eis qui illud uerum non esse probare uoluerint, contradicunt. Omnia suis emulis fingunt, eorum profectu deficiunt, odia intra se abscondunt, et in suos cruciatus enutriunt, proficientibus inuident, peccantibus fauent. De bonorum malis gaudent, de profectibus lugent, [r 1Kb] inimicitiis gratuitis ardent, deprehendi [s 1Kb] pectoris sui malitiam timent, semper amari, nunquam certi; amici diaboli, inimici etiam sui, omnibus odiosi; ad gaudenda anxii, ad  plangenda leti, utrobique [t 1Kb] peruersi. Inter amicos [u 1Kb] discordias seminant, [u 1Kb] discordantes ad tempus, si possunt, in dissensione confirmant. [x 1Kb] Opinionem bonorum mendaciis decolorant: in spiritualibus carnalia laudant, ut spiritualia bona eis deesse persuadeant. Amicitias simulant, ut eos qui se incaute sibi [y 1Kb] commiserint, qua possunt arte decipiant. Odiorum sibi occasiones prauis suspicionibus coaceruant; demones, quorum sectantur facta, letificant. Sanctos uiros quibus sunt noti contristant, uelut amici in obsequio, hostes in animo. [z 1Kb] Continentes in uerbo, turpes in facto. Prodigi secretorum, [aa 1Kb] tenaces malorum, prompti suspicionum malarum, inanes bonorum.  Pleni sordium, prediti fraudibus. Aduersarii corde uirtutibus, praui moribus, et insidiosi cunctis [a 1Kb] secum in simplicitate uiuentibus.

2. Hec [b 1Kb] et his similia sunt que omnes inuidos [c 1Kb] bonis uoto siue animo inimicos ostendunt. In hec mala deueniunt, qui insectando [d 1Kb] sectandos, [e 1Kb] et diligendos abominando, feraliter a communione [f 1Kb] bonorum omnium seipsos excludunt: ut illud bonum iure non sit in eis, quod persequuntur in bonis. Considerate, obsecro, qualiter inuidos punitura sint mala sua, quos etiam bona puniunt aliena. Ubi isti fieri poterunt boni, qui sunt in bono mali? aut quando bene malis usuri sunt, qui male bonis uti non desinunt! Bene malis usi sunt martyres sancti, in testimonio Saluatoris nostri ueraces, et in castris spiritualibus  strenui bellatores; qui tribulationibus et damnis, ac uariis cruciatibus affecti, pariter et probati, terrenis celestia mutauerunt; et [g 1Kb] de bono usu malorum profecti ad gaudia bonorum perennium peruenerunt. Item bonis utitur inuidus male, quia omnibus bonis que miser exsecratur, abiunctus, animi sui supplicio [h 1Kb] relinquetur affligendus. Et quis ei poterit subuenire, qui se sibi exhibet inuidendo carnificem? Aut unde sibi [i 1Kb] parabit salutem, [i 1Kb] qui de salutis materia contrahit  perniciem? uerumtamen si inuidi quoque sicut alii peccatores diuinitus inspirati, in spem recuperande salutis assurgant, ac sibi quales sunt, Deo placituri displiceant, si non imitentur Cain, qui postquam dominantis inuidie furore cecatus, germano suo uitam  per scelus extorsit, et animam suam fraterni corporis morte percussam supplicio eterne mortis addixit, consequende uenie desperatione depressus ait [k 1Kb] ad Dominum: Maior est iniquitas mea quam ut ueniam merear ; hoc est dicere Deo: Indulgeri mihi non peto, quia peccatorum meorum magnitudine indulgentie tue uincitur magnitudo. Denique nusquam legitur aut penituisse de suo scelere, aut ueniam meruisse. Si ergo [l 1Kb] huius abhorrentes exemplum se sibi auferant, et se Deo suo restituant, nec se in profundum malorum salutem desperando proiiciant; quis dubitet, imo quis non firmiter credat, eis prioris malitie ueniam posse conferri, si modo  inuidie unlnere sanato correcti, amaritudinem sui pectoris dulcedine fraterne dilectionis expellant, eos [m 1Kb] simpliciter amando quos oderant, ut ad bonum fraterne communionis ac pacis, bonorum omnium, quorum [n 1Kb] grauabantur meritis, adiuuentur exemplis?



CAPUT X. Quantis malis uanitas uanos inuoluat.

1. His [o 1Kb] itaque super inuidia disputatis, quam graui malo etiam uanitas uanos inuoluat, consequenter expediam. Que ut facilius uitari possit, quid in se corruptionis habeat breuiter declaremus. Est enim uanitas, inflata quedam circa delectationes uarias animi languentis affectio, potiendi honoris auida, simul et nescia, morbo [p 1Kb] excellentie inanis [q 1Kb] afflata, caua, morbida, turbulenta, animorum leuium domina,  male fundatis omnibus blanda, repugnantibus fumea, capiendis seductoria, captis inuicta, simulatio quedam uirtutum, [r 1Kb] anima uitiorum, fomes carnalium delectationum, labes morum, appetitio dignitatum, dulcis miseris, amara perfectis, periculosa dubiis, imperiosa subiectis, [s 1Kb] infirma fundatis; [t 1Kb] facile captiuat, captiuatos oblectat, ambitiosos uexat, angustos inflat, inflatos humiliat; cui seruiunt tumidi, sub qua iacent elati, quam inueniunt perditi, ad quam currunt lapsuri, in qua sibi uidentur stare iam lapsi.

2. Hec est uanitas, que non aliquas uirtutes, ut putatur, [u 1Kb] exantlat, sed licentiam uitiorum, cum fuerit a uitiosis recepta, corroborat: ceterum mentes uirtutum plenas omnino non penetrat. uacuos ergo ac nullis fultos uirtutibus tentat; et ipsos fastu ruinose  ambitionis inflatos, in occulta dedecora quadam publice furendi delectatione precipitat, [u 1Kb] sicut uacuam nauem tempestas in diuersa tumidis fluctibus iactat, et in area, frumentis sua grauitate manentibus, [x 1Kb] leues ex ea uentus paleas raptat. Quod si ita est, non uitiosos facit uanitas, sed ostendit: [y 1Kb] que illos sui afflatus uento circumfert, ac lubricis circumactos affectibus rotat; qui se ad omnes eius impulsus studio proprie uoluntatis accommodant; qui se de operibus quorum sibi conscii non sunt turpiter iactant; qui se ab omnibus predicari per nefas affectant; qui sanctos uiros sui comparatione [z 1Kb] depretiant: qui uitio aure popularis elati, nichil sibi perfectionis  deesse existimant. Occurrentium salutationibus gaudent, suis adulatoribus fauent, [a 1Kb] uoluptatibus parent, omnibus turpibus placent. Gestiunt docere quod nesciunt, credi de se sublimia uolunt, delectabilia grauibus anteponunt; exsecrantur uerbo, quod animo concupiscunt; appellationes uirtutum uitiis suis [b 1Kb] imponunt. Se ipsos fallunt, fauentes sibi [c 1Kb] decipiunt. In promissione honesta ueloces, in exhibitione mendaces. A bono mutabiles, mali tenaces. In uerbo graues, in animo turpes, ubique fallaces. Leti ad prospera, fragiles ad aduersa. Inflati ad obsequia, anxii ad [d 1Kb] opprobria. Immoderati ad gaudia, faciles ad humana, difficiles semper ad honesta.

3. His [e 1Kb] ergo et similibus delinitos uanitas premit, nec eos aut suum morbum sentire, aut ad medicum  uenire permittit. Et quid est ad medicum uenire, nisi infirmum suas infirmitates agnoscere, nec placere sibi, sed de factis que illi uidebantur esse gloriosa, confundi? Quod certe illi non faciunt qui, desiderio comparande opinionis incensi, eis tantum operibus quibus emitur fauor humanus inseruiunt, et [f 1Kb] morum bona contemnunt; tantumque eos ardor humane laudis inflammat, ut laboriosa operosa, que populus admiretur, et quibus fama diffunditur, sine labore suspiciant, et libenter exerceant. Inde est, quod ieiunare, abstinere, uigilare, ecclesiam frequentare, uel psallere, cum hec omnia sine labore non fiant, etiam cum delectatione illi faciunt, qui ex his hominibus placere concupiscunt: non quod ista et homines Dei non faciant; sed quod illi probentur  ea Deo magis, quam hominibus exhibere, qui feruentius student etiam moribus sanctis excellere.

4. Ceterum si quisquam foris, ubi potest magnus credi, [g 1Kb] resplendeat, et intus, ubi Deus solus uidet, squaleat; quis non intelligat, [h 1Kb] quod illi omnes abstinentie, ac ieiuniorum, uigiliarumque continui labores quos [i 1Kb] nobis Dei amor, eis amor humane laudis, et inflammata uanitas facit tolerabiles, non sint ornamenta morum, sed uelamina uitiorum? Quapropter [i 1Kb] uera ieiunia, abstinentie, uigilie, eleemosyne, et cetera huiusmodi, augere debent bonum nostrum, non uelare peccatum; nec pro iustitia, sed cum iustitia Deo sunt exhibenda: quoniam quidem multo attentius debent precepta perficere, qui ea parati sunt  perfectionis [k 1Kb] amore transcendere. Alioquin si inuidi, si superbi, si elati, si cupidi, hec et his similia mala pectoris sui non reprimant, et tamen suum corpus ieiuniis, ac labore abstinentie, quamuis continuate, conficiant; nec illa eos opera impensa uanitati iustificant, et hec uitia, que negligunt emendare, condemnant. Itaque licet [l 1Kb] ubique libri huius singulis quibusque uitiis absolutis, remedia quoque quibus [m 1Kb] possint caueri uel emendari subiecerim, hic tamen compendii gratia generalis quedam regula, [n 1Kb] Domino illuminante, monstranda est, cui regule [o 1Kb] ueraciter innitentes, omnibus peccatis obsistant. [p 1Kb] Nulla res sic nos ab omni peccato seruarit immunes, sicut timor supplicii, et amor Dei. Sed de caritate, [q 1Kb] quod Dominus, cuius donum caritas ipsa est,  dederit, postea disseremus.



CAPUT XI. De utilitate timoris, et quod efficaciter peccatis obsistat.

Nunc [r 1Kb] de timore supplicii pauca dicamus. Ad penam que [s 1Kb] peccatis debetur, mens antequam peccet, aspiciat; cruciatus ac dolores qui solent sequi peccantem, carnalibus incentiuis [t 1Kb] opponat; et nichil eam peccati [u 1Kb] oblectat, nec ad peccandum ulla delectatio [u 1Kb] corporalis inclinat. Denique non ideo cedimus illecebris ac [x 1Kb] uoluptatibus nostris, quia repugnare non possumus; sed quia securitatem nobis [y 1Kb] occultandi criminis ipsi promittimus; et dum credimus colorari, uel redimi posse quod facimus, [z 1Kb] spe presumpte impunitatis illecti, dominationem in nos nostre [aa 1Kb] uoluptati permittimus. Ceterum, si eo tempore  quo quis peccare deliberat, sana mente consideret, que pena exspectet in suis facinoribus ac flagitiis deprehensos, quod supplicium conuictos excruciet, qui tremor membra quatiat, pallor ora perfundat, quantum denique humiliet et exsecrabiles omnibus reddat; etiam ipsum sordide opinionis opprobrium nescio an possit quibuslibet uitiis accommodare consensum. Quid enim mali operis fieri potest unde nec erubescant etiam illi, quos ipsa flagitia sua delectant? Hinc est quod hi qui bona sua uane ac deformiter iactant, dedecora quibus remordentur et humiliantur occultant. [bb 1Kb] Quid quod in peccantem etiam sine humano iudicio conscientie iudicantis tormenta deseuiunt, et male sibi consciam mentem  ipse etiam cogitationes secreti reatus, [a 1Kb] cruciatoria recordatione conficiunt.



CAPUT XII. De futuro iudicio, uel eternitate supplicii, ac de qualitate gehenne.

1. Age iam cum ad illud ultimum iudicium uenerimus, ab eo iudice iudicandi, qui nec falli occultatione criminum potest, nec [b 1Kb] ad impunitatem promerendam muneris alicuius oblatione corrumpi: cum ceperint omnium secreta reuelari, et non solum actus ac uerba, sed etiam ipse cogitationes ostendi: quid faciemus [c 1Kb] sub tanti iudicis maiestate? Quid excusationis obtendere poterimus? Qua nos defensionis arte purgabimus? Que nobis subuentura  est penitentia, [d 1Kb] quam in hac carne contempsimus? Que nos defensura sunt opera [e 1Kb] bona, que in hac uita non fecimus? [f 1Kb] Ad quos apostolos, aut ad quos alios sanctos confugituri sumus, quorum exempla simul ac uerba despeximus? An forte [g 1Kb] aliquos ibi fragilitas corporis excusabit? Sed excusationi eorum reclamabunt omnium exempla sanctorum, qui [h 1Kb] cum fragilitate carnis in carne uiuentes, fragilitatem carnis in carne uincentes, quod fecerunt, utique fieri posse docuerunt: maxime, quia nec ipsi peccato sua uirtute, sed [i 1Kb] Domini miserantis auxilio, restiterunt: qui se et non querentibus, ut queratur, atque in eum credatur, ostendit; et credentes in se, ne a peccato uincantur, inuicta protectione defendit.

 2. Quid ergo responsuri sunt, si eis Dominus dicat: Si potuistis, quare non restitistis desideriis peccatorum? si non potuistis, quare meum contra peccata non quesistis auxilium? aut uulnerati, quare [i 1Kb] penitendo non adhibuistis uulneri uestro remedium? [k 1Kb] Nonne ad hec obmutescentes, et quid excusationis referant non habentes, dicet: Ligate eos manibus et pedibus, et mittite in tenebras exteriores: ibi erit fletus et stridor dentium; ubi uermis [l 1Kb] eorum non morietur, et ignis eorum non exstinguetur . Et quid est  obmutescentes manibus et pedibus ligari, nisi in inferno, [m 1Kb] ubi Deo nemo confitetur, actione priuari? sicut in exteriores tenebras mitti, nichil aliud erit nisi a Domino, qui est mentium lumen, expelli. Fletus autem et stridor dentium acerrimos eorum dolores ostendunt, qui supplicio [n 1Kb] eterne mortis addicti, non [o 1Kb] uidendi sensum habituri sunt, sed dolendi. Quorum continuus gemitus, cruciatus eternus, dolor summus, penalis sensus, torquent animas, nec extorquent; puniunt corpora damnata, nec finiunt. Quos ideo sibi deputatos ignis inexstinguibilis [p 1Kb] non exstinguit; ut permanente sentiendi [q 1Kb] uita, pena permaneat, et ad dolendum magis quam [r 1Kb] ad uiuendum eternis corporibus compeditos habeat, quos in flammis [s 1Kb] uiuacibus immortalitas secunde  mortis occidat. Iam [t 1Kb] uero quod dicit: uermis eorum non morietur, et ignis eorum non exstinguetur , ad totam refertur damnati hominis penam; quem inefficacis penitentie ignis exurit, et consumentis conscientie uermis immortaliter rodit. [u 1Kb] Proinde omnes qui in gehenna dicuntur occidi, non id cum illis agitur, ut maximis consumpti doloribus, aliquando deficiant; sed ut in illis penaliter uiuant.

3. Hec et his similia libenter audire uel legere, iugiter ante oculos mentis adducere, futura credere, sine ulla perturbatione metuere, cogitare quale malum sit ab illo gaudio diuine contemplationis excludi, beatissima sanctorum omnium societate priuari, fieri patrie celestis extorrem, mori uite beate,  morti uiuere sempiterne, in eternum ignem cum diabolo et angelis eius expelli, ubi sit mors secunda damnatis exsilium, uita supplicium, non sentire in illo igne quod illuminat, sentire quod cruciat, exundatis incendii terribiles crepitus pati, barathri fumantis amara caligine oculos obcecari, profundo gehenne fluctuantis immergi, edacissimis in eternum dilaniari uermibus, nec finiri: hec et multa similia cogitare, nichil est aliud quam uitiis omnibus repudium dare, et omnia blandimenta carnalia refrenare. Sed nos iam, si uidetur, ab his terribilibus  malis, que fidelium mentes salubri terrore concutiunt, atque ab omnibus uitiosis delectationibus abducunt, et que amatores uoluptatum suarum tunc sue damnationis experimento probabunt, quando iam, quod est omni infelicitate miserius, se emendare non poterunt: ab his, inquam, terrificis ac tristibus malis ascendamus ad illa sublimia, quibus proficientium mentes in spem promerende beatitudinis assurgunt [a 1Kb] abiuratisque terrenis, celestia concupiscunt. Et quoniam proficere cupientes a salubri timore incipiunt, et ad caritatem proficiendo perueniunt, nos quoque sufficere iudicantes quod de incipientium timore tractauimus, etiam de caritate, quod ipse, cuius munus est, donauerit, disputemus.



CAPUT XIII. De laude caritatis.


Caritas est, ut mihi uidetur, recta uoluntas ab omnibus terrenis ac presentibus prorsus auersa, iuncta Deo inseparabiliter, et unita, igne quodam sancti Spiritus, a quo est, et ad quem refertur, [b 1Kb] incensa; [c 1Kb] inquinamenti omnis extranea, corrumpi nescia, nulli uitio mutabilitatis obnoxia, supra omnia que carnaliter diliguntur excelsa, affectionum omnium potentissima, diuine contemplationis auida, in omnibus semper inuicta; summa actionum bonarum, salus morum, finis celestium preceptorum, mors criminum, uita uirtutum, uirtus pugnantium, palma uictorum, [d 1Kb] anima sanctarum mentium, causa meritorum bonorum, premium perfectorum. In peccatis suis  mortuos suscitat, languentes sanat, perditos instaurat [e 1Kb] , spem desperatis inspirat, pacificas mentes inhabitat; fructuosa in penitentibus, leta in proficientibus, gloriosa in perseuerantibus, uictoriosa in martyribus, operosa in omnibus omnino fidelibus. Quam fides [f 1Kb] concipit, ad quam spes currit, cui profectus omnium seruit, ex qua quidquid est boni operis [g 1Kb] uiuit; sub qua obedientia crescit, per quam patientia uincit, propter quam carnalia blandimenta deuotio religiosa contemnit; sine qua nullus Deo placuit; cum qua nec potuit aliquis peccare, nec poterit. Hec est caritas uera, germana, perfecta; quam excellentiorem uiam nominat sanctus Apostolus . Et uere ipsa est uia que ducit per se ambulantes ad patriam: quia sicut sine uia peruenit  nullus quo tendit, ita sine caritate, que dicta est uia, non ambulare possunt homines, sed errare.



CAPUT XIu. Qualiter possint ea que de caritate sanctus apostolus dixit, intelligi.


1. Itaque iam qualis, et quanta sit hec caritas, non pedum uia, sed morum, Apostolo [h 1Kb] docente, discamus. Si linguis, inquit, hominum loquar et angelorum, caritatem autem non habuero, factus sum uelut eramentum sonans, aut cymbalum tinniens . Hominum uel angelorum linguis, inanem facundiam quorumdam significatam debemus accipere, [i 1Kb] qui omnia quecunque uoluerint, accurate quidem, atque eloquenter enuntiant; sed quamuis ornate copioseque [i 1Kb] disserant, tamen si docendi officium uanitate placendi magis, quam consulendi caritate suscipiant; non ut [k 1Kb] aliquos doceant, sed ut se doctos ostendant;  nec profectum, sed plausum a suis auditoribus querant; si totam [l 1Kb] conscientie diligentiam transferant male dicaces ad linguam, et studiosius eloquentiam uelint curare quam uitam: si supercilio uane loquacitatis elati, dicta sua magis cupiant laudari, quam fieri; nec sint de sanctitate operis, sed de sermonis [m 1Kb] elucubrati uenustate solliciti: nunquid non tales merito eramento sonanti, aut tinnienti cymbalo comparantur? qui in modum tinnientis eramenti, uel cymbali, preclara queque magis appetunt sonare, quam facere: nec erubescunt a seipsis aliter uiuendo, quam predicant discrepare: qui ut [n 1Kb] quoquo modo [o 1Kb] turpitudinem sue conuersationis obnubilent, honesta predicare non cessant; non tamen ut auditores sui eorum predicatione proficiant, sed ut ipsi  uideantur curare que predicant.

2. Sed uideamus [p 1Kb] que his adnectat Apostolus. Si habuero, inquit, prophetiam, et nouerim mysteria omnia, et omnem scientiam; et si habuero omnem fidem, ita ut montes transferam, caritatem autem non habuero, nichil sum . Non ad hoc ista dicit, quasi aliqua bona sine caritate habere aliqui [q 1Kb] non possint; sed quia nichil prosint habentibus ea, si a caritate defecerint. Ipsa autem et hic necessaria est, ut omnia bona, summum bonum [r 1Kb] caritatis habentibus prosint, et ibi eis etiam [s 1Kb] perfectior permanebit, cum omnes perseuerantes in se ad uisionem Dei perduxerit. Ceterum [t 1Kb] prophetia, et mysteriorum omnium notitia, uel scientia, nec non et ipsa fides, uel cetera talia, que non perfectioni fidelium, sed fragilitati  necessaria iudicantur, in illa [u 1Kb] perfectione sanctorum, quo in caritate radicati [u 1Kb] peruenire contendunt,  peruenientibus necessaria esse non poterunt, cum illis incomparabiliter meliora ac perfectiora successerint. Quia nec prophetia ibi opus erit, cum ad illud quod futurum promittebat, impleta perduxerit; nec scientia, que uelut lucerna quedam in huius seculi nocte fideles illuminat, cum in illius uite die perpetuo Sol uiuus iustis effulserit; nec mysteriorum notitia, aut ipsa fides necessaria erit, quando ad ea que per mysterium significabantur, et credebantur ex fide, perfectio Christiana peruenerit. Caritas uero hic quidem necessaria est, que nos separat a diabolo, purificat a peccato, reconciliat Deo; sed ibi perfecta erit, cum perfectos Deo, a quo est [a 1Kb] donata, coniunxerit.

3. Adhuc Apostolus laudem diuine caritatis amplificans,  adiungit et dicit: Si distribuero in cibos pauperum omnes facultates meas, et si tradidero corpus meum, [b 1Kb] ita ut ardeam; caritatem autem non habuero, nichil mihi prodest . Nec immerito. Si enim non quid, sed propter quid faciamus, in illa ultima examinatione querendum est; eleemosyne, uel [c 1Kb] traditio corporis in mortem, quid proderunt non habentibus caritatem? Ipsa ergo habenda est, ipsa sectanda, sine qua nec eleemosyne, nec occisio corporis, nec illa omnia superius dicta, uel alia [d 1Kb] queuis bona perducunt [e 1Kb] aliquos ad salutem. Quia qualibet actio bona uel passio, nisi ex fide, que per dilectionem operatur , [f 1Kb] exstiterit, nobis prodesse non poterit. Quapropter nichil eis peccati damnabilis remanere poterit, nec deerit  aliquid boni, quibus caritas, omnis inquinamenti mundatio, et bonorum omnium mater affluxerit. Quoniam quidem si caritas patiens est, benigna est, si non emulatur, non agit perperam, non inflatur, non est ambitiosa, non querit que sua sunt; non irritatur, non cogitat malum, non gaudet super iniquitate, congaudet autem ueritati; si omnia suffert, omnia credit, omnia sperat, omnia sustinet ; [g 1Kb] et eos in quibus fuerit, omnibus his bonis que habet impertit: quid illis esse potest in hac uita perfectius, qui tantis abundant, caritate in se regnante, uirtutibus?

4. Proinde quando uidemus aliquos [h 1Kb] patientie mole fundatos inconcussum pectus seuientibus malis opponere; abundantia sancte benignitatis [i 1Kb] affectos, bonum suum uelle cum omnibus habere commune,  non aliquibus ardentis inuidie facibus [i 1Kb] coqui; non  agere perperam, sed simpliciter cum omnibus [k 1Kb] quibuslibet puritatem exhibere; nullo fastu perniciose uanitatis inflari; nichil eorum que sunt aliena, crimine cupiditatis ambire; que sua sunt pre communionis bono non querere; nulli malum, quibuslibet [l 1Kb] irritatos iniuriis, cogitare; non super [m 1Kb] alicuius, aut sui operis iniquitate, sed de ueritate gaudere; [n 1Kb] omnes inquietos, uel inquietudines, fundata animi tranquillitate, sufferre, post hanc uitam penas diuinitus comminatas credere [o 1Kb] metuendo, premia promissa sperare gaudendo, reuelationem filiorum Dei desiderare fortiter sustinendo: quando ergo uidemus hec, et [p 1Kb] talia bona aliquos posse, nouerimus, non eos magnitudine uirtutis sue posse, quod uolunt ardenter, et faciunt; sed de beneficio illius caritatis,  que non est ex nobis, sed diffusa est in cordibus nostris per Spiritum sanctum, qui datus est nobis .



CAPUT Xu. Quantum perfectionis caritas in se fundatis exhibeat.

1. Ergo si caritatem Deo exhibeamus et proximo, de corde puro, et conscientia bona, et fide non ficta , facile peccato resistimus, bonis omnibus abundamus, seculi blandimenta contemnimus, et omnia que difficilia sunt humane fragilitati, uel aspera, etiam cum [q 1Kb] delectatione perficimus; si tamen Deum caritate perfecta, que nobis [r 1Kb] ab illo est, ex toto corde, ex tota anima, et ex totis uiribus diligamus . Ex ea enim parte quis peccat, ex qua minus diligit Deum: quem si ex toto corde diligamus, nichil erit in nobis unde peccati desideriis seruiamus. Et quid est diligere Deum, nisi [s 1Kb] illi occupari animo, concipere fruende uisionis eius affectum, peccati odium, mundi fastidium; diligere etiam proximum , quem ipse in se censuit diligendum [t 1Kb] ; in ipso amore seruare legitimum modum, nec peruertere dilectionis ordinem constitutum? Ordinem dilectionis illi peruertunt, nec modum diligendi custodiunt, qui aut mundum qui contemnendus est, diligunt, aut corpora sua minus diligenda, plus diligunt; aut proximos non sicut seipsos, aut Deum plus quam seipsos forte non diligunt .

 2. Sed de mundo, quod diligi omnino non debeat,  ipsius Dei nostri per sanctum Ioannem apostolum uox est, dicentis: Nolite diligere mundum . Corpus autem nostrum, quia pars nostri est, ad hoc nobis est diligendum, ut saluti eius, ac fragilitati naturaliter consulamus, et agamus quatenus spiritui [a 1Kb] ordinate subiectum, ad eternam salutem, accepta immortalitate, et incorruptione perueniat; non suis uoluptatibus diffluendo, anime rigorem sibi cedentis emolliat, puritatem polluat, et totam dignitatem sue [b 1Kb] delectationis morbo corrumpat. Proximos autem tunc diligimus sicut nos, si non propter aliquas utilitates nostras, non propter sperata beneficia uel accepta, non propter affinitates uel consanguinitates; sed propter hoc tantum, quod sunt nature nostre participes, diligamus: quia non  eos sicut nos ipsos amamus, quando propter illa superius dicta diligimus. Neque enim [c 1Kb] ideo proximum tanquam seipsum diligit quisque, quia sibi frater, aut soror, pater aut filius, mater aut filia, nepos aut neptis est. Carnaliter quippe amat, qui taliter amat: quoniam non illi tantum proximi nostri credendi sunt, quos nobis gradus sanguinis iungit; sed proximi nostri credendi sunt omnes homines nature nostre, sicut dixi, participes. Nam si propinquos nostros, quamuis imcompositos, turpes, ac male moratos, plus quam quoslibet sanctos, quos a nobis secundum sanguinem uocamus extraneos, diligamus; non solum carnaliter diligimus, sed etiam grauiter in tali eorum dilectione peccamus.

3. Proinde secundum nos proximos omnes diligimus,  quando ad mores bonos, et ad eternam uitam consequendam, sicut nobis, saluti eorum consulimus; quando nos in eorum peccatis ac periculis cogitamus; et sicut nobis subueniri [d 1Kb] optamus, ita eis [e 1Kb] pro uiribus subuenimus; aut si facultas defuerit, uoluntatem subueniendi tenemus. Quapropter hec est proximi tota dilectio, ut bonum quod tibi conferri uis, uelis et proximo; [f 1Kb] et malum, quod tibi nolis accidere, nolis et proximo. Illi uero plus quam se diligunt Deum, qui pro eius amore sue ad tempus saluti non parcunt; seipsos tribulationibus ac periculis tradunt, nudari facultatibus propriis, patrie sue extorres fieri, parentibus et uxoribus ac filiis suis renuntiare parati sunt; et ut totum dicam, ipsam corporis mortem non solum non refugiunt,  sed etiam libenter excipiunt, ambientes a corporis sui uita magis quam a Deo, [g 1Kb] uita uite sue, discedere.

4. Iste igitur nobis dilectionis ordo seruandus est,  iuxta illud quod dicit Spiritus sanctus, [h 1Kb] Ordinauit in me caritatem ; ut sicut ordinata caritas poscit, Deum principaliter diligamus; et propter ipsum, in ipso ea que diligenda sunt, tantum quantum ipse precipit diligamus . Ipse enim [i 1Kb] precipit ut corpora nostra propter nos, proximos [i 1Kb] sicut nos, et ipsum plus quam nos diligere debeamus : ita sane, ut eis quos nobis coniunctiores familiaritas facit, si eos fama non reprobat, et uita commendat, nos amplius impendamus, omnium profectus nostros esse credamus, et de aliorum peccatis tanquam de nostris misericorditer lugeamus. Sic ergo possunt in hac uita illi esse perfecti, qui perfecte diligunt Deum; et illi perfecte Deum diligunt, qui uolendo quod uult Deus, et nolendo  quod non uult, nec ullis peccatis quibus offenditur, acquiescunt; et semper se ad uirtutes, quas ipse dignatur donare, diligendas et habendas, extendunt. Hi sunt qui omnia bona que implere potuerint, ab illo se adiutos ut possint ueraciter credunt; quidquid [k 1Kb] mali commiserint, uitio sue uoluntatis ascribunt; quidquid boni non potuerint implere, ab illo ut possint iugiter petunt; cum potuerint, illi gratias agunt. Bona eius que fuerint consecuti, etiam aliis [l 1Kb] conferri socialiter uolunt, et usque in suos inimicos dilectionis sue latitudinem porrigentes, hoc omnes cupiunt esse quod ipsi sunt. Satis de uitiis eorumque remediis est disputatum; nunc iam qualiter unaqueque uirtus possit acquiri breuiter disseramus.



CAPUT XuI. De qualitate uirtutis, et qualiter sibi consentientes informet.


1. Omnis sancta uirtus res est diuina, incorporea prorsus atque mundissima: quam mentes inquinate non inquinant, sed ipsa inquinatas emaculat; cuius participatione [m 1Kb] formantur informia, suscitantur mortua, [n 1Kb] sanantur infirma, corriguntur praua, reconciliantur [o 1Kb] auersa. Hanc non habet nisi Deus, et is cui dederit Deus. Que in animo habitat, sed [p 1Kb] animum corpusque sanctificat; ad quam nullus accedit inuitus, quam nullus amittit, nisi propria uoluntate deceptus. Nemo eam sibi conferre potest, cum possit auferre; alteri autem [q 1Kb] nec conferre preualet,  nec auferre.

2. Itaque cum talis ac tanta uirtus cuilibet inter uoluptates suas adhuc marcescenti refulserit, [r 1Kb] atque ei ad se concupiscendam desiderium salubre commouerit:  protinus in animo eius duarum delectationum contrariarum rixa consurgit; et mentem uoluntas aduersum se ancipiti delectatione [a 1Kb] diuisam in diuersa ducit ac reducit; modo reprehendendo quod elegerat, modo quod reprehenderat eligendo; atque ita in alterutrum latus [b 1Kb] se cogitationum uarietate uersantem, ipsa uelut uirtutis ac uitii [c 1Kb] tepida medietas, uexat ac lacerat. Quoniam quidem quemlibet hominem, donec se in eo quod [d 1Kb] elegerit certa definitione confirmet; quandiu modo non uult quod uolebat, modo uelle incipit quod nolebat; uelut in quodam deliberationis [e 1Kb] incerte biuio constitutum, discerpit ipsa diuersitas [f 1Kb] uoluntatum. Hinc eum uirtus admonet sue salutis, et [g 1Kb] uocat; inde consuetudo uitiosa discedere a se uolentem [h 1Kb] remoratur, et  reuocat, et paulisper a se auerso, nec ad uirtutem plene conuerso, usitate uoluptatis admonitione blanditur, et omnes illecebras quibus olim perdite fruebatur ostendit. Turpia quoque desideria quibus [i 1Kb] uinciatur immittit, ac iam pene fastidienti blandum nescio quid molliter insusurrat; et supplicat ne preponat mollibus dura, letis tristia; certis dubia, [i 1Kb] presenti uoluptati futura; cogitet quam penale sit atque difficile dulcibus carere [k 1Kb] deliciis, illecebris renuntiare carnalibus, abstinentie iugis grauari laboribus, ieiuniorum ac uigiliarum continuatione torqueri, certa carnis afflictione premium dubie remunerationis ambire, contra diabolum decipiendi peritum [l 1Kb] resistendo arma corripere, insidias eius ac fraudes uigilantis animi cautione uitare;  quam [m 1Kb] denique miserum sit enormitate tante asperitatis euictum, ac diabolica fraude deceptum, ad repudiata redire, uoluptatibus quas abiecerat frui, et omnibus que incaute laboriosum suscipiendo propositum contempserat, delectari.

3. His et talibus uitiosa consuetudo, dubium [n 1Kb] sancte definitionis affligit. uirtus contra que continentia nominatur, [o 1Kb] morantem confidenter obiurgat, ad delectationes puras castasque delicias quibus fruuntur omnes sui amatores, inuitat; offert nudo iustitie uestimentum; illuminato sui apparatus demonstrat ornatum; diffidenti de se protectionis sue  promittit auxilium: hortatur et prouocat, ut definitionis ambiguitate deposita, propositum spirituale suscipiat; perseueraturum se in suscepto labore propositi sui, non sua possibilitate, sed Domini miseratione confidat, nec suis uiribus, sed gratie omnipotentis fretus auxilio, contra diabolicas impugnationes uictricia arma [p 1Kb] corripiat; cogitet quanti et quante potuerunt et possunt quod se posse desperat: unde illi uel ille potuerunt, inde se posse firmiter credat; certa spe spiritalia carnalibus, et terrenis celestia, et futura presentibus anteponat.



CAPUT XuII. Quibus gradibus conuersi in culmen perfectionis ascendant.

 1. Cum [q 1Kb] uero quis persuasione [r 1Kb] ac pulchritudine uirtutis illectus, aliquantulum a priore conuersatione recesserit, statim ei alia [s 1Kb] tentatio, contra quam luctetur, occurrit. Nam quem carnalis uoluptas superata dimiserit, mundi uanitas occupabit: sicut nobis illi exemplo sunt qui [t 1Kb] delectationem sibi satiue libidinis interdicunt, et uentose uanitatis [u 1Kb] licentiam sue uoluptati [forte uoluntati] permittunt. Turpitudini [u 1Kb] concubitus contradicunt, et [x 1Kb] ambitioni succumbunt; utuntur deliciis ac uestibus accuratis ad luxuriam, comatulis [y 1Kb] pueris, ac potentibus equis ad pompam, accipitribus ac saginatis canibus ad uenatum, uenationibus crebris ad luxum, [z 1Kb] ambitiosi apparatus iactantiam necessarium mentiuntur ornatum.

 2. Iam ridere [aa 1Kb] effuse, uocem procacibus cachinnis attollere, turpes iocos libenter audire, aliorum penam suam facere fatigando letitiam, urbanos quosque quamuis turpes, explere deliciis, [bb 1Kb] serios necessariis indigentes abiicere, domos amplissimas et ornatas exstruere, facultates [cc 1Kb] suas indesinenter augere, alienis peruadendis, si possibilitas patiatur, inhiare; non rem cupiditatis, sed nescio cuius utilitatis existimant: ut illa que dixi, uel alia multa similia, non solum libenter exerceant, sed etiam hinc eos obiurgantes irrideant, [dd 1Kb] ineptire credentes illos qui licita et usitata nobilibus crimine ambitionis infamant.  Sed [a 1Kb] qui hoc quoque malum diuinitus adiutus euicerit, et spiritalis continentie uiribus fultus, omnia quibus potest a perfectione retardari, calcauerit; mentem suam sancte uirtuti, studio bone uoluntatis [b 1Kb] inclinat; tunc delectabiliter ac deuote nutus omnes regine uirtutis in se regnantis obseruat; ac sic cum Deo suo unus spiritus factus, nichil aliud agit semper aut cogitat, nisi unde clarior [c 1Kb] ac nobilior fiat, et oblectationes uitiorum omnium, puris delectationibus uincat.



CAPUT XuIII. Que sit quaternarii numeri credenda perfectio; et quod quatuor uirtutes, que dicte sunt principales, ex fide uiuentes a Deo collate iustificent.

1. uideamus nunc an uera sit philosophorum illa  sententia, qua quatuor uirtutes, uelut quosdam uirtutum omnium fontes, uitia quoque quatuor, uelut quasdam origines malorum omnium definiunt. Principales quatuor, esse uirtutes non solum philosophi sentiunt, sed etiam nostri consentiunt. Sed quare quatuor, uel que sint opera singularum, hoc, Domino illuminante, debemus breuiter demonstrare. Quaternarium [d 1Kb] numerum perfectioni sacratum pene nullus ignorat. Siquidem totus orbis Oriente [e 1Kb] et Occidente, Aquilone et Meridie, quatuor [f 1Kb] determinari partibus siue angulis inuenitur; et ipse Adam, qui est humani generis pater, uel generale nomen, quod dicitur homo, quatuor litteris explicatur. Corpus quoque quatuor elementis [g 1Kb] exstructum, quaternarii numeri in se continet sacramentum. Ipsius etiam  anime quatuor esse affectiones, quibus uel ad bona utimur, uel ad mala, et antiqui subtiliter inuenerunt, et eorum inuenta probantes posteri susceperunt.

2. Sed et quatuor flumina que de paradisi fonte procedunt , uel quatuor Euangelia, diuini currus rote quatuor, et animalia, ale eorum quatuor ac facies , dignitatem numeri huius abunde commendant: et ideo [h 1Kb] uirtutes iste que tantum continent perfectionis in numero, sollicite considerare debemus, quantam sanctitatem conferant animo Christiano, et quam nichil perfectionis [i 1Kb] usquam sit, quod in istis uirtutibus non sit. Nam si facit temperantia temperantem, prudentia prudentem, iustitia iustum, fortitudo fortem; eo qui temperanter, iuste, et prudenter agit, ac fortiter,  nescio quid possit esse perfectius. Itaque difficile quidem est nobis nomina uirtutum, que ex illis quatuor, quas principales diximus, oriuntur, ostendere;  sed cum proprietates, et actus earum ceperint aperiri, ex ipsis [i 1Kb] affectionibus singularum, que uirtutes ex quibus exsistant, forsitan apparebit.

3. uerumtamen hoc imprimis nosse et tenere debemus, quod iste quatuor uirtutes, uel omnes que ex illis existunt, dona sint Dei; et quod nullus eas habet, habuit, aut habebit, nisi cui Deus, qui est omnium uirtutum proprietas et origo, contulerit. Quoniam quicunque, quocunque tempore, in quacunque gente in Deum credentes ex fide uixerunt, illius dono temperantes ac prudentes, iusti, [k 1Kb] ac fortes fieri utique potuerunt. Qui autem nescientes Deum, uel etiam blasphemantes, sine fide uixerunt, nichil earum uirtutum a Deo accipere, uel habere potuisse credendi sunt.



CAPUT XIX. De temperantie qualitate, uel opere.


1. Sed iam uideamus que sit proprietas singularum. Temperantia temperantem facit, abstinentem, parcum, sobrium, moderatum, pudicum, tacitum, [l 1Kb] serium, uerecundum. Hec uirtus [m 1Kb] si in animo habitat, libidines frenat, affectus temperat, desideria sancta multiplicat, uitiosa castigat, omnia intra nos confusa ordinat, [n 1Kb] ordinata corroborat, cogitationes prauas remouet, inserit sanctas, ignem libidinose uoluptatis exstinguit, animi teporem desiderio future remunerationis accendit, mentem placida tranquillitate componit, et [o 1Kb] totam semper ab omni uitiorum tempestate defendit. Temperantia intemperantiam  nostram ad [p 1Kb] honestum modum redigit in cibo ipso uel potu, ut contenti simus appositis: ne poscamus impudenter quod aut ille qui poscitur forte [q 1Kb] non habeat; aut alios quod desiderio nostro placet offendat, aut gule nostre intemperans appetitus appareat; nec iudicemus eos qui uolunt [r 1Kb] cibis, quos ipsi percipimus, abstinere; nec eis uerecundiam faciamus qui ea quibus ipsi abstinemus, forte percipiunt, et Deo gratias agunt: certi quod satis miserum sit aliquos de cibi uel potus perceptione damnare, aut nobis arrogare per abstinentiam sanctitatem.

2. Temperantie est quod reuerentiam senioribus exhibemus, equales germanitus honoramus, iunioribus gratiam [s 1Kb] paterne dilectionis impendimus;  quod prestamus loquenti seniori silentium, quod ipsius ad loquendum prestolamur imperium, quod non attollimus immoderatum in collocutionibus sonum,  quod [a 1Kb] risui prorumpere non permittimus in cachinnum, quod nulli detrahimus, nec [b 1Kb] detrahentes equanimiter sustinemus: scientes, quod tam illi qui detrahunt quam illi qui detrahentibus acquiescunt, uanitatis morbo corrupti sunt; [c 1Kb] qui ad hoc alios uiles uideri uolunt, ut se commendent eorum comparatione quos carpunt, et uideantur ea uitia non habere, que malitiose in aliis reprehendunt, quod malum temperantia tollit; cui qui seruire uoluerit, non quod reprehendat in fratribus, sed unde Deum laudet attendit. Ac per hoc ipsius temperantie est, quod non solum temperantes in omnium membrorum officiis sumus, sed etiam quod omnia libenter, que nos moderatos ac sobrios faciunt, obseruamus. Sed de temperantia hec dicta sufficiant, [d 1Kb] ut et de fortitudine  disseramus.



CAPUT XX. Quales esse debeant quos animi fortitudo nobilitat.

1. Animi fortitudo ea debet intelligi que non solum diuersis pulsata molestiis inconcussa permaneat, sed etiam nullis uoluptatum illecebris resoluta succumbat. Alioquin si impetus quidem malorum seuientium frangat, si calamitatibus quibuslibet impactis [e 1Kb] obsistat, si inter iniuriarum seua, inter procellas angentium pressurarum, inter inimicitias ac damna presentia, atque multimodas persecutiones infatigata persistat, et tamen de ipsa se aduersariorum sustinentia iactet, nec de dono Dei, [f 1Kb] quo illustratur, exsultet, sed carnaliter se de uulgi fauore, quo predicatur, oblectet; plusque gaudeat ex eo quod  laudatur, quam ex eo quod habet unde laudetur; et per hoc humanam laudem diuinis [g 1Kb] muneribus anteponat: quis dubitet hanc animi intentionem uirtutem dici non posse? Que si uirtus esset, fortiter etiam blandimentis talibus repugnaret; nec acquiesceret mollibus que, adiuuante Domino, dura queque uel aspera superasset. Quosdam namque insuperabiles asperis passionibus facit mundi cupiditas: in quibus non patientia laudanda est, sed [h 1Kb] miranda duritia.

2. Eos uero quos ad tolerantiam passionum fortes Dei caritas reddit, nulla delectatio carnis, [i 1Kb] nulla uoluptas male blanda corrumpit. [i 1Kb] Quoniam si non quid, sed propter quid patiamur, plurimum refert: non in eis est patientia qui equanimiter patiuntur  angentia, sed in eis tantum quos fortiter facit sustinere iustitia. Denique Dominus non ait, [k 1Kb] Beati qui persecutionem patiuntur , et tacuit; sed adiecit, propter iustitiam: ut euidenter ostenderet quod patientiam ueram non facit pena, sed causa; et ideo beatitudinem non persecutionem patientibus, sed propter iustitiam patientibus repromisit. Quod si ita est, superandorum [l 1Kb] malorum sustinentia, tunc est uera patientia, si fuerit iusta: et in eis iusta est patientia quorum nec doloribus, nec uoluptatibus [m 1Kb] cedit mentis inuicte constantia. Sed hec animi fortitudo ab illo est nobis cui cum propheta [n 1Kb] cantamus: Fortitudo mea, et [o 1Kb] laus mea Dominus, et factus est mihi in salutem . Fortitudo nostra est [p 1Kb] , quia ita nos contra omnia uitia inuicta  protectione corroborat, ut animum nostrum [q 1Kb] nec blanda dissoluant, nec aduersa deiiciant; et tunc laus nostra Dominus fit, si non nos de muneribus Dei, sed diuina in nobis cupiamus munera predicari. Nec illi suam possunt iactare uirtutem, quibus Dominus factus est in salutem.

3. Is ergo [r 1Kb] cui Dominus est animi fortitudo, nullis carnalibus desideriis cedat, nullis uoluptatibus acquiescat, ambitionem ac popularem gloriam uincat. Non eum pecunie amor addicat [s 1Kb] , non acerbitas [t 1Kb] passionum damnorumque subiiciat. Sit illi Deus laus tota, perfecta gloria [u 1Kb] , delectatio pura, spes certa, securitas firma, possibilitas sana, sanitas incorrupta: ut ei quidquid carnalibus placet, in hoc mundo displiceat; quidquid pretiosum uidetur esse,  uilescat; quidquid nitidum, futurorum [u 1Kb] contemplatione sordescat; nec ab his que iam [x 1Kb] per gratiam Dei elisit, se patiatur elidi: quia et turpius uidetur [y 1Kb] animum ab his uitiis uinci que uicerat: et nichil ei [z 1Kb] prodest aliqua superasse, si alicui quod neglexerit superare [aa 1Kb] subiaceat: quando non ille fortis haberi soleat qui in adeundis laboribus periculisque claruerit, aut [bb 1Kb] frenandis uoluptatibus ac domandis institerit; sed ille magnus et sublimis, ille potens atque dignus fortitudinis appellatione censendus est, qui nichil sibi uitii rebellare, aut dominari permiserit: [cc 1Kb] modo absit [dd 1Kb] ignauia, ne nos id desperemus posse quod possumus; absit presumptio uitiosa, ne nobis hoc quod per Dei gratiam possumus ascribamus.  Quia siue de munere Dei, quo fortes efficimur, desperemus; siue nos de nostra possibilitate iactemus, idonei ad resistendum uitiis esse non possumus. Et utique animi fortitudo tam desperandi ignauiam debet excutere quam iactantie contraire.



CAPUT XXI. De iustitia, uel fide, que ex ipsa procedit.

Hactenus de uirtute cui nomen est fortitudo [a 1Kb] disputauimus. uideamus iam quid [b 1Kb] etiam iustitia nobis afferat in hac uita presidii, et qualiter ipsa quoque in eorum pectoribus qui se illi [c 1Kb] tradiderint, nullis uitiorum ualeat impugnationibus superari. Fides enim, que est iustitie fundamentum, quam nulla bona opera precedunt [d 1Kb] , et ex qua omnia bona procedunt, ipsa nos a peccatis omnibus purgat, mentes  nostras illuminat, Deo [e 1Kb] conciliat, et cunctis participibus nature nostre consociat; spem nobis future remunerationis inspirat, auget in nobis uirtutes sanctas, ac nos in earum possessione confirmat.



CAPUT XXII. De equitate; quod ad eamdem pertineat humane societatis utilitas.

Ex iustitia manat et equitas, que nos facit ut omnium necessitates hominum nostras esse dicamus, nec nobis tantum, sed etiam generi humano [f 1Kb] nos natos esse credamus; et quidquid cuilibet homini nocere potest, [g 1Kb] tanquam si nobis noceat, euitemus: quia [h 1Kb] qui homines sumus, nichil humani a nobis alienum putare debemus. Siquidem bellarum est [i 1Kb] sibi uiuere, nec suas utilitates in commune conferre.  A quibus non solum mentis prerogatiua, sed etiam seruata iuris [i 1Kb] equalitate distamus, si nos in [k 1Kb] omnium commodis uel incommodis cogitantes, sicut nostris utilitatibus, ita omnium sociorum [l 1Kb] nature nostre uiuamus. [m 1Kb] Deinde si inuicem persequi, lacerare, uel perdere, ferarum est proprium, quis dubitet excellentie humane competere, ut se alterutrum iuuent, instruant, edificent, et utilitatem communem tanquam propriam curent? Unde datur intelligi quod qui  opprimendis [n 1Kb] ac decipiendis hominibus [o 1Kb] homines nati persistunt, in mores ferinos, [p 1Kb] non nature, sed uite mutatione degenerent.



CAPUT XXIII. Quod duo sint iniustitie genera.

1. Duo sunt iniustitie genera: unum [q 1Kb] quo iniurias irrogamus, alterum quo [r 1Kb] ab aliis irrogatas, cum possumus, propulsare negligimus. Quodam modo enim nos opprimimus quando oppressos cum defendere [s 1Kb] possumus, ab oppressione contemnimus. Nec mihi aliquid prodest, quod non circumuenio aliquem, neque decipio, si [t 1Kb] decipi, aut circumueniri permitto. Hoc idem de peccatis [u 1Kb] licet intelligi: quia si peccantem uideo, et non solum non arguo, sed etiam [u 1Kb] ei peccanti consentio, participem me damnationis eius  efficio; et in omnibus peccantibus pecco, quando eos quos scio peccasse siue peccare, quadam crudelis animi malignitate non increpo

2. Nec uero audiendi sunt illi qui se dicunt propterea delinquentes [x 1Kb] obiurgare non posse, ne eos qui [y 1Kb] se emendare noluerint, sibi faciant inimicos. Qui dum parcunt eorum uoluntati, saluti non parcunt. [z 1Kb] At si non ex iactantia, sed ex misericordia, et cum quadam pietate compatientis animi castigemus, [aa 1Kb] et illi nos sentiant non minus peccatis suis moueri quam nostris; aut in bonum statum reformati, nobiscum Deo [bb 1Kb] gratias agunt; aut si eos in peccato tenet adhuc peccandi dulcedo, et [cc 1Kb] salutem suam nobis cure esse cernentes, malum reddere pro bono uoluerint; [dd 1Kb] malle debemus eorum inimicitias,  qui noluerint emendari, contrahere, quam Dei offensam, dum peccantes palpamus, incurrere. Sed de his quoniam in libro secundo  plura iam diximus, reliquas iustitie partes, ut cepimus, exsequamur.



CAPUT XXIu. De liberalitate; et qualiter beneficentie opus debeat exerceri.

1. De iustitie [ee 1Kb] adhuc fonte procedunt liberalitas,  beneficentia, caritas et cetera eiusmodi, quibus multipliciter iuuari homines possunt. Liberalitas [a 1Kb] est que etiam in eos qui nichil indigere uidentur, exuberat; in qua liberalitate rei familiaris ponitur amplitudo. Beneficentie multa sunt opera, quibus necessitati laborantium misericorditer subuenitur, et de terreno censu regni celestis hereditas comparatur, si modo absque ulla ostentatione opus beneficentie fiat, nec nos ad misericordiam faciendam turpis amor glorie popularis impellat. Inuenti sunt quidam qui diuersis quidem diuersorum necessitatibus subuenirent; sed aut appetitu comparande opinionis impulsi, aut carnali pietate commoti, aut spe recipiendi quod darent, aut reddendi quod accepissent necessitate [b 1Kb] constricti.

 2. Sunt alii quos ad largiendum aliquid in pauperes sola mouet uersuta cupiditas; qui [c 1Kb] ad hoc aliqua erogant, ut hic maiora recipiant; et quidquid eis uelut pauperum [d 1Kb] pastoribus datum fuerit [e 1Kb] erogandum, esurientibus illis pro quibus sustentandis accipiunt, totum, aut prope totum quod acceperint, in suas uoluptates expendunt: et, quod est deterius, inter munificos ac misericordes haberi, uel etiam pre illis predicari turpiter concupiscunt. Ab his omnibus, et horum similibus, longe diuersi sunt [f 1Kb] illi qui non se in operibus suis, sed Deum cupiunt predicari; quos ad opus bonum spes future remunerationis adducit; et ipsum solum uolunt habere sui operis testem, a quo se recepturos credunt tota fidei firmitate mercedem.



CAPUT XXu. De differentia amorum, et quantum ab eis differat perfecta dilectio.


Itaque iam de caritate, unde plura in hoc libro supra disserui, quia locus exigit, hic quoque pauca perstringam. Tacco de carnali amore qui incipiens a coniugio manat in filios, quia talem amorem cum pecoribus habemus, bestiisque communem. Propinquorum [g 1Kb] etiam pretereo, quia et ipse adhuc ad carnem pertinere uidetur et sanguinem. Nec de illo aliquid dico, quo etsi amicos amamus, tamen etiam [h 1Kb] ipse refertur ad aliquod commodum temporale. Non quod hi amores honesti non sint, cum sint omnibus naturales; sed quod his omnibus [i 1Kb] sit ille  incomparabili diuersitate prestantior, quo Deum gratis diligimus, et amicum. Ceterum qui amicum propter commodum quodlibet amat, non amicum conuincitur amare, sed commodum. Et utique qui aliquem propter rem temporalem quamlibet amauerit, cum res ipsa [i 1Kb] utpote temporalis desierit esse, amare cessabit. Qui autem diligit propter Deum, sicut Deus eternus [k 1Kb] est, ita in eternum ipsa amici dilectio permanebit. Et ideo Deus, [l 1Kb] quo nichil est maius aut melius propter quod diligatur, propter seipsum perfecte diligitur. Si uero saltem propter [m 1Kb] illa que prestat amatur, non utique gratis amatur: quia iam illud propter quod diligitur, ei, quod dictu quoque nefas est, antefertur. Ipse quippe est omnibus amatoribus suis uita beata, ac salus eterna, et  regnum, gaudiumque perpetuum. Hec accipient qui Deum diligunt, quia solus erit illis omnia, quando ipse fuerit in omnibus omnia.



CAPUT XXuI. Quid sit sua cuique tribuere.

Quapropter si in hac uita iustitiam conamur implere, cuius iustitie opus est proprium sua cuique tribuere, Deo nos, a quo sumus facti, reddamus: nec dominari nobis ea quibus sumus naturaliter prepositi permittamus. Dominetur uitiis ratio, subiiciatur corpus animo, animus Deo, et impleta est [n 1Kb] hominis tota perfectio. Ac per hoc, et nos iustitie facti participes, sua cuique tribuimus, si inferiora melioribus, et uirtutibus carnalia oblectamenta subdamus;  [o 1Kb] et sicut uiuentia uita carentibus, sensibilia uiuentibus, intellectualia sensibilibus, immortalia mortalibus, ratiocinando preponimus, ita bene uiuendo uoluptuosis utilia, utilibus honesta, honestis sancta, [p 1Kb] sanctis perfecta omnia preferamus. uerumtamen nec corpus spiritui, nec appetitus obtemperare poterit rationi, nisi Deus, qui ipsum spiritum creauit et corpus, delectatus cogitationibus nostris, requiescat in nobis, ac tanquam uerus agricola in agro suo, [q 1Kb] corde nostro proficiat: [r 1Kb] ut quidquid in eo fides plantat, deuotio rigat, ipse ad incrementum consummate maturitatis adducat; atque ita nobis uoluntarie sibi subiectis desideria mala subiiciat, ut ex ipsis actibus nostris, qui sit habitator noster, et cuius in nobis [s 1Kb] fiat uoluntas, appareat.



CAPUT XXuII. Quod actualem uitam tres uirtutes, id est temperantia, fortitudo, iustitiaque consumment; et prudentia, que est quarta uirtus, menti cognitionem rerum latentium prestet.


Hic est ordo nature atque iustitie, quem [a 1Kb] qui tenere uoluerit et obseruare, perfectionem uite actualis implebit. Cui actuali uite tres ille uirtutes  proficiunt. Siquidem temperantia, et animi fortitudo, atque iustitia spiritalis est actio, sine qua nichil omnino ualet illa que ad prudentiam uidetur pertinere cognitio. Quia nichil nobis proderit implenda didicisse, nisi ea que didicimus, studeamus implere. Ergo uis [c 1Kb] animi, que in appetitum rationemque diuiditur,  ad perfectionem bone actionis implendam, cognitionemque rerum latentium consequendam, his quatuor uirtutibus, unde [d 1Kb] etiam iam diu disseruimus, adiuuatur. [e 1Kb] Quarum tribus, temperantia scilicet, et animi fortitudine, atque iustitia informatur ipse appetitus ut actio fiat; prudentia uero rationem, que est acies mentis, illuminat: ut et ratio appetitum [f 1Kb] gubernet, et rationi appetitus obtemperet. Nam uirtus omnis  tribus in rebus [g 1Kb] fere uersatur: quarum una est in perspiciendo, quid in [h 1Kb] quaque re uerum, sincerumque sit, quod prudentie munus est proprium, [i 1Kb] de quo loco suo uidebimus; altera, que animi perturbatos affectus, quos Greci dicunt [i 5Kb] cercet ac temperat, ut omnes appetitiones, quas illi [k 1Kb] uocant, rationi obedientes  efficiat; tertia ut his quibus [l 1Kb] congregamur, uti uelimus [m 1Kb] ad eorum salutis et nostre plenitudinem capiendam. Que omnia ad reliquarum trium uirtutum pertinere uidentur officium: quibus temperantia et fortitudo plurimum ualent in cercendis animi perturbationibus ac frenandis, [n 1Kb] quas perturbationes nonnulli passiones, alii egritudines uocant. Quibus modificatis, et quadam temperantie ac fortitudinis lege compositis, omnes uirtutes in homine suo creatori subiecto sine ullis uitiorum contradictionibus regnant.



CAPUT XXuIII. De sociali uirtute; et quod non recte faciant qui, cum possint, nichil humane societati proficiunt.

1. Iustitia uero qua fiunt iusti, qui eam fuerint  operati, socialis quedam uirtus accipitur, eo quod ipsa beneficiis [o 1Kb] que aliis prestat augetur. Quis enim non eo ipso proficit, quo proficere alium cupit? Quis non misericordem sibi Deum facit, qui misericors erga laborantes uel errantes exstiterit? Aut quomodo non augebit in se omnia bona sua, [p 1Kb] qui ea non solum non inuidet habentibus, sed etiam non habentibus, in quantum potest diuinitus inspiratus impertit? Ex quo uidendum est utrum iuste faciant [q 1Kb] illi qui se remouentes ab occupationibus cunctis, ac studiis spiritualibus offerentes, nichil humane societati proficiunt; et desideria sua commodis [r 1Kb] omnium preferentes, utilitatem communem desiderate uacationis electione contemnunt. Cum profecto laborantibus opem ferre nolle, cum [s 1Kb] possis, et communi bono  posthabito, otiosa quiete frui [t 1Kb] uelle, nichil habeat equitatis. Cui equitati qui seruiunt, omnes omnium bono uiuunt, [u 1Kb] ac uelut sibi inuicem nati, salutem mutuam tuentur ac diligunt. Ac per hoc, contra iustitiam faciunt hi qui merito sue conuersationis uel eruditionis electi, otiosum studium fructuose utilitati regende multitudinis anteponunt; et cum [u 1Kb] possint laboranti Ecclesie subuenire, operose administrationis laborem, fruende quietis contemplatione refugiunt.

2. Sed quoniam sunt multi qui se impares tante sarcine norunt, tales iuste se, etiam quesiti, non offerunt: ne uideantur non ecclesiasticos labores uelle suscipere, sed honores [x 1Kb] ambire, cum dignitas ecclesiastica nec ambienda sit nec uitanda. Qui uero  preesse et prodesse populis possunt, si quesiti non fuerint, iuste seipsos percipiende sapientie studiis tradunt. uerumtamen si et illi qui lucris per se proficientium crescunt, et isti qui in se ipsis sub Deo suo sapientie spiritalis perceptione proficiunt, in proposito suo permaneant; itineribus quidem diuersis incedunt, sed ad unam patriam tendunt, et ad unum regnum disparibus [y 1Kb] militantes officiis, Christo Rege omnium uocante, perueniunt. Quis enim nescit quod sicut [z 1Kb] otium studiosum ineffabilem suauitatem sapientie celestis infundit a carnalibus otioso; ita spiritalis occupatio laborum sanctorum multiplices [aa 1Kb] afferat fructus humane societatis utilitatibus occupato? In ipsis quoque studiis spiritalibus quantum possint ecclesiastici uiri proficere, quis sufficienter  enumeret: cum et inferiores docendo, seipsos exerceant, et conferendo cum equaliter eruditis, cautiores in pluribus fiant; et ab eruditioribus audiendo, male sibi persuasa deponant, recta firmius teneant, occulta cognoscant, et confirmentur in eis quorum [a 1Kb] dubiis fluctuabant? Sed quoniam disputationis ordo deposcit ut etiam de prudentia, que principalis uirtus quarta ponitur, pauca dicamus, de iustitia sufficiant ista que diximus.



CAPUT XXIX. Quod de prudentie ac sapientie fonte cognitionem omnium rerum bibant, qui percipiende scientie feruenter inuigilant.

1. Prudentiam et sapientiam plerique in indagatione ueri, et inuentione constituunt. Credo propterea  quod nec sapiens [b 1Kb] rite dici possit, cui [c 1Kb] prudentia; nec prudens, cui sapientia desit. Quapropter si nichil aliud prudentie ac sapientie munus accipitur, nisi inquisitio et comprehensio ueritatis; qui ueritatem prudenter querere, et sapienter inuenire [d 1Kb] potuerit, is prudens, is sapiens iure uocabitur. Hoc idcirco premiserim, ut quidquid de prudentia fuerit disputatum, id totum etiam de sapientia dictum possit intelligi. Quia ita sibi he due uirtutes implicate sunt et unite, [e 1Kb] et ita quelibet earum sine altera non potest esse; ut nec imprudens [f 1Kb] sapientia, nec insipiens possit dici prudentia. Si ergo tota humane uite perfectio in actione et cognitione consistit: sicut [g 1Kb] impleri actionem temperantie, ac fortitudinis, iustitie consummatione probauimus; ita cognitionem rerum  prouenire consecutione prudentie comprobemus.

2. Cognitio rerum que de prudentie [h 1Kb] ac sapientie procedit fonte, [i 1Kb] spiritales omnes a carnalibus uitiis defecatos illustrat; et ab omni delectatione noxie curiositatis auersos, desiderio contemplande [i 1Kb] uirtutis inflammat: ut humanarum rerum diuinarumque scientiam consecuti, prudentes ac sapientes ueraciter fiant, prospiciant imminentia mala simul et caueant, nec putent ulla esse mala, nisi ea que malos [k 1Kb] efficiant; nec eis ulle perturbationes, uelut  ignaris earum, modestie aliquid, aut tranquillitatis excutiant; inter fallentia et solida bona discernant; nichil in hoc mundo casu aut iniuste, sed omnia, Deo uolente [l 1Kb] ac permittente, fieri prudenter accipiant; aliter intelligentes aut doceant sapienter, aut arguant; dolores uarios ac diuersas infirmitates que mortaliter uiuentes affligunt, non semper peccatis precedentibus sequi; sed plerumque ex ipsa conditione mortalitatis [m 1Kb] accidere corruptibiliter natis intelligant; et [n 1Kb] scientes se non damnari aduersis [o 1Kb] presentibus, sed probari, ex ipsa tolerantia passionum occasionem comparande sibi patientie uiriliter agentes arripiant; nec ipsi aliis noceant, nec sibi [p 1Kb] nocere permittant.

3. Tales Dominus in Euangelio fieri [q 1Kb] precepit, dicens: Estote prudentes sicut serpentes, et simplices  sicut columbe : quia nec simplices circumuenire aliquos possunt, nec prudentes se circumueniri permittunt. Ceterum si in contractu quolibet, siue in colloquio, uel in alia quaque re, se decipi quisque non sinat, et alium tamen ipse decipiat; iste non habet prudentiam, que salutis magis quam perditionis est causa, sed simulat. Quoniam quidem [r 1Kb] hoc uirtus a uitio distat, quod illud corrumpit sana, hec sanat uitii accessione corrupta: ac sic, aut omnibus [s 1Kb] quibus potest, prodesse festinat ueraciter prudens, ut eius meritis omnium qui per eum Deo acquiruntur, fructus accrescat; aut si cogitat de perditione cuiuspiam, uel de casu pereuntis exsultat, necesse est ut prius pereat ipse quam alium perdat, et ab ipso ea perditio, qua perire alium cupit, incipiat.



CAPUT XXX. Quod prudentes nec aliis noceant, nec sibi noceri permittant; et quod eis ibi sit sine admixtione alicuius erroris consummata prudentia, ubi erit sine ullo peccato uita perfecta.


1. Hi [t 1Kb] ergo qui prudentie [u 1Kb] participatione prudentes effecti, Deo suo non pedibus, sed sanctis moribus appropinquant, ex ea parte qua sunt Dei dono prudentes, [u 1Kb] nec suo perire possunt, nec alieno peccato; ex eo autem quod necdum ita est eorum perfecta  prudentia, sicut in illa uita erit, ubi perfecte uiuentibus ullus error obrepere [a 1Kb] omnino non poterit; etiam prudentes aliquoties peccatis fallentibus acquiescunt; non uoluntate deprauati, sed humano errore, ut homines, lapsi; nec adhuc tota prudentie ac sapientie [b 1Kb] perceptione perfecti; sicut ibi erunt, ubi nec ignorare aliquid, nec peccare iam poterunt.

2. Hic uero, si potuisset a peccato recte factum perfecte discerni, [c 1Kb] nunquam ab occultis suis oraret ille mundari qui ait: Ab occultis meis munda me, Domine, et ab alienis parce seruo tuo . Quibus uerbis satis ostendit quod illi quoque qui sancte [d 1Kb] per donum sancti Spiritus uiuunt, tamen propter [e 1Kb] aliquas infirmitates [f 1Kb] humanas quas [g 1Kb] trahunt, siue  scientes, siue nescientes, [h 1Kb] aliquoties aut suo peccato cedunt, aut alieno consentiunt. In hac [i 1Kb] igitur uita, ubi aut uoluntate, aut errore, aut infirmitate peccatur, quicunque diuinitus adiuti uoluntate non peccant, utique irreprehensibiliter uiuunt. Sed quia potest eos error aut infirmitas peccatis inuoluere, ab illo se illuminari fideliter [i 1Kb] postulent et sanari, cui exsultans ille clamabat in Spiritu, dicens: Dominus illuminatio mea, et salus mea, quem [k 1Kb] timebo ? ut cum illuminatio, per donum [l 1Kb] prudentie ac sapientie collata detraxerit cecitatem, et sanauerit per gratiam Dei salus [m 1Kb] refusa languorem, tunc mens illuminata diuinitus et sanata, nec in eis que cauenda uel appetenda sunt, humano decipiatur errore, ut aut pro ueris falsa defendat, aut pro falsis uera [n 1Kb] reiiciat;  et sine ullo infirmitatis obstaculo bonum quod elegerit implere preualeat.

3. Sed alia est salus huius uite qua mortaliter uiuitur, alia illius ubi mortale nostrum immortalitate donabitur; et aliter salui facti sumus in spe, aliter salui erimus in re. Hic ita salui facti sumus, ut adhuc perire possimus; ibi quicunque saluus [o 1Kb] fuerit, perire ultra non poterit; ac per hoc, scientia que cognitionem rerum nobis in huius seculi nocte uiuentibus prestat, plenitudini future collata, pars scientie est credenda, non tota. Propter quod dicit sanctus [p 1Kb] Apostolus: Ex parte enim scimus, et ex parte prophetamus; cum autem uenerit quod perfectum est, euacuabitur  quod ex parte est . [q 1Kb] Hic euacuari asserit, consummari: quoniam quidem pars scientie [r 1Kb] que est perficienda, perfectis non euacuanda est, sed implenda. Proinde ubi erit omnium fidelium catholicorum salus plena, corruptibilitas nulla, et immortalitas beata, ibi erit prudentie [s 1Kb] ac sapientie perfectio uera, et rerum omnium cognitio tota, quando scientia ad perfectum fuerit partis euacuatione perducta.



CAPUT XXXI. De affectionibus quatuor: quod inter uitia numerari non debeant, si earum usus ex bona uoluntate procedat.

1. uideamus nunc quid diligentia disputationis inueniat etiam de quatuor affectionibus quas uitia  esse stultitia sapientium mundi huius existimat. [t 1Kb] Nam si timere, ac dolere, cupere, uel letari omnino non possent nisi peccatores aut perditi, recte non affectus aliqui possent dici, sed morbi. At cum [u 1Kb] tales animorum motus inueniantur in sanctis apostolis et prophetis, quis ita desipiat, [u 1Kb] ut eos uitia credat, ex quibus Deo placuerunt illi qui uitiis plus quam ceteri homines restiterunt? Itaque Paulus apostolus de timore sic loquitur: Timeo autem ne, sicut serpens seduxit Euam sua astutia, sic et uestri sensus corrumpantur a castitate, que est in Christo . [x 1Kb] Item de cupiditate fiducialiter dicit: Cupio dissolui, et esse cum Christo . Sed et de tristitia, quam alii dolorem appellant, idem uas electionis et doctor gentium ait: Quia tristitia magna  mihi est, et continuus dolor cordi meo pro fratribus meis qui sunt cognati mei secundum carnem . [y 1Kb] Sed et de letitia ad Romanos scribens, cum dixisset, uestra [z 1Kb] obedientia [aa 1Kb] in omnem locum diuulgata est. Gaudeo, inquit, [bb 1Kb] de uobis. Sed uolo uos sapientes esse in bono, et simplices in malo . Hunc timorem uel dolorem, hanc cupiditatem, hoc gaudium qui reprehendere uoluerit, ipsum [cc 1Kb] reprehendit Apostolum, qui per tales affectiones non solum Deo placuit, sed etiam quosdam inter criminosos, quod essent [dd 1Kb] sine affectu, culpauit. Sed et propheta, dicendo: Letatus sum in his que dicta sunt mihi ; et ex persona Domini, Sustinui  qui [a 1Kb] simul mecum contristaretur, et non fuit , talem letitiam tristitiamque commendat. Cum uero alius dicit, Timor Domini expellit peccatum ; et, Concupiscentia sapientie perducit ad regnum ; non solum non reprehendit, sed etiam laudat spiritalis concupiscentie, [b 1Kb] et diuini timoris affectum.

2. Non ergo has affectiones habendo, sed eis male utendo delinquimus. Quia humanorum affectuum proprietas hominis indicat [c 1Kb] Creatorem; qualitas, [d 1Kb] bonam uel malam significat uoluntatem; ac sic, motus hi qui in [e 1Kb] hominibus affectiones sunt, iidem ipsi in bene utentibus uirtutes, et in male uiuentibus passiones, siue perturbationes, aut, ut quidam uolunt, egritudines fiunt. Nec audiendi sunt Stoici, qui eas  penitus [f 1Kb] cradicari posse, et debere contendunt: quoniam omnino nullus est sensus, ubi timendi, uel dolendi, cupiendi, siue gaudendi nullus inuenitur affectus. Denique quasi et ipsos peniteret sue sententie, excepta tristitia, quam cadere in sapientis animum negant, [g 1Kb] reliquos affectus [h 1Kb] , nominibus immutatis, inesse sapientibus dicunt: cautionem pro timore, pro letitia gaudium, et uoluntatem pro cupiditate ponentes. Quasi sapiens non timeat, sed caueat; et uelit, non cupiat; nec letetur in hac uita, sed gaudeat. Non autem credunt eius contristari animum, quod tristitia, que accidere solet ex [i 1Kb] commisso peccato, sapientem, quem putant nullum habere peccatum, stimulare non possit aliqua recordatione peccati. Quod esse uanissimum Dominus noster  secundum carnem natus ostendit, qui et tristis fuit, et fleuit ; nec tamen ea tristitia qua tristis fuit, ei ex [i 1Kb] peccatis suis accessit, qui sine peccato conceptus et natus, non solum non peccauit, sed etiam peccare non potuit.

3. Ut autem de suis quoque litteris istorum reuincantur ineptie qui putant sapientem contristari, uel dolore non posse, legant illud quod eorum doctissimus ait: »Nam omnino non dolere, non sine magna mercede contingit immanitatis in animo, stuporis in corpore . De timore autem quem illi ponunt in malo, Scriptura nostra loquitur, dicens: Timor Domini sanctus, [k 1Kb] permanens in seculum seculi . Sed  quod uere fatendum est, ab illo alio timore penali distinguitur de quo dicit Apostolus: Timor non est in caritate, sed perfecta caritas foras mittit timorem . Quia ille peccare uolentes deterret a malo, et inuitos tenet in bono; iste autem de quo dicit propheta, Qui sine timore est, non potest iustificari , magis incremento [l 1Kb] caritatis augetur; et aliter quis timet, ne malum quo puniatur incurrat; aliter, ne bonum quo delectatur amittat. Non igitur omnis timor haberi debet in uitio, sed ille tantum de quo scriptum est: Quia timor penam habet . Ceterum iste de quo dicitur, Timor Domini expellit peccatum; et, Qui sine timore est, non potest iustificari; et, Timor Domini sanctus, permanens in seculum seculi: non est inter uitia numerandus, sed  potius intelligendus est uitiis inimicus.

4. [m 1Kb] Iam illud quod dicunt, Boni uolunt, mali cupiunt; uel, Boni gaudent, mali letantur: quis sane mentis [n 1Kb] admittat? imo quis sana mente non redarguat? Cum et Scriptura nostra hominem male uoluntatis increpet dicens; Noli uelle mentiri omne mendacium ; et Tullius orator amplissimus cupiditatem ponat [o 1Kb] in bono, ubi dicit: Cupio, patres conscripti, me esse clementem ; et apud illos uirgilius  gaudium uituperet, dicens:

Hinc metuunt, cupiuntque, dolent, gaudentque.

Item cum in malum male [p 1Kb] mentis gaudia, et apud nos letitia ponatur [q 1Kb] in bonum, propheta dicente: Letamini in Domino, et exsultate iusti .

 5. Proinde omnes iusti et tota morum sanctitate perfecti, sine aliqua Stoicorum distinctione superflua, timent et cauent, uolunt et cupiunt, letantur et gaudent, contristantur et dolent, sed interest [r 1Kb] multum quid timeant aut caueant, uelint aut cupiant, unde letentur aut gaudeant, contristentur aut doleant. Metuunt hereditatem regni celestis amittere; cupiunt ad celestem patriam peruenire; dolent tentati, gaudent de [s 1Kb] tentationibus liberati: ac per hoc, recta mens [t 1Kb] rectos habet affectus, peruersa peruersos.

6. Sanctus Augustinus episcopus, acer ingenio, suauis eloquio, secularis litterature peritus, in ecclesiasticis laboribus operosus, in quotidianis disputationibus clarus, in omni sua actione [u 1Kb] compositus, in expositione [u 1Kb] fidei nostre catholicus, in questionibus  absoluendis acutus, in reuincendis hereticis circumspectus, et [a 1Kb] in explicandis Scripturis canonicis cautus; ipse ergo, quem in his libellis pro possibilitate secutus sum, hanc questionem, de qua agitur, hoc modo determinat, dicens: »Hi motus, hi affectus de amore [b 1Kb] boni, et de sancta caritate uenientes, si uitia uocanda sunt, sinamus ut ea que [c 1Kb] uere uitia sunt uirtutes uocentur. Sed cum rectam rationem [d 1Kb] sequantur iste affectiones, quando ut oportet adhibentur, quis eas tunc [e 1Kb] morbos et uitiosas passiones audeat dicere ?« Quas affectiones ut ex mortalitatis conditione nobis inesse monstraret, et huic uite necessarias, non future, post aliquanta idem doctor adiungit, et dicit: »Etiam cum rectas et secundum Deum [f 1Kb] habemus  has affectiones, huius uite sunt, non illius quam futuram speramus .«



CAPUT XXXII. Quod hi affectus, sine quibus in hac uita recte non uiuitur in illa futura beatitudine non sint, que nec timorem habitura est, nec dolorem.

Ac sic nisi ex conditione nostre infirmitatis nobis inessent affectus isti, nunquam plerumque dolendo, uel flendo eis [g 1Kb] cederemus inuiti. Sed idcirco eos huic necessarios uite sentimus, quia in hac mortalitate sine eis omnino recte non uiuimus. Quando si non timeat quisque uel caueat, ne aut ipse quandiu mortaliter [h 1Kb] uiuit, aut alius quem in Christo diligit, [i 1Kb] a fide sua deficiat; si nec de suo, nec de proximi sui peccato contristetur, nec doleat, de profectu letetur  aut gaudeat, si nichil boni uelit aut cupiat; non solum recte non uiuit, sed etiam sensum ipsius humanitatis amittit. In illa autem uita beata ad quam, consumpta omni corruptibilitate [i 1Kb] ac mortalitate, [k 1Kb] peruenient, quicunque ibi futuri sunt, [l 1Kb] ubi nec fletus ullus potest esse, nec gemitus: habebunt omnes sancti amorem perfectum, timorem nullum, et gaudium sempiternum. Ibi [m 1Kb] eis erit uoluntas recta, cupiditas nulla, quoniam fruendo celestibus bonis, ad que peruenire cupiebant, nichil eis deerit quod ulterius concupiscant, et in illa regione perpetue securitatis ac pacis perfecte beati, nec timoris stimulos passuri sunt, [n 1Kb] nec doloris. Sed timor ille, non quem caritas foras mittit, sed quem caritas nutrit, ideo fortassis in seculum seculi permanebit,  quia in seculum seculi permanebunt illa ad que timor ipse perduxerit.



CAPUT XXXIII. Qualiter uirtutes quatuor que dicte sunt principales, aut in presenti nos a peccato defendant, aut in eternum nobiscum sine ullo peccato permaneant.

1. Porro ille uirtutes quatuor de quibus pauca perstrinxi, [o 1Kb] etsi ibi erunt, longe tamen alio modo quam in hac uita sunt, ubi contra uitia sine intermissione confligunt, et pro ipso ancipiti dubie [p 1Kb] concertationis euentu, modo negligentes, qui sibi nolunt obedire, destituunt; modo ad alios, quibus displicent sua peccata, uel accedunt, [q 1Kb] Deo miserante, uel redeunt. Nam ibi etsi erit temperantia, non ut desideria mala uel uitia refrenet [r 1Kb] aut uincat; sed ut  eos, quos hic ab [s 1Kb] intemperantie impugnatione defendit, ibi perficiat: ut ex omni parte perfectis premii sui beata [t 1Kb] perceptio perfecte sufficiat.

2. [u 1Kb] Ibi erit et animi fortitudo; non ut aliqua mala propulset, aut equanimiter ferat, sed ut sine ullis malis beatos fortiter in eterno bono contineat. Ibi in omnibus perfectis erit perfecta iustitia, non ut inter uirtutes discernat et uitia, ubi nec ipsa erunt [u 1Kb] iam corpora uitiosa; sed ut perfectis premia tribuat sempiterna. Quod tunc fiet, quando omni concupiscentia carnali consumpta, nec aduersus carnem spiritus, nec caro aduersus spiritum concupiscet ; sed animus Deo subiectus, cum carne sibi subiecta in pace sempiterna regnabit, et Creatori suo in eternum feliciter adherebit. Iam prudentia, que hic  quoque habetur clara, ubi in enigmate quodam prudentes illuminat, qualis ibi erit, ubi [x 1Kb] ueritatem perfectis quos hic eius inquisitio delectabat, sine ullis figuris fallentibus demonstrabit: ut prudentie ac sapientie plenaria [y 1Kb] perceptione diuinitus illustrati, omnia illa que hic perfecte cupiebant nosse, nec poterant, sine ullo impedimento corruptionis ac mortalitatis agnoscant; et non solum creaturarum omnium [z 1Kb] rationes, sed etiam ipsam sui Creatoris eminentiam facie reuelata conspiciant?



CAPUT XXXIu. Ubi se de toto opere locutor excusat.

1. Itaque, si placet, huius quoque libelli iam terminus fiat: ne amplius iusto productus, non solum  de [a 1Kb] sui squalore, sed etiam de nimia prolixitate displiceat. Hoc sane [b 1Kb] omnes qui hec [c 1Kb] forte lecturi sunt, contestor, et obsecro, ut quidquid in rebus ipsis, que utcunque digeste sunt, [d 1Kb] reprehensione dignum inuenerint, uitio mee rusticitatis ascribant, et mihi dignanter indulgeant: qui dum [e 1Kb] studeo preceptum iubentis implere, etiam maiora uiribus meis presumpsi suscipere. Ea autem que secundum fidem catholicam dicta probauerint, deputent Deo, qui dat omnibus affluenter, et non improperat : et pro his omnibus, [f 1Kb] illi mecum gratias agant.

2. Ceterum de accuratione dictionis elucubrate non satago; nec mihi [g 1Kb] pudori est si disputatio mea, que forte probatur in rebus, aliquos uerborum inanium sectatores horrore incompte orationis offendat: quia quod ab homine doctore studendo non didici,  id exhibere loquendo non potui. Et tamen cum sententiarum uiuacitatem sermo ex industria cultus eneruet [h 1Kb] , et totam uim dictorum splendor elaboratus euacuet, quis non iudicet me [i 1Kb] affectationem compositionis debuisse contemnere, etiam si eam potuissem, uelut dicendi peritus, implere? Quapropter ea mihi uisa est compositio satis ornata, que conceptiones animi cum necessaria quadam perspicuitate proferret, non que illecebris aurium deseruiret. Ea est enim, nisi fallor, iudicata Latinitas, que breuiter et aperte, obseruata duntaxat usitatorum uerborum proprietate, res intelligendas enuntiat; non que [i 1Kb] uernantis eloquii uenustate atque amenitate luxuriat; et prudentibus uiris non placent phalerata. sed fortia: quando non res pro uerbis, sed pro rebus enuntiandis uerba sunt instituta.




EXEUNTE SAECULO QUINTO.
DUO ANONYMI AUCTORES.





BALUZII ADMONITIO IN LIBELLOS SEQUENTES.

 Que hic exhibeo opuscula suffecit mihi codex ms. bibliothece illustriss. capituli maioris Ecclesie Lucensis, quadratis, quas Longobardicas uocant, exaratus litteris, Caroli Magni euo descriptus, uti P. Mabillonius oculatus testis olim dum Luce esset agnouit; et ego in commentario de illo scripto et euulgato inter opuscula P. Calogera, tom. XLu, demonstraui. Publica luce digna censui, tum ex antiquitate sua, cum pariter quod aliquid continere iudicauerim aptum siue ad rerum ueritatem eruendam, siue ad erutam iam illustrandam atque confirmandam. Quam uero in usum ualere singula existimem in hac prefatione mea indicandum modo suscipio.

Principem locum dedi opusculo de Genealogia ueterum patriarcharum ac ceterorum usque ad Iesum Christum,  et a Iesu Christo usque ad S. Cyprianum, et ab illo ad tempora scriptoris. Scribebat uero ille in Africa sub Genserico. Quo in nomine emendandus uenit P. Mabillonius qui in suo Itinerario Italico hunc ipsum codicem, et ex eo opusculum indicans, ex postrema eius pagella, uetustate et affrictu pessime habita et fere deleta, aliquid exculpere nitens; legissetque expressum erici, nec ualens precedentes syllabas elicere, substituit in margine, ex coniectura, Theoderici. uerum Genserici seu, ut ibi scribitur, Geiserici legendum, tum litterarum uestigia diligentius ad lucem solemque explorata  demonstrant, cum etiam comfirmat nomen idem sepius recurrens, ubi integris litteris conseruatur. Quin et annum ipsum Genserici, quo ista scribebat auctor, diligenter signat, scilicet eiusdem regis 24. Quis iste Gensericus sit et quo anno ere uulgaris inceperit, inferius indagabo.

Hebraicum textum nec consuluisse auctorem, nec Hebraice peritum demonstrant nominum interpretationes Hebraico minime respondentes, sicut potissimum elucet in uoce Laminir a uulgata reddita aquas calidas, hic uero retinetur; et est uox in Septuaginta expressa, ubi tamen est non Laminir, ut hic, sed , ex quo resultat historicum nostrum uersionem potius Septuaginta, quam Hebreum textum consuluisse: in Hebreo enim est Haciemim. Quin et neque Septuaginta habuisse pre oculis censeo, cum uersionem illam  minus exacte retinuerit. uersionem igitur aliquam Latinam sequitur, cuiusmodi plures exstitisse ex Septuaginta desumptas S. Hieronymus admonuit. Idipsum etiam demonstrari potest ex supputatione annorum, in qua Septuaginta potius quam Hebreum textum sequitur; licet neque ipsis Grecis interpretibus constanter adheret, ut ex annorum supputatione satis apparet.

Cum igitur ex his constet uersionem aliquam Latinam anonymum hunc consuluisse, usui esse poterit illis qui de uulgata Latina hodie solliciti sunt.

 Dignum etiam animaduersione iudico, afferri hic nonnulla ex tertio libro Esdre, que facile digna erunt lectorum meditatione, tum ex antiquitate scriptoris, cum etiam quod intelligatur iam tunc uersio aliqua Latina libri huius exstitisse. Nescio insuper an alius sit uetustior auctor qui libri huius meminerit. Cum uero littere Artaxersis ex alia uersione, quam nunc exstet in nostris Bibliis, legantur, deduci hinc recte potest uersionem nouam huius libri quemadmodum et factum est de aliis S. Scripture libris, adornatam fuisse. Resultat etiam ex his omnibus interpretationem nominum Hebraicorum aliam tunc exstitisse, quam que a S. Hieronymo euulgata est. Nec facile credo hanc ipsam interpretationem ab ipsomet anonymo primitus inductam esse, sed accepisse ex sua Latina uersione, uel ab alio  quopiam antiquo, qui ex S. Hieronymo non profecit. Forte igitur idem S. Hieronymus nequaquam primus habendus est ex quo interpretationes iste Latinis innotuerint, licet hoc de se idem S. doctor affirmet in prefatione opusculi sui de Interpretatione nominum Hebraicorum.

Unde uero deducta sit chronologia illa, quam auctor noster sectatur, ignorare me penitus profiteor. Suspicabar ex Iulio Africano, ut pote eiusdem regionis scriptore; sed facta eorum que nobis supersunt de Iulio Africano cum hoc nostro collatione, reperi non satis inter se utrosque coherere, nisi forte discrimen hoc ex oscitantia scriptoris huius codicis prouenerit, que sane magna est ac prorsus incredibilis.

Ad lectoris palatum magis esset postrema opusculi huius  pagella in qua propius ad tempora sua auctor accedens, magis etiam credibilia et probanda obtulisset; at dolendum est protritam esse adeo pagellam illam senio et incuria antiquorum possessorum, ut uel littere prorsus delete sint, nec earum uestigiis remanentibus. Curaui diligenter labore et industria aliquid exculpere, ac peruici nonnulla, ut eruerem ea que hic a me representantur; nec sine fructu, nam ex frustulis hisce discimus qua potissimum die Donatistarum persecutio Carthagine occeperit; emendatur etiam data legis Honorii, cuius subscriptio in codice Theodosiano signatur »pridie idus Februarii;« hic enim habemus publicatam esse Rauenne ipsis Februarii calendis. Forte tamen lex a principe obsignata calendis Februarii, publice annuntiata est pridie idus eiusdem mensis. In hac ipsa  uero pagella chronologie ratio est accuratior, eaque non a die natali Domini, sed ab eius passione, ut plerumque ueteres ante Dionysium Exiguum, deducta est. Igitur a Domini passione, quam scriptores isti ueteres constituerunt sub duobus Geminis coss. anno ere uulgaris 29, et in Africa id moris erat solemne, ut ex sequenti opusculo planum fiet, cum a passione Domini annum, quo auctor scribebat, signet 434, annus quo hoc opusculum consignabatur litteris currebat ere nostre an. 463. Cum uero hunc ipsum illiget cum anno Genserici 24, facta rite deductione, agnoscimus Gensericum regnare cepisse anno ere uulgaris 439. Atqui ista non coherent epoche communius a chronologis recepte de initio Genserici qui primus Africam occupauit; hunc  enim regnum obtinuisse statuunt anno ere uulgaris 429. Nodum hunc nequaquam soluerimus, nisi Gensericum hunc statuerimus prioris illius Genserici successorem, et forte eumdem esse cum eo quem ueteres Hunnericum appellant Genserici filium et regni heredem. Cum hac chronologia conuenit auctor Africanus sequentis opusculi qui copulat annum 426 a passione cum anno Genserici 16, que sane duo dicta rite supputatione Genserici exordia retrahunt ad annum 439. Sunt itaque diligenter Genserici duo, pater filiusque, distinguendi, ne si unus admittatur confusio lectoribus inducatur.

Hinc de auctore secundi quod hic subiicio opusculi ac de tempore quo scribebat edocemur: chartis mandare sua dicit auctor eiusdem anno 16 regis Genserici,  qui est ere communis 455. Igitur eo tempore computus iste paschalis datus est, quo uix cessauerant Africanos inter et Romanos lites de anno paschali anni 444, contendentibus Romanis assignandum fuisse Pascha eius anni diei non. cal. Maii, Latinis uero diei uII cal. Aprilis. Qua de re legenda epistola S. Cyrilli Alexandrini ad S. Leonem, et premissa a Ballerinis eidem epistole, seu potius epistole fragmento admonitio. Huic ergo fragmento dilucidando plurimum fore ualiturum hunc paschalem computum, nunc primum a me, ut arbitror, uulgandum censeo. Ea occasione scripta utrinque plurima prodiisse uix dubito. Disceptatum est etiam de eodem cyclo paschali annorum 84, in quo alii errorem subodorati sunt; alii uero rationes nonnullas iniuerunt ut illum cum ueritate componerent.  Inter istos scriptores fuit Agriustas ille Thimidensis Afer cycli propugnator. Aduersus illum scripsit anonymus noster qui cyclum ita defendit, ut aliquid in illo erroris esse quod ipse emendat, agnouerit. Codex unde hoc desumpsi mendosissimus est, ex quo fit ut interdum nec sensus ipse scriptionis appareat. A correctione tamen abstinui, ne forte cogam lectores mea legere potius, quam que auctoris sunt. Grammatice leges nulle, uel fere nulle seruantur, ad quas tamen tunc illas redegi, cum nullum irrepere dubium poterat de mente auctoris. Demum pretereundum non iudico cycli annorum 84 auctorem, aliunde, ut opinor, ignotum, ex hoc primum opusculo in lucem prodire; fuisse enim Augustalem quemdam hic legimus. Usus igitur in eo fit cycli annorum 84, quem potissimum tunc temporis inualuisse  apud Latinos non latet eruditos.

Mentio in eo fit Hilariani cuiusdam ad quem directum fuisse auctor scribit tractatum de Ratione paschali editum a quodam Agriustia ciue municipii Thimidensium regiorum. Municipium istud situm erat in Mauritania Cesariensi, cum inter episcopos eius prouincie in collatione Carthaginensi legatur Securus episcopus Timidanensis. De Agriustia nichil quidquam legi. Hilarianus idem facile est cum Q. Iulio Hilariano qui, Cesario et Attico coss., nempe anno Christi 397, scripsit de Paschali Circulo libellum, quem e pluteis Taurinensibus extractum Pfaffius bibliothecarius Tubingensis Parisiis anno 1712 uulgauit, ac de hoc opusculo satis.





ANONYMI LIBELLUS DE GENEALOGIIS PATRIARCHARUM GENEALOGIAE TOTIUS BIBLIOTHECAE EX OMNIBUS LIBRIS COLLECTAE uETERIS NOuIQUE TESTAMENTI, IN QUIBUS PROPHETIAE CUM NOMINIBUS ET TEMPORA OMNIUM PROPHETARUM USQUE AD BEATISSIMUM CYPRIANUM DESIGNANTUR; ET AD NOSTRAM AETATEM QUID FUERIT GESTUM APERTISSIME MONSTRATUR: EX HISTORIIS COLLECTUM LEGALIUM MANDATORUM. 

 In principio homo primus unde in seculo apparuisse cognoscitur.

Audiamus: si natus est, habet genitores, si factus est, habet materiam, si prolatus est, habet authorem. Dei omnipotentis utique sapientia limum a terra sumens paterno imperio hominem facere cogitauit; et cum solitarius ac singularis ab ipso Domino factore et conditore suo uisus fuisset, os de costa eius sumens, mulierem illi adiutorium fecit, serpentis namque confecta uenenis per inuidiam diaboli mors introiuit in orbem terrarum, et regnare cepit ab Eua usque ad Mariam uirginem unitam Domini castitatem; sicut enim per mulierem nata est mors, ita et per mulierem nata est resurrectio mortuorum. Ipse est enim Adam qui cognouit mulierem suam Euam exclusus  de paradiso in terra Naid, et concepit et peperit Cain ex semine criminationis, luctus et uaporis, et adhuc adiecit parere, et peperit Abel fratrem eius, et factus est pastor ouium; Cain autem agricola. Et factum est post dies, attulit Cain cum esset iam etate legitimus, ex fructibus terre hostiam Deo, et Abel attulit ex primogenitu ouium suarum, et ex adipe illarum. Et respexit Dominus in Abel et in muneribus eius; in Cain autem et in hostiam eius non respexit, ut unum martyrii gloriam destinasset, alium uero homicidarum principem collocasset, eo quod ille diabolus, qui patres eorum de paradiso excluderat, necesse haberet, ut et filios eorum ad mortis periculum deduxisset. Tunc ingressus est in cor Cain, et dixit Cain ad fratrem suum: transeamus in campum. Et dum essent  in campo exurrexit Cain super Abel fratrem suum, et occidit eum. Et adiecit adhuc Adam cognoscere mulierem suam, et concepit et peperit ei filium loco Abel, qui dicitur Seth, cuius nomen lingua latina resurrectio dicitur, quia ab ipso resuscitauit Dominus semen iustum, a cuius progenie perueniemus usque ad Dominum nostrum Iesum Christum per generationes singulas sibi inuicem succedentium. Ipse est Seth qui genuit Aenas; Aenam enim lingua latina obliuiscens dicitur. De ipso natus est Chainan, cuius nomen appellatur natiuitas Dei. Nam ipse Chainan genuit Malelel, cuius nomen dicitur mutatio Dei. Et Malelel genuit Iaret, cuius nomen descensio dicitur. De ipso natus est Enoch, cuius nomen latina lingua  renouatio interpretatur, quia Deus per ipsum renouaturus est mundum in illis diebus quando Antichristus multam faciet uastationem; tunc ipse et Elias simul prophetabunt mille ducentis sexaginta diebus, et interficiet eos Antichristus ubi et Dominus eorum crucifixus est. Sed ne quis dicat quod in Hierosolymis crucifiguntur, ubi et Christus Dominus crucifixus est, hoc utique dicit ubi et Dominus eorum crucifixus est, idest in regno Romano. Nam ipse Enoch genuit Matusalam, qui Matusala latine interpretatur missus. De ipso natus est Lamech, cuius nomen per interpretationem bone mentis dicimus. Ipse est qui prophetauit de filio suo dicens hic nobis dabit requiem ab omnibus operibus nostris; nam ipse Ne idest requies appellatur.



Incipit origo Cain.

Transeamus ad originem Cain, et tunc ad generationem Ne reuertemur. Posteaquam enim Cain a Deo maledictus fuisset, ut nec quisquam eum occideret signum adeptus est malum, quod nunc si quis acceperit in fronte sua aut in manu dextera bibat ipse de uino ire Dei mixto in poculo ire eius et punietur in conspectu electorum Angelorum eius, nam nomen eius lingua latina in perpetuum crescens dicitur; idem enim hoc nomen acceperat, quoniam usque ad Christi aduentum filii Cain eius consortes occisuri essent christianos, uestigia Abel fratris eius sequentes. Igitur iste Cain genuit filium nomine Enos, qui Cain dum ex serpente nascitur Lothum generasse cognoscitur, tunc edificauit ciuitatem, et  posuit ei nomen filii Su . . . . nos; hec est ciuitas sanguinis, que et nunc effundit sanguinem Christianum; hec enim ciuitas in terra Naid fabricata cognoscitur, et uiua est. Ipsa terra interpretatur, que in fine usque Christianos persequitur, qui fideli uocabulo nominantur. Nam ipse Enos genuit Gedam. Ipse habuit murorum scientiam. De ipso natus est Malelel, cuius nomen interpretatur auditio fortis, et de Malelel natus est Matusalan, qui genuit Lamech illum, qui habuit uxores duas, una nomine Ada, que interpretatur testimoniata, alia nomine Sella que interpretatur adumbrans se ipsam. Ipse est Lamech qui dixit mulieribus suis: Audite uocem meam mulieres Lamech, et continete auribus uestris uerba mea,  quia uirum occidi inuulnerem et iuuenem in libore meo, uirum dicendo Christum Christianos dictos iuuenem autem populum esse a Iudeis Christum a paganis et hereticis christianum occidi, uel uti reum uersa uice uidemus  ut pro Abel Cain dicatur, qui pro Christi nomine laniatur. Et sequitur dicens quoniam septies uindicatus est de Cain, de Lamech autem septuagies septies; hinc eum apparet occidisse Cain, nam de muliere sua Adam genuit Hobel, qui est pater habitantium in tauernaculis, et alium nomine Iubal. Ipse est Iubal, qui ostendit psalterium et citharam. Nam de Sella natus est ei Thobel qui fuerat faber ferrarius et erarius, et soror eius fuit Nema. Ipsa est, que psallebat uoce non organo, per harum enim generationes increuit hominum multitudo,  quoadusque super eos aduenit orrenda cathago; et operuit eos cathaclysmus et disperdidit eos, quoniam miscuerant se filii Dei cum filiabus hominum, et non intenderunt preceptis eius, quia excecauerat eos malitia ipsorum, et non sperauerunt sibi interitum esse futurum.

Incipiunt generationes Ne. Redeamus igitur ad Ne, qui genuit ante diluuium filios tres, et sortiti sunt uxores, fuerunt enim in domo eius anime uIII. De eis meminisse dignatus est Apostolus dicens: octo anime salue facte sunt per aquam, sicut et uos modo baptisma saluos faciet. Fiunt igitur a protoplausto Adam usque ad Ne, idest usque ad generationem Sem filii eiusdem Ne anni duo milia centum quadraginta duo, et a generatione Sem usque ad cathaclysmum  idest ad generationem Arphaxat filii Sem, qui statim post cathaclysmum nascitur anno centesimo. Fiunt omnes anni duo milia ducenti XL duo. Cathaclysmus enim latina lingua secundum iudicium appellatur.

Incipiunt generationes Sem filii Ne. Ne autem genuit Sem, qui dicitur latine nomen, et sortitus est uxorem nomine Norea, de ipsa natus est Elam. Elam interpretatur seculum. Inde nati sunt Elamite, et frater eius secundus dicitur Assir, quem Nebrod gigans nepos patrui sui Cham de terra Sennar exclusit, idest de terra seruili. Tunc fugiens condidit Nineue et Roboth ciuitatem et Chalech et Dassen inter Nineue et Chalech. Hec est ciuitas illa magna eorum, quam Iona propheta per iter trium dierum circuiuit.  De ipso Assir Assiri nati sunt, qui in opitulationem uenerant Caldeis aduersus filios Isrel ad Hierusalem. Continetur autem eorum regio his modis ab India ad Malicum insulam adfirmat esse quindecies centena milia passus. Malicum uero scenio ducenta XX. quinque milia. Inde ad insulam Madano  confici ad apertum mare decem et octies centena et septuaginta quinque milia preter regiones humano generi inaccessas. Hoc Solinus adseruit, et adtingunt usque ad Aethiopiam per centum uiginti septem regiones satrapum. Hec sunt habitationes Persarum gentium et Medorum. Alius uero Arfaxat tertius filius Sem, qui dictus est Leo ueniens, quartus uero Lud qui dicitur nascens, quintus Aram qui dicitur altus. De ipso  Aram nati sunt filii quatuor. Primitiuus nomine Obs, qui dicitur chorus. Secundus El qui dicitur in perpetuum; El enim Deus dictus idest perpetuus. Tertius Gatera, qui dicitur exuperans, quartus uero Mosoch qui et sagittarius. Nam filius Sem sextus qui dicitur Chanaam interpretatur natiuitas Dei. Hi sunt sex filii Sem et Norea cum nepotibus suis. Nam Arphaxat filius Sem tertius qui dictus est Leo ueniens; ideo enim hoc nomen acceperat, quia ex ipso leo uerus futurus erat Dominus iehsu Christus. De ipso enim Arfaxat natus est Sala qui dicitur nuntius. Ex ipso Sala natus est Eber qui dicitur transflumen. Nam ipse Arfaxat filius Sem uixit annis centum sexaginta quinque et genuit Sala. Et uixit postquam genuit Sala annis quadringentis XXX. et genuit filios et filias,  et decessit quinta generatione.



Incipiunt generationes Cham filii Ne

Redeamus et ad Cham filium Ne, qui dictus est callidus, et sortitus est uxorem nomine Ause ex semine gigantum, qui genuit filium primitiuum nomine Chus. Hic obtinuit Aethiopiam contra Aegyptum, et de ipso nati sunt filii sex, et ista nomina eorum: primitiuus Saba interpretatur Tote et uenit inde Saba gens, de qua gente fuit illa regina Austri, que uenerat audire sapientiam Salomonis, secundus uero Euilad, qui dicitur parturiens, tertius Sabata, idest tolle tu; quartus Regina idest clamatus, huic erant filii duo, primitiuus Sabam, idest condemnatus, et secundus Iudas, idest confitetur. Quintus uero filius Chus Sabacatha  fuit nomen eius, idest ornatus. Sextus uero Nebrot, idest rebellans; hic est Nebrot gigans qui fuit uenator ante Dominum, inde nascuntur Chaldei.

Ipse est, qui exclusit Assyr filium Sem, idest filium patrui patris sui, et in eius terram edificauit Babylon, et Orech, et Archad, et Chalane intrinsecus in finibus Canaan. Sedet autem Babylonia in millibus sexaginta, muri eius alti pedibus ducenti et lati pedes LXX. et hoc Solinus asseruit qui totum describit ambitum mundi. Secundus autem filius Cham mestrem fuit nomen eius, idest totum molens. Hic obtinuit Aegyptum, huic nati erant filii sex, et ista nomina eorum; primitiuus Ludin idest sui negotii homo, secundus Emimegim, idest prophetatus est,  tertius Latisin, idest iracundus, quartus Neptabin idest inflatus, quintus Patrosin, idest crudus, sextus Caslonin, idest cornutus. De ipso Caslonin nati sunt Filistini et Chapterini. Tertius uero filius Cham Phut fuit nomen eius, idest perfectus, hic nusquam comparuit; quartus uero Chanan, idest adorans iniquitatem, nam ipsi Chanaan nati sunt filii undecim; primitiuus Sidona, idest exiuit in iudicium uenatrix. De isto nati sunt Sidonienses, unde fuit Iezabel, que colebat idolum Sidoniensium Baal, secundus uero Cettheus, idest peccans; tertius Iebuseus, idest confusus. Hic edificauit Hierusalem, propterea Iebus dicta est secundum nomen eius; quartus Amorreus, idest biliabundus; quintus Gergesseus, idest creditus;  sextus Euueus, idest coluber; septimus Aruceus, idest Scotomatus; octauus Asenneus, idest non est eius; nonus Azirius idest iracundus, decimus Samareus idest audiuit reum, undecimus Amattheus, idest delinquens. Hi sunt filii Chanaan undecim. Et post hoc disperse sunt tribus Chananeorum, et facte sunt fines Chananeorum a Sidone usque quo uenias a Gerara et Gaza, Ascalona, Azotu, et Geth, et usque quo uenias Sodoma, et Gomorra, Adama, et Seboin, et usque Laban, que dicitur Segor, ubi confugerat Loth et ad omnem terram Chanaan. Hi turrem edificauerant ex lateribus coctis, et bitumen eis fuerat pro luto. Et ibi confudit Deus linguas eorum, ut quod quis postulabat non hoc acciperet. Hoc temporibus Eber factum est, unde lingua hebrea dicta  est; secundum Hebreos.



Incipiunt generationes Iaphte filii Ne.

Tertius uero filius Ne nomine Iaphet, qui dilatio interpretatur. Huic erat uxor nomine Ruth, ex hac genuit primitiuum Gamer, idest mensuram. Huic erant filii tres, primitiuus nomine Agganaz, idest ignis ardens, secundus Rifat, idest uisio feruens, tertius Zhargam idest uberatio. Secundus uero filius Iafet Magog fuit nomen eius; hic obtinuit Pamphyliam. Tertius uero Madias, hic obtinuit Partiam. Quartus Lotham, hic obtinuit Greciam; hic est pater Syrorum Palestinorum, et de ipso nati sunt filii quatuor: primitiuus Elisa, idest ad me ueni. Secundus Tharsis, idest gladiator, hic edificauit ciuitatem nomine Tharso, secundum nomen suum, in qua uolebat fugere  Iona a facie Domini. Tertius Citi, idest calcabo te. Quartus Rodi, idest condemnatus. Ab his designate sunt insule gentium in terra illorum, et fecerunt sibi sermonem unusquisque in suo genere et in suis gentibus. Quintus filius Iafet Elisa dictus, idest ad me uenisti. Sextus Thober, idest uberans. Septimus Moise idest sagittarius. Octauus Thiras, idest lanciator. Hi Kartaginem obtinuerunt secundum auctoris dictum. Tyrii tenuere coloni. Kartago urbs antiqua fuit, utique Tyrorum. Hi sunt octo filii Iafeth, nepotes Ne. Ipsi obtinuerunt Pamphiliam, Parthiam et omnem Greciam, Rodiam et Citiam: inde Rodiciti, Mazianite cum Kartaginiensibus, et Tharsensibus.



Incipit rememoratio Sale nepotis Sem filii Ne.

 Redeamus ad Sala nepotem Sem filii Ne. Ipse est Sala qui uixit annis centum quinquaginta uII. et genuit Eber, et uixit postquam genuit Eber annis quadringentis XXX. et mortuus est: qui Eber uixit annis centum quadraginta quatuor, et genuit filios duos; primitiuum nomine Falech, idest partitus. Quare partitus? quia sub ipso diuisi sunt filii et nepotes Ne. Secundus uero filius Eber, Iecta dictus est, idest pusillus. Huic erant filii duodecim; primitiuus nomine Elmodam, idest agitatus; secundus Salef, idest alienatus; tertius Sarmoth, idest domus mortis; quartus Seruch, idest uisibilis; quintus Odorrem, idest satis altum; sextus Azer, idest leuis; septimus Declax, idest trans hic; octauus Abimelech, idest  nubilum; nonus Soba, idest tolle, ueni; decimus Ufer, idest lumen curationis; undecimus Euilath, idest ostende hoc; duodecimus Iobab, id est amans Deum. Hi sunt duodecim filii Iecthan. Et facta est commemoratio eorum a Masse usque quo uenias Gofer, a morte Salma. Et regnauit pro eo Saul ex Roboth ciuitate que est iuxta flumen. Mortuus est autem Saul, et regnauit pro eo Ballenon filius Agnobor. Mortuus est autem Ballenon et regnauit pro eo Arad filius Barad, et nomen ciuitatis eius Fogor; nomen est uxoris eius Metebel filia Matrab filii Mezob. Et hi duces eorum, Theman, Galla, Iephte, Telimas, Elas, Pynon, Genethz, Themna, Mazer, Magediel, Eram, Fazoin. Hi duces Edom in terra possessionis eorum. Hic est Esau qui dictus est Edom, propter  auiditatem esce, pro qua suos primatus amisit dum ederet lenticulam cum de frito coctam hoc nomen accepit. Hec est gens, que exclusit Chorreos.



Et hec est gens Chorreorum.

Septem enim fuerunt filii Ser Correi et nepotes XXII. et ista nomina eorum; primitiuus Lothan et filii eius Eman et Chorri. Secundus Sobal et filii eius sex, Golla, Manachacat, Geba, Sofan, et Onan. Hic est Onas, qui inuenit Laminir in eremo Elas cum pasceret iumenta Sebegon patris sui. Quartus Aunam, et filii eius duo, Deson et Elibathe. Filiorum autem Deson hec sunt nomina, quattuor. Emadan, Asban, Thasra, et Chorram, quartus Aran, et filii eius quattuor, Emadan, Asban, Thasra, et Chorram; sextus Asam, et filii eius quatuor, Balam, Zucam,  Iuscha et Iuschan; septimus Rison, et filii eius duo Oe et Arranh, hi sunt filii Seir Chorrei uII. et soror eorum Thamna, et nepotes XXII. Hec est gens Zozomin, quam disperdit Esau a facie sua de terra Seir, ut possideret eam, et facti sunt Gabaonite dum fugerent a facie eius hoc in Ihesum idest seruatus. Ii sunt quatuor filii Isachar. Filiorum autem Zabulon hec sunt nomina eorum, primitiuus Seder, idest doctus; secundus Allon, idest sempiternus; tertius Sem, idest nubilum. Hi tres filii Zabulon. et Dine filii non sunt nati. Filii autem Gad uII. hec sunt nomina eorum, Sofan, Anges, Saunis, Soban, et Ismelis et Ariolis, hi sunt septem filii Gad. Filii autem Aser hi sunt, et hec nomina eorum: primitiuus Semna, idest numeratus; secundus Sesua, idest petitus;  tertius Zieui, idest honor meus; quartus Baria, idest petens, et soror eius Sara, idest. Hi sunt filii Aser quatuor, et soror eorum. Filii autem Barie hi sunt duo, et hec nomina eorum: Chober, idest exsuperans; et secundus Melchiel, idest missus a Deo, hi duo filii Barie. Nam filiorum Ioseph ex Asenne ex filia Petefres hi sunt, et hec nomina eorum, Manasses, idest obliuio, et Efren qui dicitur Satus. Ex Manasse nati sunt Machir, idest uenditus, et Gaad, idest testimonium: inde natus est Susi, et de Sus natus est Gaddi, qui missus erat a Moyse ut Terram promissionis prospiceret. Et de Efren nati sunt Hisuthalan, idest dignitas Apostolica, et Thaan, idest nubilum; et de Suthalan natus est Edem, idest templum.  Hic genuit Ause, et Ause genuit Nauue, qui Ihesus appellatus est. Ossa autem Ioseph secum imposuerunt Filii Isrel ab Aegypto, idest de terra Sychem, et posuerunt ea in Sychimis in portiuncula agri, quam possedit Iacob ab Amorreis, qui inhabitabant Sychima agnis centum. Hoc in finem libri Ihesu Naue legimus, et dedit eam Ioseph in particulam, et unde possumus probare loci eius sepulturam, proferimus Genesen, et inueniemus, Iacob uenisse in alteram ciuitatem Sychimam, que est in terra Chanaan, cum uenisset de Mesopotamia Syrie, et induxit ante faciem ciuitatis et emit partem agri, in qua statuit tabernaculum suum ab Emmor patrem Sychen centum agnis, et statuit illic aram Deo, et inuocauit ipsum Deum Isrel. Ne quis dicat quod in eodem sepulchro  sepulti sunt Abraham, Isaac, Iacob et Sarra, liber nos geneseorum perdocet, sicut legimus scriptum: et sepelliuit Abraham Sarram uxorem suam in spelunca duplici que est contra Mambre. Hec est, Chebron in terra Chanaan, et proprius factus est ager, et possessio et spelunca, que in eo erat Abrahe in possessione sepulture a filiis Ceth, quod emit XL. didragma argenti ab Efron filium Saar Cettheo contra Hierico. Hec est sepultura eorum. Filii autem Beniamin hi sunt, et hec nomina eorum: primitiuus Bellach, idest gluttitus; secundus Chober, idest primitiuus; tertius Asibel, idest ignis a Deo. Hi sunt filii Beniamin. Tres filii autem Bellac primitiui Beniamin hi sunt: primitiuus Adar, qui dicitur ospitatio; secundus Neman, idest psallens libenter;  tertius Iachim, idest frater meus; quartus Roos, idest initiator; quintus Afim, idest similitudo; sextus Afim, idest secundum faciem meam; hi sex filii Bellac. Nepos autem eius ex Arad dictus est Arad, idest descensio. Filium autem unum habuit Dannomine Ason, qui interpretatur grece ex lingua Chaldea, episcopus, de hebreo uero in latino, speculator, subtili fraude nomen subinuolatur, nam et in malo speculatur Antichristus, legimus enim in secretis, quod ex hac tribu uenisse nuntiatur. Filii autem Neptalim hi sunt, et hec nomina eorum; primitiuus Masiel, qui interpretatur fortis Deus; secundus Guni, idest fortitudo; tertius Enzer, idest eternus; quartus Sillem, idest debitum; hec sunt nomina filiorum et nepotum Isrel, eorum, qui introierunt  in Aegyptum simul cum Iacob patre suo anime septuaginta quinque. Filius autem eius quartus Iuda, uir fuit potens in uirtute; hic genuit Fares, qui interpretatur diuisus. Fares genuit Esrom, idest altus, Esrom genuit Aram, idest gens; Aram genuit Aminadab; Aminadab interpretatur concupiscentia amans. Aminadab genuit Naasion, qui dicitur refrigerium, et soror eius Elisafat, que dicta est gratia Dei; ipsam sortitus est Aaron, ex illa nati sunt sacerdotes. Nasson autem genuit Salmon, idest fortitudo; Salmon genuit Boos, idest perfectus ex Racab. Et quare perfectus dicitur? quoniam in ipso perfecit Dominus, quod in Deuteronomio legimus: et tu Moab, dicimus, mihi apparebis in domo mea, idest per Ruth  nurus Nemmin, que fuit uxor Chellon filii eius. Hec fuit Ruth Moabitis, ex illa genuit Obed, idest seruiens, Obed genuit Iesse, idest obliuiscens, Iesse genuit filios uII. et filias duas, et hec nomina eorum, Eliab, Aminadab, Sama, Nathaneel, Iadeum, Asomum, et Dauid septimus; et sorores eorum Sarbia, et Abigea, et filii Sarbie, Abesse, Ioab, Elagel; hic est Ioab qui dinumerauit populum ab Dan usque Bersabee, et fuit numerus Isrel undecies centena millia uirorum euaginantium gladium, et Iuda quadringenta septuaginta millia uirorum euaginantium gladium; et Leui et Beniamin non dinumerauit in medio ipsorum, quia precapitauit sermo regis ipsum Ioab, et malum uisum est in conspectu Domini, de sermone hoc, et percussit eundem Isrel, et dixit Dauid ad  Dominum: peccaui nimis quia feci rem hanc, et nunc aufer iniustitiam pueri tui, quia euanui nimis. Et locutus est Dominus ad Gad uidentem dicens: uade et loquere ad Dauid. Hec dicit Dominus: tria ego decerno aduersum te, elige tibi unum ex illis, et prestabo tibi aut triennium famis, aut tribus mensibus fugere a facie inimicorum tuorum ad te disperdendum, aut triduum gladium Domini corrumpere in omnibus finibus Isrel, et nunc uide, quod uerbum respondeam ei qui misit me ad te. Et dixit Dauid ad Gad, angustie sunt mihi, incidam potius in manu Domini, quia nimis multe sunt miserationes eius, et in manu hominis non incurram. Et inrogauit Dominus mortem in Isrel a mane usque ad horam prandii, et mortui sunt de plebe. Abdanus, qui Bersabe septuaginta millia uirorum, et misit Deus  angelum in Hierusalem, ut disperderet eam, mox autem uastabat. Penituit Dominum; et Archangelo satis sit, tibi parce manu tua; et angelus Domini stans erat in area Ornei Iebusei, et uidit Dauid angelum Domini stantem inter terram et celum, et gladius eius erat extensus ad Ierusalem; et cecidit Dauid et seniores operti de ciliciis in facies suas. Et dixit Dauid ad Dominum: nonne ego dixi dinumerare populum, et ego sum qui peccaui, et male faciendo malam rem gessi, et he oues quid mali fecerunt, Domine Deus meus? sit igitur manus tua in me et in domo patris mei; in populo autem tuo non sit ad obtritionem. Et angelus Domini dixit ad Gad: dic ad Dauid ut statuat altare in area Ornei Iebusei. Et fecit Dauid secundum quod ei preceperat Dominus. Et tunc dixit Dominus angelo: auerte gladium  tuum; et auertit gladium suum in uagina eius. Hec enim Ierusalem, ante Iebus dicebatur, quam sortitus est Iuda. Abiit autem ad Chananeum inhabitantem Chebron, et concidit illum Sessi et Achinam et Thalmi natos ex Enac, qui Enach ex Chanan nascitur. Inhabita uerunt autem Iebusei in medio filiorum Beniamin et Iuda in Ierusalem quoadusque excluderentur post annos mille quingentos a Ionatha filio Matathie. Abigea uero soror Dauid peperit Amessa. Et pater Amessee. Aeter Ismelita dinumeratus est cum populo Isrel; cui populo cum Reges darentur, factus est, Domino irascente, primus rex Saul. Tunc dixit Dominus: clamabitis, inquit, ad me a facie regis uestri, et non exaudiam uos, quoniam uos  uobis petistis regem; et iterum dicit: dabo tibi regem in ira mea. Sub qua ira regnauit annis quadraginta, occisus est in monte Gelbe. Tunc dixit Dauid in dolore: montes qui estis in Gelbe, neque ros neque pluuia cadat super uos, ubi effusus est sanguis unctorum Dei. Hic est Dauid qui dicitur misericors, et regnauit annis XL. et genuit Salomonem, qui dicitur pacatus; et regnauit et ipse annis XL. Hec autem sunt nomina uxorum Dauid, Achima, Abigea, Agal, Habital, Agla, Bersabe, Melchol. Sed cum reuerteretur de Cembron recusauit Melchol, et tradidit eam uiro alii, quia oderat eam nimis. Natus est autem Salomon ex Bersabe. Qui Salomon genuit Roboam ex Naath filia Anne regis filiorum Ammon, qui Roboam dictus est multitudo gentium. Temporibus eius sustulit rex Susachim  rex Aegypti arma aurea, idest Lanceas et scuta trecenta ab Arazar rege Syrie hec tulerat Dauid, et fecit pro ea erea Roboam filius Salomonis, et regnauit annis decem et octo; qui Roboam genuit Abiud, idest patri Deo, ex Maccha filia Ariel ex Gaba; et regnauit annis tribus. Abiud genuit Asaph, idest uolat, ex Anna, et regnauit annis XL. uno. Asaph genuit Iosaphat idest iudex ex Gazuba filia Selthi; et regnauit annis XXu. Iosaphat genuit Ioram, idest uisibilis, ex Fache uxore; et regnauit annis octo. Ioram genuit Ochoziam, idest fortitudo, ex Gotholia filia Achab ex Zezabel, que Gotholia uidua regnauit annis octo, et ille regnauit anno uno. Ochozias genuit Ioas, idest mansuetus; ex Chobodda; et regnauit annis XL. Iosias genuit Amessian, idest rogans,  ex Iode; et regnauit annis XXIX. Amessias genuit Odiam, idest amans, ex Ieccelia; et regnauit annis LXI. Odias genuit Ionatham, idest perfectus, ex Darbia filia Sadduc, et regnauit annis sedecim. Ionatha genuit Achaz, id est tenens, ex Saba; et regnauit annis sedecim. Achaz genuit Ezechiam, idest regnum Dei, ex Rabbuti filia Zacarie; et regnauit annis XXIX. Ezechias genuit Manasses, idest obliuio doloris, ex Ebsiba: et regnauit annis quinquaginta quinque. Manasses genuit Amos, idest uerecundus, et Masthelamitaba; et regnauit annis duobus. Amos genuit Iosiam, idest rogans, ex Ieddadida filia Ozie; et regnauit annis XXXI. Iosias genuit Iochaz idest similis, ex Iecora; et regnauit diebus nonaginta et Examital genuit Ioas et Sedeciam, cuius Nabuchodonosor  oculos excecauit in conspectu filiorum eius, et in compedibus ereis uinxit eum, et in Babyloniam duci iussit, et in molundino constitui, et ibi mortuus est, cuius anno undecimo regni Ierusalem a Nabuchodonosor rege depredata est. Et conclusi sunt Regum anni quingentiquinque, menses sex, dies decem, et transmigratus est populus in Babylonia, et constituitur rex a rege Nabuchodonosor Iecchonias filius Ioachim, qui dictus est preparatio; et regnauit diebus centum. Tunc et ipse ductus est in Babylonia, et in trigesimo anno transmigrationis tonsus est Iechonias, dum de carcere eum Ulemadar educeret. Hic est Ulemadar, qui dum Nabuchodonosor cum agri bestiis moraretur fuit eius successor. Tunc locutus  est ad Hiecconiam bona, et posuit thronum eius super omnem thronum regum, qui cum eo erant in Babylonia, et mutauit uestimenta eius et simul cenabat cum eo omnibus diebus uite sue, et uictus constitutus erat illi, et erat illius consiliarius omnibus diebus uite. Hic Iechonias genuit Salatiel, idest misit Deus; qui Salatiel in Babylonia genuit Zorobabel qui dictus est uictoria Dei. Hoc in tempore regnum adeptus est Cyrus rex Persarum. Anno autem quinquagesimo et secundo captiuitatis Iude rex Astyaces adpositus est ad patres suos, et Cyrus rex Persarum accepit regnum eius, qui in secundo anno regni sui subiugauit Babyloniam ad Nineuem ciuitatem Medico. Tunc uasorum dominicorum rethibendorum promiserat uotum, que tulerat Nabuchodonosor e Ierusalem  de templo Domini, et reposuerat ea in suo idolio; proferens ea Cyrus rex Persarum, adsignauit Mitridati preposito thesaurorum suorum; per hunc autem tradita sunt Salmanasaro preposito Iude. Numerus autem eorum erat, libatoria aurea mille, argentea quingenta, murtatiola argentea XXIX. fiale auree quinquaginta, argentee autem duo millia quadringenta decem, et alia uasa mille; omnia autem uasa aurea et argentea quatuor millia nongenta septuaginta nouem, et perlata sunt per Salmanasar et per eos, qui de captiuitate Babylonie regrediebantur. Hic Cyrus regnauit annis decem IX. et interfectus est a Miride in Massa Iada olympiade sexagesimo et octauo, et sepultus est in Castello quod magi obtinent Thiasarcida nomine, hic Cyri sepulchrum. Cyro ergo  defuncto, sicut diximus olympiade sexagesimo et octauo, succedit in regno eius rex Darius. Hic est Darius filius Asieri nascitur ex Bastin in ciuitate Susim et regnauit in regno Chaldeorum; a cuius anno tertio regni incipiunt ebdomade Daniheli a capite circuli secundi. Iam tunc Romani magnificabantur regnante Tarquinio Superuo, qui fuit Romanorum rex octauus ab urbe condita, et regnauit annis XXIu. Condita uero est Roma a filiis Martiis et Hilie undecimo Kal. Maias feria quinta, et sunt hodie usque in annum uigesimum quartum regis Geiserici anni mille dugenti septem. Anno tunc decimo mensum numerum apud Romanos habente regnante in Iudea Hozia filio Amassie anno XXIu. regni eius. Exinde usque ad conclusionem annorum septuaginta captiuitatis impleti sunt per  successionem singulorum regum Romanorum anni ducenti quinquaginta octo ab anno uigesimo quarto Hozie filii Amesie. uerum ut cum Iudeorum regum et Romanorum tempora cequentur ipsorum regum Romanorum annorum numerus requiratur, et a Remu et Romulo eiusdem conditoribus suo in ordine recitentur. Ipsi enim primo regnauerunt Rome simul annis XXXuIII. Post hos Titus Tatius dux Sabinorum regnauit annis quadraginta uno; dehinc Numa Pompilius annis quadraginta tribus; Tullius Hostilius annis XXX. duobus; Anchus Marcus Filippus annis XXuIII. Tarquinius Priscus annis XXX. octo; cuius anno sexto regni a Nabuchodonosor rege Ierusalem ostenditur captiuari. Seruus Tulius, serua natus,  annis XXXuI. Fiunt omnes in se anni ducenti quinquaginta sex usque ad primum annum Darii, quo Cyrus defunctus est. Quo tempore regnum Romanorum administrare ceperat Tarquinius Superbus. In cuius scilicet anno secundo completi sunt regum urbis anni ducenti quinquaginta octo usque ad conclusionem annorum septuaginta captiuitatis, succedentibus etiam hebdomadibus Danhielis septem, in quibus ipse regnauit annis uiginti duobus. Fiunt ergo urbis Regum anni ducenti octoginta. Post istos autem reges consules Tribuni uel ediles usque ad Gaium Iulium Cesarem iudicauerunt annis quadrigentis undecim. A Gaio uero Iulio Cesare usque ad ualentiniani extremum uite naufragium anni sunt quingenti octo, quibus in similitudine ferri licet argillam  testo commixtum, tamen diuinitus Romanum semper stetit imperium. Daniele statue illius interpretem, quam Nabuchodonosor somniauerat, qui legit, intelligat. Et conclusum est in ipso ingressu annorum mille ducentorum, decursis temporum metis, Romanie regnum, propterquod iam pene per totum ambitum terre mortium neces et cruciatus accrescunt, bellorum namque fragores penarumque lues sibi inuicem congeminati succedunt; planctus uero, dolos, plage simul et luctus ubique funduntur. Dum hec igitur omnia huic mundo frequentius inrogantur, cum occisoribus et occisis illico singula finiuntur.

[a 1Kb] Interea Zorobabel filius Salatiel, hic est qui a Dario rege sapientior pronuntiatur; est enim de domo  Dauid ex genere Phares de tribu Iuda, cuius petitionis Rex Darius templum edificari iussit, et uniuersa uasa restitui. Ipse est Darius, qui Artaxerses secundum Chaldeos nominatus est, secundum Medos uero Darius appellatus est. Hic fecit conuiuium grande omnibus qui sub eo erant, omnibus domesticis et omnibus prepositis Medie et Persidis, ab India usque Aetiopiam centum uiginti septem regionibus. Et cum bibissent et manducassent repleti regrediebantur; Darius Rex ascendit cubiculum suum, et dormiuit, et expers factus est. Tunc tres iuuenes custodes corporis regis dixerunt ad alterutrum, dicat unusquisque nostrum sermonem suum qui preualeat, et cuiuscumque fuerit uerbum sapientior, dabit ei rex Darius munera magna, et super uictoriam purpura circumdari,  et in auro bibere, et super aurum dormire, et quadrigam inauratam, et cydarin byssinam, et torquem auream circa collum eius, et secundus sedebit a Dario, propter sapientiam suam, et adfinis Darii uocabitur. Tunc scripserunt singuli sermonem suum et posuerunt sub puluino Darii, et dixerunt: cum leuauerit se Rex, dabimus scriptum, et quod iudicauerit Rex, et tres maiores Persidis, et cuius sermo sapientior fuerit, ipsi dabitur uictoria, sicut scriptum est. Unus scripsit, forte est uinum. Alius scripsit, preualet Rex. Tertius scripsit, preualent mulieres, super omnia autem preualet ueritas. Tunc surrexit  Rex et dederunt ei scripta, et legit et misit et conuocauit omnes prepositos et maiores. Sederunt autem et omnes principes, et lectum est scriptum coram illis, et dixit: uocate iuuenes; et ipsi manifestabunt nobis sermones suos; et introierunt, et dixit eis: renuntiate nobis de scriptis uestris. Et cepit qui prior dixit de uirtute uini, et sic ait: uiri, quam cito preualet uinum omnibus hominibus, qui illum bibunt; seducit sensum regis, et orphanis, facit mentem uanam, serui et liberi pauperis et diuitis, et omnem sensum demutat in hilaritatem et gaudium, et non meminit omnem tristitiam et debitum, et omnes animas facit diuites, et non meminit regem neque prefectum, et omnia per talenta facit loqui; et non meminerunt quando bibunt amicitiarum amicorum  et fratrum, et paulo post arripiunt gladios, et cum a uino fuerint et exsurrexerint, non meminerunt que gesserint. O uiri non preualet uinum, quod sic cogit facere, et tacuit. Ubi ita dixit et cepit secundus loqui, qui dixit de uirtute Regis: O uiri, non preualent homines terra et mare tenent et omnia que in eis sunt, Rex autem preualet, et dominatur eorum, et omne quodcumque dixerit eis faciunt; Si autem miserit eos, ad hostes, eunt, et conficiunt montes et muros et turres, mactant et mactantur, et Regis non pretereunt uerbum. Si autem uincunt, adferunt Regi quecumque ceperint, et qui non militant nec pugnant, sed terram colunt, et cum arauerint et messem egerint adferunt regi, et ipse solus est; et si dixerit: occidite; occidunt; et si dimittere, dimittunt, si cedere  cedunt; si deuastare, deuastant; si edificare edificant; si excidere excidunt; si plantare, plantant, et omnis plebs et potestas ipsius sunt: superbis autem recumbens manducat et bibit et dormit, hi autem seruant in circuitu eius, nec possunt ire singuli et facere opera sua, et non ei obaudire. O uiri, quomodo non superualet Rex. Tertius qui dixit de mulieribus et ueritate, hic est Zorobabel filius salathiel de domo Dauid ex genere Fares de tribu Iuda, cepit loqui: uiri, non magnus Rex et multi homines et uinum forte, quis ergo dominatur eorum, nonne mulieres? mulieres generauerunt regem, et omnem plebem que dominatur mari et terris et ex ipsis facti sunt, et ipse aluerunt eos qui plantauerunt uineas, de quibus uinum fit; ipse faciunt indumenta  omnibus hominibus, et ipse faciunt gloriam hominibus, et non possunt separari homines a mulieribus; sicut egerint aurum et argentum et omnem rem speciosam, et uiderint mulierem unam bona specie et bona forma, et hec omnia dimittunt et in ipsa respiciunt, et ore patenti intuentur eam, et omnes eam laudant, magis quam aurum et argentum aut omne opus pretiosum. homo patrem suum derelinquet qui eum nutriuit et terram suam et ad mulierem suam adherebit, et cum muliere dimittit animam suam, et neque patris meminit, neque matris, neque terre. Et hic debetis cognoscere, quoniam mulieres  dominantur uestri. Nonne laboratis et doletis et omnia mulieribus adfertis et datis; et accipit homo gladium suum et uadit peregrinari, et in naui nauigare, et in fluuiis transire, et leonem uidere, et in tenebris ambulat, et cum furatus fuerit et latrocinium fecerit et ceperit amice sue afferre. Et iterum homo diligit mulierem suam magis quam patrem aut matrem, et multi desperatione tacti sunt propter mulieres, et serui facti sunt propter eas, et multi perierunt et occisi sunt et peccauerunt propter mulieres, et nunc non creditis mihi quoniam magnus est Rex in potestate sua et omnes regiones timent contingere eum. Et debanna per Emen filia Bezzachi illius mirabilis uiri concubina Regis sedentem uidi circa Regem, et accipientem diadema de capite Regis, et imponentem  sibi et alapizantem Regem de manu sinistra, et ad hec omnia Rex hebes patenti ore intuebatur eam, et si adrisisset ei ridebat Rex, uel si irata esset et blandiebatur ei quoad usque in gratiam rediret cum ea. O uiri quomodo non fortes sunt, que sic agunt? Et tunc Rex et potestas eius aspiciebant ad alterutrum, et cepit loqui de ueritate, uiri, non ne fortes sunt mulieres, et magna est terra et sublime est celum, et citatus cursus solis regredietur in circuitum celi, et iterum recurrit in eundem locum in una die non magnus qui ista fecit et ueritas magna et fortior pre omnibus. Omnis terra ueritatem inuocat, celum eam benedicit et omnia opera que mouentur trement, et non est in eo iniquitas. Iniquum uinum, iniquus Rex, inique mulieres, iniqui omnes filiis  hominum, iniqua omnia opera eorum, et non est in ipsis ueritas, et in iniquitate sua peribunt: et ueritas manet in eternum, et uiuit et tenet in seculum seculi. Et non est apud ipsam accipere personam, sed equitatem facit, ab omnibus iniquis et malis abstinet se, et non est in iudicium eius iniquus; et ipsi fortitudo et regnum et potestas et magnificentia omnium seculorum benedictus Deus ueritatis. Et tacuit loquendo. Et omnis plebs clamauerunt, et dixerunt: magna ueritas et superualet. Tunc dixit ei Rex, pete que uelis plus quam que scripta sunt et dabo, quemadmodum inuentus es sapientior, et proximus mihi sedebis et adfinis meus uocaberis. Tunc Regi dixit: memorare uoti quod uouisti, edificare Ierusalem in die quo Regnum accepisti, et omnia uasa que ablata  sunt dimittere, que separauit Cyrus Rex cum me excideret Babiloniam. Et uouit remittere ea in Ierusalem. Et tu uouisti uotum edificare templum, quod incenderunt Chaldei cum desolata esset Iudea; et nunc hoc est quod deprecor te, Domine Rex, et quod peto, et hec est magnificentia tua, quam a te precor ut facias. uotum quod uouisti Domino Regi Celi ex ore tuo. Tunc surrexit Darius Rex et osculatus est eum, et scripsit et epistolas ad omnes dispensatores et duces et prefectos, ut eum educerent, et omnes qui cum eo erant omnes ascendentes edificarent Ierusalem, et omnibus prepositis Cele Syrie, Fenicis; et Libanis scripsit epistolas transferri ligna cedrina et Libani in Ierusalem. Cum exisset  iuuenis a facie Regis aspiciens celum contra Ierusalem benedixit Domino et dixit: a te uictoria, et a te sapientia, et tua gloria, et ego seruus tuus: benedictus es qui dedisti mihi sapientiam, et domine pater tibi confiteor. Et accepit epistulas, et profectus est in Babiloniam et renuntiauit fratribus suis omnibus, et benedicebant Deum patrum suorum, quoniam dedit eis remissionem ascendere et edificare Ierusalem et templum, ubi inuocatum est nomen eius in eo. Est autem numerus eorum qui de captiuitate Babilonie regressi sunt in terra Iuda et Ierusalem a duodecimo anno et supra, preter pueros et puellas quadragintatria milia trecenti sexaginta. Pueri autem et puelle septemillia trecenti uiginti septem psallentes, masculi et femine dugenti quadraginta quinque,  Camelli quadringenti XXXu. subiugia promiscua quinque millia septingenta quinque. Cum autem proficiscerentur e regione Babylonie, tunc etiam Esdra propheta et legis doctor et ipse cum eis ascendit, ad quem literas direxit Rex Artaxerses, quarum exemplum hoc continet. Rex Artaxerses Esdre sacerdoti et lectori legis Domini salutem. Amicaliter ego iudicans, precipio eos, qui uoluerint ex genere Iudeorum, et sacerdotum et Leuitarum, eorum, qui sunt in nostro regno tecum ascendere in Ierusalem; quodquod ergo cogitant proficisci, proficiscantur, sicuti placuit mihi et septem amicis meis consiliariis, ut possitis omnia inspicere, que in Iudea sunt et in Ierusalem, quod consequens est secundum legem quam habes, tollere munera Domino Deo Isrel, nouissimus  ego et amici mei, quia Deus habitat in Sion, omne aurum et argentum quodcumque inuentum fuerit in Babylonia restituetur in templo Dei et Ierusalem. Tu Esdras, secundum sapientiam Dei compone iudices causarum ecclesie in totam Syriam et Fenicem, omnes qui noueris docebis, et quodquod preterint legem Dei tui et regis, diligenter punientur, siue morte, siue pena uel damno pecuniario et exilio. Beneualeas. Et dixit Esdra scriba: Benedictus Dominus Deus patrum meorum, qui dedit ista in cor regis glorificare domum eius, que est in Ierusalem, et me honorificauit in conspectu regis, et consiliariorum eius, et ego forti animo factus sum secundum adiutorium Domini Dei mei. Et profecti uenerunt ad Ierusalem, et celebrauerunt Pascha nono Kal. Aprilis  feria u. a pascha Moysi in Aegypto annos mille centum septuaginta sex. Tunc fundamenta templi Dei a Zorobabel posita restaurantur, quod templum quadraginta sex annis edificatum est: non enim Zonam suam soluit, neque capillos capitis sui fecit, sed nec calceamenta deposuit donec per Esdram Prophetam et sacerdotem legisque innouatorem supletis septem hebdomadibus Danielis dedicatio fieret templi. Ipse est Zorobabel qui genuit Abiud, qui appellatur Pater confessionis. Abiud genuit Eliachin, idest resurgens. Eliachin genuit Azzor, idest occisus. Azzor genuit Saddoc, idest iussus. Saddoc genuit Achim, idest paratus. Achim genuit Eliud, idest Dominus fortis. Eliud genuit Eliazar, idest Deus adiutor. Eliazar genuit  Matham, idest munus. Matham genuit Iacob, idest dilectus. Iacob genuit Ioseph, idest congregat, cuius, ut putabatur, dominus Christus secundum carnem filius esse.

Expliciunt generationes quas Matheus Euangelista usque ad Ioseph cui fuit desponsata Maria describit. Incipiunt alie quas Lucas ad Mariam usque describit, sed cursu ab eadem ad primum hominem recalato reuertitur.

Redeamus ad Exodum et proferimus generationes Leuitarum, Leui enim genuit Chat, Gesson, et Merarii, qui Chat genuit Ambram, qui dicitur dilectio, et Issar, qui dicitur fortis ad fortem, et Cebron, qui dicitur amicus eternus, et Odiel, qui dicitur fortis Deus; qui Odiel genuit Elisa, qui dicitur uisitatio, et Masiel,  qui dicitur petitio Dei, et Soseri, qui dicitur absconsus. Gesson uero filius Leui secundus, qui dictus est inquilinus, genuit Lobon, idest Las, ex Semei, qui dicitur auditio. Merarii autem tertius filius Leui genuit Moolli, qui dicitur mutatio, et Omousi, qui dicitur fons meus. Ambram uero filius Chaat genuit Aaron Moysen et Mariam, que dicitur dominatrix, ex Iochabet, que dicta est dignitas Domini, filia fratris Patris sui. Isaar autem filius Chat secundus genuit Chore qui dictus est nudus; hic Chore genuit Assir qui dicitur rogans, et Belchana qui dicitur zelus, et Abiasar qui dicitur pater meus. Hi sunt filii Chore, ex quo genere fuerunt illi, qui temporibus Dauid ante arcam testamenti psallebant cum ceteris Leuitis et Sacerdotibus sortium uiginti quatuor cum  Asaf, Iditum, Eman, et Etan. Secundus uero filius Isaar Nafeth dictus est, qui interpretatur impietas, et tertius Zecris qui dicitur dilectio, et quartus Misel, qui dicitur misit Deus. Aaron autem interpretatur area uidens, aut uisio altissimi: hic Aaron genuit Nadab qui dicitur concupiscentia et Abiud, qui dictus est amicus Dei. Mortuus est autem Nabad et Abiud dum offerrent ignem alienum ante Dominum Deum in deserto Syna. Et facta sunt ex numero eorum uiginti tria millia. Omnis masculus ab uno mense et supra non enim considerati sunt in medio filiorum Isrel, quia non datur illis hereditas in medio eorum ignem alienum quod dicit ex communi utique non diuino de Celo uenientem. Eleazar uero tertius filius Aaron qui dictus est Deus adiutor meus, genuit  Finees, qui dictus est sectator ex filiabus Fuiziel: hic est Finecs de quo in Machabeicis libris Matathias loquutus est dicens: Finees dum emulatur lege adeptus est sacerdotium. Quartus uero filius Aaron Stamar dictus est, qui dicitur rancidus hos genuit, Elisafat que dicta est gratia domini. Moyses autem filius Ambram secundus genuit Gersam qui dicitur Hospes, et Eleazarum, qui dicitur Dei uirtus, ex Seffora, que dicta est uisitatio formonsa filia Sotor de Madia sacerdotis. Gersan uero genuit Sonatan, ipse et filii eius erant sacrificantes in Tribu Dan usque ad diem transmigrationis terre. In horum autem monte sepultus est Aaron et Moyses in Geth iuxta domum Fogor. Hec tribus sortem non accepit, quoniam  inde sunt sacerdotes qui altario Dei deseruiunt: Dominus est enim sors eorum. Ideo nunc decime sufficere debent sacerdotibus ut alieni sint a seculi uoluptatibus, qui alienis incubare desiderant rebus. Deinde Moyses Aegyptiaca lingua interpretatur de aqua acceptus, et hebrea lingua, seruat domino. Ipse genuit Gersam et Eleazarum fratrem eius ex Seffora que dicitur uisitatio. Hic Moyses fuit in deserto Syna annis XXXX. et dum iussus a Domino ascenderet in Robothmoab super montem Nabat super uerticem Fasga, que est contra faciem Hierico, et ostendit ei omnem terram Neptalin Efrem et Manasse, et omnem terram Iudam usque ad mare nouissimum, et desertum et adiacentia regionis Hiericho ciuitatem Fenicum usque Fogor, et dixit Dominus  ad Moysen, hec est terra, quam iuraui Abrahe, Isaac, et Iacob, dicens semini uestro dabo illam, quam ostendi oculis tuis; sed illo non introibis. Et mortuus est moyses famulus Domini, in terra Moab, secundum uerbum Domini, et sepelierunt eum in Geth iuxta domum Fogor, et nemo scit sepulturam eius usque in hodiernum diem, ne ut Deus ab ipsis coleretur, sicut eum delinquerunt in Choreb. Hic conclusi sunt anni quadringenti septuaginta a uocatione Abrahe peregrinationis Isrel usque ad heremi tempus, et moysi terminum uite. Post hunc autem Ihesus filius Naue, qui dictus est Saluator, iudicauit Isrel annis XXX. et anni uite eius centum decem, et sepelierunt eum in terminis sortis sue in Toamnasarim monte Efrem trans monte Galaad, posuerunt cum eo in monumento  cortellos Petrinos circumcisionis, Isrel deuictis XXIX. Regibus. Hoc in tempore uiginti nouem Regum populi et gentes Africam tenuerunt, que prisco tempore insula dicebatur, et ex quo habitare cepit anni sunt usque ad annum sextum decimum regis duo milia septuaginta sex. Post Ihesum autem transgresso populo a mandatis Dei seruierunt Regi Mesopotamie Chusarsaton nomine annis octo, deinde penitentia egit populus, et iudicauit eos Gothoniel annis quinquaginta. Origo autem Gothoniel hec est: filius fuit Genez fratris Chaleb fratris Iephone, hic Gothoniel cepit ciuitatem litterarum et dedit ei Chaleb Ascham filiam suam uxorem hec est Dabir ciuitas litterarum, deinde iudicauit eos Eglon annis decem et octo. Hic Rex Moabitarum fuit. Tunc populus  Domino non seruiebat, quia idolis immolabat, et traditi sunt regi Eglon. Deinde iudicauit eos Aotam Ambidester annis octoginta. Hic cultellum palmarem accepit et dixit ad Eglom. uerbum est mihi ad te Rex; et dum introissent in cubiculo occidit eum et clausit ianuam, et fugit per medium exercitum saluatus. Anno autem uigesimo quarto Aoth in terra Edom mortuus est Iob, deinde seruierunt regi Semegar annis XX. hic occidit ex alienigenis in aratro boum octingentos uiros et defendit filios Isrel, deinde Iabis seruierunt regi alienigenarum annis XX. Hic rex Chanan fuit qui regnabat in Astaroth, et princeps militie eius erat Syra. Huic fuerunt currus ferrei nongenti. Deinde Debbora iudicauit eos annis  XL. Huius temporibus fugit Sisara in domo Iail, quem ipsa Iail occidit de palu tauernaculi sui persequente Barach principe militie. Deinde Mazanite obtinuerunt eorum annis septem, et nomen eius erat Alazia. Sub ipso fugerunt filii Isrel in speluncis et in scissuris montium abscondebant se Domino irascente. Deinde iudicauit eos Gedeon annis XL. filius Hierobal, soli enim trecenti uiri exeriunt cum eo ad pugnam aduersus Madian, qui lambierunt aquam sicut canes. Tunc dixit Dominus in trecentis uiris solis, qui lambierunt aquas sicut canes: saluum faciam Isrel. Deinde Abimelec iudicauit eos annis tribus. Hic occidit ex alienigenis mille animas in igne, qui fuerunt in turre Sychimorum quando fugerant a facie eius in Achroterium. Tunc a muliere  percussus lapidem mole mortuus est. Deinde Fua filius Charram iudicauit eos annis XX. Hic habitabat in monte Efrem. Sub cuius tempus pax abundauit, et non fuit bellum in Isrel. Deinde Tole iudicauit eos annis XX. duobus. Deinde Iair iudicauit annis XX. duobus. Huic erant filii XXX. ascendentes XXX. equos, et erant eis XXX. ciuitates, que dicebantur Abotthi Iar in Galatidin. Deinde Philistini et Ammanite obtinuerunt eorum annis decem et octo, sub eorum pondera proclamauerunt filii Isrel ad Dominum non semel sed sepius, et uix eos de periculis liberauit. Deinde Iephta de Galaad iudicauit eos annis septem. Hic ab Arer usque dum ueniatur Maratthei usque Abelthar XX. ciuitates Amon euertit cum populis eorum. Quando reuersus suam domum obtulit filiam.  Deinde Usbon filius Isrel iudicauit eos annis uII. Hic ex Bethlem fuit et erant ei XXX. filii et XXX. filie dimisse foris, et XXX. uxores duxit filiis suis et mortuus est et sepultus est in Bethleem. Deinde Elom iudicauit eos annis X. Hic Elom Zabulonites fuit, propterea in terra sepultus est Zabulon. Deinde Abdon iudicauit eos annis octo, filius fuit Farathonites. Huic erant quadraginta filii, et XXX. nepotes ascendentes septuaginta equos. Mortuus et sepultus est in Farathon in terra Efrem in monte Elieth. Deinde alienigene obtinuerunt eos annis XL., pro eo quod exacerbauerunt Dominum, et traditi sunt Chananeis, qui inhabitabant Ascalon, Gerara, Gaza, Azontu, et Geth quinque ciuitates, quas Inathen filius Mathathie expugnauit. Deinde Samson filius Mane et uxor eius  Dalyla, iudicauit eos annis XX. Cuius uirtus non poterat comprehendi, qui plus occidit in morte sua quam quod in uita sua. Deinde Samiera iudicauit eos anno uno. Hic percussit ex Allophilis sexcentos uiros preter iumenta et saluum fecit et ipse Isrel. Deinde pacem habuerunt annis XXX. His temporibus non erat dux in Isrel, et unusquisque quod uolebat hoc faciebat. Tunc tribus Beniamin delinquerat in facto Sodomitarum et exterminati sunt a filiis Isrel, et derelicti sunt uiri sexcenti, qui fugerant ut euaderent. Deinde Eli sacerdos, qui fuerat in Selon, ubi arca Dei constituta erat et filii eius Ofni et Finees sacerdotes Domini. Finees uero genuit Achitob et Beriochabel, qui Achitob Abimelech, et hic genuit  Abiathar; qui et hic genuit Achimelech, a Solomone in exilio religatus, et Eli nimis senex et ambo filii eius peccatores in conspectu Domini. Hoc in tempore natus est Samuel, quem postulauit Anna uxor Belchane, cum esset sterilis et exaudiuit eam Dominus, et concepit et peperit filium et uocauit nomen eius Samuel, dicens, quoniam a Deo Omnipotente petii illum. Heli autem fuit nonaginta annorum; oculi autem eius erant obducti et non uidebant, et iudicauit populum annis XX. Et audito nuntio quod capta sit ab allophilis arca Domini, cecidit de sella, et mortuus est. Tunc Samuel successit ei, et iudicauit Isrel annis XX. Hic Samuel genuit filios, unum nomine Iel, alium uero Abiathar. Temporibus autem eius post captiuitatem arce ab allophilis, quando  occisi sunt Phinees et Ofni filii Eli. Tunc et ipse, audito nuntio, mortuus est, et a gentibus Arca fuerat depredata. Post reditum eius quatuor loca sanctificata fuerant, que circuibat Samuel, idest Bethel, que dicitur Luxa, ubi uisus est Deus ab Iacob, et Galgala, ubi circumcidit Ihesus populum contra Hierico, et Masefat, ubi obtulit filiam suam Iephta, et Armaten in domo sua, ubi fecerat altarium Deo; sacerdos enim fuit iudex et propheta, sed ideo inter sacerdotes a nobis non est immissus, neque Eli, quia inter Iudices computantur. Hic enim conclusi sunt Iudicum anni quingenti sexaginta unus initii captiuitatis alienigenarum. Post hunc autem factus est Saul Rex, quem Dominus in bile sua populo Isrel dederat, per manus scilicet Samuelis unctum,  cum quereret asinas patris sui Cis, qui regnauit in Isrel annis XL. Bamma enim dicitur ciuitas, ubi unctus est iste Saul. Qui Saul habuit uxorem nomine Achima; ex hac genuit Ionatham Iesiul. Esbal, Memfibos, et sorores eorum Merob et Melchol, et filius Ionathe Memfiboste genuit Macca. Post hunc regnauit Dauid in Isrel annis XL. et menses sex. Inter Samuel autem et Dauid anni sunt XL. Temporibus eorum erant sacerdotes tabernaculi testimonii decem millia ducenti sexaginta, et Leuite centum duodecim millia. sacerdotum autem erant principes uiginti quatuor; qui sunt seniores uiginti quatuor, et ista nomina eorum. Ex genere enim erant Eleazar et Ithamar filiorum Aaron. Prima sors Iarim, unde fuit Mathathias; secunda Bide; tertia Choreb; quarta  Seroib; quinta Miche; sexta Beniamin; septima Choos; octaua Abia, unde fuit Zaccarias; nona Iesu; decima Iecchenir; undecima Enasib; duodecima Iachib: tertiadecima Chobra; quartadecima Isba; quintadecima Banne; sextadecima Emmer; septimadecima Chezir; octauadecima Afesor; nonadecima Phaner; uigesima Ezechiel; uigesimaprima Achin; uigesimasecunda Samuel; uigesimatertia Dalea; uigesimaquarta Mazia, Hi sunt XXIu. quos Dauid sacerdotibus preposuerat principes. Quando enim de domo Abidda retulit arcam testamenti, et posuit eam in Sion in domo Aminadab, et inde transtulit eam, et posuit eam in domo sua, tunc hos sacerdotibus principes constituit, qui precederent populum  ante arcam testamenti, et Leuite fuerunt XXIu. qui Leuitis imperabant, ex genere enim erant Caat, Gesson, Elmenerii; nam super eos fuerant quattuor, quorum nomina hec sunt. Primus Eman, secundus Asaf, tertius Iditum, quartus Etham; fuit numerus ipsorum cum fratribus ipsorum docti cantare Domino, omnis qui intelligit, ducenti octogiuta octo. Acceperunt etiam ipsi sortes diurne apparitiones iuxta magnum et iuxta pusillum perfectorum et discentium; excidit sors prima filiorum eius et fratrum eius ipsius Asaph, illi Ioseph ipse, et filii eius et fratres eius duodecim. Secundus Godolias filii eius et fratres eius duodecim. Tertius Zacchur, filii eius et fratres eius duodecim. Quartus Iesdri, filii eius et fratres eius XII. Quintus Natanias, filii eius et fratres  eius XII. Sextus Bocia, filii eius et fratres eius XII. Septimus Isrel, filii eius et fratres eius XII. Octauus Ageas, filii eius et fratres eius XII. Nonus Matthanias, filii eius et fratres eius XII. Decimus Semei, filii eius et fratres eius XII. Undecimus Esdriel, filii eius et fratres eius XII. Duodecimus Asabias, filii eius et fratres eius XII. Tertiusdecimus Sabel, filii eius et fratres eius XII. Quartusdecimus Matthatias, filii eius et fratres eius XII. Quintusdecimus Iarimoth, filii eius et fratres eius XII. Sextusdecimus Ananias, filii eius et fratres eius XII. Septimusdecimus Iesbachas, filii eius et fratres eius XII. Octauusdecimus Ananias, filii eius et fratres eius XII. Nonusdecimus Misel, filii eius et fratres eius XII. uigesimus Eliath, filii eius et fratres eius XII. uigesimus primus Etth,  filii eius et fratres eius XII. uigesimus secundus Gotholias, filii eius et fratres eius XII. uigesimus tertius, Mazoth, filii eius et fratres eius XII. uigesimus quartus Ramagi, filii eius et fratres eius XII. Hi sunt ducenti octoginta octo, qui precedebant exercitum filiorum Isrel, et cantabant Domino canticum. Tunc etiam et Dauid cum eis impletus spiritu sancto simul prophetauerunt psalmos centum quinquaginta. Quattuor enim erant qui cantabant domino principes constituti, ut diximus; primus Eman, secundus Asaf, tertius Iditum, quartus Ethan, habebant septuagenos binos, respondentes sibi in cymbalis, et nablis et cytharis. Tunc non quod uolebant, hoc psallebant sed quod per eos spiritus adnuntiabat. uiginti enim annis fuit Arca in captiuitate, et quadraginta annis  fuit in domo Abiddare, XX. annis fuit in domo Dauid regis, qui regnauit in Isrel annis XL. mensibus sex, de cuius domo tulit Saddoc filius Sachitob, qui in nomba fuit cornum. Et unxit Salomonem pro Dauid patre suo in regem. Regnauit autem Dauid annis uII. in Chebron et triginta tribus in Ierusalem. In Chebron autem genuit filios septem, et ista nomina eorum: primitiuus Ammon quem occidit Abessalon, cum incestasset Thamar; secundus Chaleb; tertius Abessalon; quartus Ornias, qui propter Abisac sunamitem Ornias a Salomone interfectus est, quoniam postulauit eam coniugem sibi. Tunc Abiathar relegatus est, quod ipse eum unxerat in regem, Abiathar filius est Abimelech, qui fugiens solus, saluatus est,  quando occisi sunt trecenti quinquaginta sacerdotes a Dec Syro, quem rex Saul miserat: De ipso dixit Dauid ad Saul: dilexisti malitiam super bonitatem et iniquitatem super quam loqueris iustitiam calliditatem Dec Syri incusat, qui se iustum in sermonibus demonstrabat, et iniquitatem circa innocentes exercuit. Et iterum dilexisti omnia uerba precipitii lingua subdola, quibus incautos subito deiecit in mortem. Hic autem Abiathar, qui tunc a morte euaserat, propter Orniam a Salomone relegatur, ut secundum sententiam Domini nullus ex semine Eli in domo Domini sacrificium administraret. Quintus Aphatias; sextus Ethoram, et Thamar soror Abessalon. Nam in Hierusalem de Bersabe Urie Cettei Saman et Soban filii sunt Dauid, fratres Salomonis et Nathe,  cuius Lucas Euangelista ad Mariam originem demonstrauit. Similiter etiam et Salomonis Mattheus Euangelista ad Ioseph originem demonstrat, ut appareat eos de una tribu exire, et sic ad Christum secundum carnem uenire, ut compleatur quod scriptum est: ecce uicit leo de tribu Iuda radix Dauid; Leo ex Salomone; et radix ex Nathan, Salomon autem genuit Roboam, et Nathan genuit Matthan. Tunc accepit regnum Ieroboam filius Nabath ex uxore nomine Sorum, que uidua mansit. Temporibus multis seruus Salomonis contra Roboam filium Salomonis, seruus cum domino regnum adeptus est, et in primo anno regni sui fecit uaccas aureas duas, unam dedit in Dan et unam posuit in Bethel. Tunc dixit ad plebem: sufficiat uobis  ascendere in Ierusalem; ecce Dii tui Isrel, qui te eduxerunt de terra Aegypti. Hic Ieroboam regnauit in Samaria annis XXXIu. et fuit scisma inter Roboam filium Salomonis, et Ieroboam filium Nabath, et prelium erat inter eos omnibus diebus uite eorum, sicuti nunc inter ueros Christianos et falsos Catholicos. Hic Ieroboam genuit Nadab ex uxore nomine Anna; et regnauit annis duobus. Successit Basaa filius Achia, et regnauit annis XXIu. Post hunc Ela filius Basa regnauit annis duobus. Post Ela regnauit Zambri annis XuIII. cum Thameni annis sex, et solus annis XII. Ipse est Zambri, qui genuit Achab, qui habuit Hiezabel filiam Elan regis Sidoniensium. Hic Achab regnauit annis XXI. et genuit Ochoziam et regnauit annis duobus; et alius filius Achab nomine Ioram  etc. regnauit annis XII. Post hunc regnauit Hieu filius Mannase annis XXuIII. Tunc Iosebeth filia regis Iude idest filia Ioran soror Ochozie abscondit Ioas filium fratris sui Ochozie regis Iude a facie Ieu annis octo in domo Domini sub Aod sacerdote; sub ipso Ieu Azel rex Syrie reliquit de exercitu Isrel quinquaginta equites, decem curros et mille uiros secundum Elisei prophetiam. Huic Ieu successit Iochas filius eius, et regnauit annis XuII. Et Iochas genuit Ioas et regnauit annis XuI. Ioas genuit Ieroboam, et regnauit annis XII. Ieroboas genuit Zaccariam, et regnauit menses sex. Post hunc regnauit Sellem filius Narmi mensem unum. Post hunc Manee filius Gaddi regnauit annis X. Hic Manee genuit Facia, et  regnauit annis duobus. Huic successit Facee filius Romelie, et regnauit annis XXII. conlato autem libro. . . . . . . . ru inuentum est quod temporibus Facee filii Romelie ascendit Teglafellasar rex Assyriorum, et transtulit tribu Gad et dimidia tribu Manasse usque ad terminos Neptali, et disperdit eos in terram. . . . . . . . . . . filium Romelie regnauit Osee annis uIIII. Hunc humiliauerat Salmanasar rex Assyriorum, et fuit ei offerens munera. . . an. u. Tunc conpertus est Salmanasar ipsum Osee mittentem ad Aegyptum, et parantem ei insidias. . . . . . octauo anno regni eius uinxit eum et misit in carcerem; in nono anno transmigrauit eum cum populo Isrel ad flumen Goze in ciuitatibus Medorum, . . . . . et dispersit eos illic. Hoc primo anno regni  Achaz factum est regis Iudee, tum et Tobias cum. . . . . . . . . . . . . . Hic Salmanasar genuit Sennacherib; ipse est a quo nocte una occidit angelus Domini uiuorum centum et octuaginta quinque millia inter captiuitatem Samarie, in Nineue, et Ierusalem in Babyloniam anni sunt CXLIu. mens. uI. dies X. ambo ad captiuitatem simul indulgentias perceperunt, et uno tempore per Exdram et Zorobabel ad suam terram adscenderunt illi. Samarritani manserunt in captiuitate Nineue annis XXII. et hi fuerunt in Ierosolymis annis LXX. fuerunt in Babilonia.

Redeamus ad Natham fratrem Salomonis, unde Maria originem trahit. Hic Natham genuit Matham. Mattham autem genuit Enam. Ena genuit Eliacim. Eliacim genuit Ioram. Ioras autem genuit Iosram.  Iosram genuit Iudam. Iudas genuit Simeon. Simeon genuit Leui. Leui genuit Mathatiam. Mathatias genuit Ioram. Ioras genuit Eliezer. Eliezer genuit. . . . . . . . . . . . . . . . . . . . . genuit Eren, Eren genuit Eldam, Eldam genuit Chosam Echos genuit Addim. Addim genuit Melchi. Melchi genuit Neri. Neri genuit Salathiel. Salathiel genuit Zorobabel, Zorobabel genuit Besam. Besa genuit Anna. Anna genuit Iudam. Iuda genuit Asech. Asech per Sech. . . . Mesen. Mesen genuit Mathathi. Mathathi genuit Nahum. Nahum genuit Iose. Iose genuit Gennem. Gennem genuit. . . . . . . . Leui. Leui genuit Natham. Natham genuit Eli. Eli genuit Ioseph. Ioseph Ioachim. Ioachim autem genuit Mariam. Hec est Maria Mater Domini, ex qua natus est Saluator  anno quadragesimo primo imperii Augusti Imperatoris. Superuixit autem Augustus ab anno in quo natus est Dominus Christus annos Xu. Huic successit Tiberius Cesar cuius anno XuI. passus est Dominus Christus Anna et Caipha sacerdotibus. Hic conclusi sunt anni quingenti LXXIu. inibi Cassius. Ganiel usque ad passionem Domini nostri Ihesu Christi ab undecimo anno Ioachim regis idem a primo anno captiuitatis Hierusalem et Ieconie filii eius a passione autem Domini usque Apostolorum Petri et Pauli annos XXuIII. passi Nerone bis. . . . . . . . . . . . prima hec fuit Neronisque iterum futura sub Enoch et Helia. Hic Nero ipse est, cuius nomen Labanius. . . . . uucauit sescenti decem sexis. Hic sapientia  uertitur ut cumputetur per eras nomen illius qui dicitur



Antichristus

I. XIII. XuIII. uIIII. III. XuII. uIII. uIIII. XuII. XX. et XuIIII. . . . . . desumpto sexis.. fit numerus collectus sescentum LIIII. hoc qui intersunt. . . . nomine Antichristi; nam et in secretis legimus, quod. . . . . tus. . . . . . Neronis et dicitur ciuitas in occidente ubi adhuc tenetur incl. . . . . . . . . . quibus. . . . . stellis quando ueniet Antichristus. Nunc autem multi. . . . . . acti sunt. . . . . . ex nobis n. . . . . . fuissent et nobis nobiscum utique permansissent. Ab ipso Nerone. . . anni LXXIII. hic pseudo apostolus qui secundus extitit acerrimus Christianorum debellator. . . . . . . . . . . . Neronis  et portio episcopi scilicet CLIII. . . . . . . . . . . . . . . . XXuIII. neque ipse inmodicus persecutor euangelii tempore. . . . . . . . cuius persecutione plurimos prophetas passi sunt, quos. . . . gloriosos in orbe. . . . . . . . . . presidere ab ipso . . . . . . . . . . . . . . . . . . . et est Athenis tolerabilis persecutor Labiano episcopo in urbe presidente . . . . ruinam aliam plac. . . . . . . . Kartaginis episcopus fuit. Sub ipso Decio passi sunt Rome sempronius Iuli. . . pater Montanus usque ad ualerianum annis sunt uII. . . . . . . . . . . . . . et Kartagine Cyprianus. . . . . . . . . . . . . . . . Maximianum anni sunt XLu. ipsi sunt septimi Christianorum acerrimi persecutores. . . . . . . . . . . . . . urbis et ensurius Karthaginis Sirano, et Cassianus  diaconi urbis. . . . omelia concremauerunt. Ab ipsis usque ad Stiliconem iterum consulem anni sunt centum duo. Ipso consulatu uenit persecutio Donatistis uI. Kal. Iulias data pridie Kalendas Februarii Rabenne. . . . usque ad annos XXIIII. regis Geiserici anni sunt quinquaginta octo. Hic est numerus annorum. . . . . Dominus Christus passus usque ad annum presentem, idest sicut supra scribtum est anni sunt quadringenti triginta quattuor. Nam ut seculi annos per ordinem decurramus legis. . . . . . . . . . . . . . . . Ab Adam usque ad diluuium anni sunt duomilia duocenti quadraginta duo. Ab illo usque ad uocationem Abrahe anni sunt mille centum octoginta octo. A uocatione Abrahe usque quo filii Isrel introissent in Aegyptum cum Iacob patre  suo anni sunt ducenti quindecim et cum Moyse. . . . . . . . . . iudices eis et erant ex filiis Isrel annis quadringentis quinquaginta. Offenso Deo usq. . . . . . . dicauerunt eos alienigene annis centum undecim. Reges eis fuerunt annis quingentis quin. . . . menses sex dies decem. In captiuitate Babylonie fuerunt annis septuaginta. Ebdomadarum Danielis septem in quibus est templum Dei restauratum anni sunt XLuIIII. Aliarum ebdomadarum sexaginta duarum, in quibus sacerdotes templi eis dominabantur usque ad Christi Domini natiuitatem anni sunt quadringenti XXXIu. Et a natiuitate Domini usque ad eius passionem anni sunt XXXI. Et a passione Domini usque ad annum uigesimum quartum regis Geiserici  anni sunt quadringenti XXXIIII. Fiunt omnes ab Adam per legis ordinem numerati usque ad annum presentem anni quing. . . . . nongenti octoginta quattuor.

 Explicit liber Genealogicus, in quo prefati anni conclusio. . . . . . . . . . .





ANONYMI LIBELLUS DE COMPUTO PASCHALI. 



LIBER PRIMUS.

 Dum mens curiosa in re tam grauiori et admodum satis optabili propensius desudaret, et diu anhelando lectitans perdurasset, illa scilicet que hominem mortalibus laqueis occupatum, ieiuniis a delictis expiatum purgat, et beatorum choro consociat, coccineis maculis et alieno rubore aspersam baptismatis tunicam ut niuem exhibet candidatum [a 1Kb] , suscipit etiam in agni nuptias ueternosis peccatis bonus tumet, in ruine casu dilapsum erigit sacerdotum precibus reciuum Domino templum et subit odium miserationis fulgore micuit, adque scientie lumen effulsit, ut illa que uidebantur querenti et desideranti quibusdam nebulis obscurata patefierent, uniuersa ei detegerentur occulta, a quo lunares cursus in integro firmarentur, et paschales circuli sibi inuicem consonantes  cum lunaribus annis, et embolismorum titulis sine ullo errore ab ignorantibus noscerentur, in quibus ocdoadarum et endecadarum anni ita inuestigati, adque diuino nutu confecti signantur, ut in nullo prorsus uacillare aliquatenus uideantur. Quibus prouidentia conditoris tanta titulatio defixa cognoscitur, ut in anno decimo regis Geiserici anni quadringentiuiginti a passione Dominica in capite prime ocdoadis complerentur, et tale, tam Iudeorum, quam Christianorum inuentum est pascha, quale tunc a Domino cum Discipulis fuerit celebratum. Passus interea pro nobis octabu kalendas Apriles, luna sextadecima, feria sexta, et resurrexit a mortuis sextu kalendas easdem, luna duodeuigesima, feria prima, sicut in anno primo prime ocdoadis operis cepti proculdubio  aspectibus nostris ueridicis ostenditur documentis. Est enim annus presens in ocdoada prima a passione Dominica quadringentesimus uigesimus sextus anno sextodecimo Regis, secundi uero circuli caput annum habet consulatu Theodosii decem et septies et Festi, in cuius fine ab Aegypto exeuntibus filiis Isrel completi sunt anni duo millia centum, et inuentum est pascha, quale in Aegypto a Patribus primum fuerat immolatum; atque anno sextodecimo Regis adnotati sunt duo millia centum sedecim in uigesimo et sexto circulo anno septimo decimo eiusdem circuli, cuius anni Dominicum pascha agitur quintum decimum Kalendas Maias, luna septima decima. Sed ut unus assis in hoc circulo plus inueniatur, et a luna secunda  ad caput iterum reuoluatur, hunc Lunares minutie genuerunt, eo quod inter duodecim annos ut integro paschales dies pronuntiare possemus, assis unus de accentibus unciis perspicue inuenietur preter illum assem uidelicet feriarum, qui inter annos quattuor pro bissextum sepissime subrogatur. Ergo octogies quater uncie septus et septies decusdipundius habeas annos octoginta quattuor, quibus sanctissime memorie Augustalis sex de septem assibus in ocdoadibus et endecadibus suis non propriis locis et sedibus adnotauit; quos per annos octoginta quattuor annales uncie inuenerunt. Ob quam rem in eiusdem circulis error aliquotiens inuenitur, dum annorum numero, et elementorum cursibus liquidius non adtenditur, quamuis unus assis de septem in octoginta  quattuor annis semper deducitur, et paschali nunquam omnino supputationi conceditur; ipsumque assem, nisi fallor, proprium in lunarem cursum non intentus immisit, quem potius super uacuum integris adsertionibus declinauit: Ipse est, qui paschales errores gignendo dinoscitur, sicut annorum serie conscripta monstratur. Ut autem ipsum assem, qui excluditur, inuenire possis a [forte hac] supputatione uti debebis. Octogies quater enim decusas uncia faciunt tibi dies nungentos triginta unum; partiris trigesimum, inuenies triesas: ipsi sunt triginta et unum embolismi, quos laterculus omnis habere cognoscitur; remanet unus assis ille, qui in fine annorum octoginta quattuor de septem semper deducitur, quem, ut diximus superuacuum lunares minutie genuerunt. Ipsum  etiam et Agriustia eius municipii Thimidensium regiorum scribens Hilariano de ratione paschali per scripulos arte quadam uoluit excludere, innitens in annos singulos non undecim dies et uncias, set undecim dies semiuncias, due sele, scripulum suum semissemiuncia, due sele, minus ad unciam scripulos duos cincunsela, qui faciunt in octoginta quattuor annis scripulos ducentos quatuor sestam qui sunt hore octo, semispuncta, duoque habeo. Deuidentur foris excluse. Minus ergo habentur ad plenum diem de septenario numero excludendum horas tres, scripulum undecim, puncta decem; ideo utique aliquantos annos suis adsertionibus in integro determinare nequiuit. Prouidens igitur ipsum assem declinandum  modis omnibus esse, quod si Augustalis sex, ut dixi, asses in laterculi membris certis numeris immisisset, nullatenus in lunari cursu et paschalibus annis uitium incurrisset, quibus exprouentum erroris hunc assem in suo lunari curso superflue uariatim uisus est prerogare; minori autem elemento in tertio circulo trigesimario anno uigesimo quarto lunaris concluditur cursus. Competit etiam his circulis paschalibus per annos octoginta quattuor, quibus explicitis ad caput reuerteris siue in lunaribus cancellis, seu in paschalibus annis. Quorum annus igitur septimus decimus anno sexto decimo Regis; sed in lunari, ut diximus, cursu inter annos duodecim assem unum inmittis in primum, secundum, et tertium cancellum super quod afuerit Kalend. Ian. sic quoque annos per singulos  ueritate fulciris. Cum igitur in tertium cancellum ad annum perueneris uigesimum quartum reuerteris post annos octoginta quattuor, excluso die uno de septenario numero ex crementis lunaribus uenientem, et inuenies in cancellorum capite lunam secundam, in quibus ab A usque ad K decem litere numerantur, que sibi  exsicunt sinos dies, ut menstrualis numerus agitetur. Ipse autem per menses duodecim A foris defixe noscuntur, de quibus literis per dies singulos eram prospicis; et sic in cancellis per annos singulos descendens in directum contra ipsam eram lineam adsecutus, quota luna uero uerius poteris inuenire, sane scientia cordis edoctus. In cancellis autem feriarum per numerum septenarium querenti datur indiculum, ab A. enim usque ad G.  septem litere adnotantur, in quibus annus agitur septimus, ubi in bissextum ter quadriennium inmittis assem unum, hoc est annum unum K. et in mensium ordine quotum querere uolueris, quam ad caput uideris eram diebus singulis adnotatam, contra ipsam in iisdem cancellis inuenies feriam fixam. In columna uero bissextili, que cancellis lunaribus glutinata certo limite sociatur. Annus igitur et ipse septimus decimus feria tertia; sed ubi Kalendarum martiarum diem inueneris mineatum, illic habes bissextum inmissa feria designatum. Cum autem perueneris ad uigesimum et octauum, ad primum reuerteris annum; et sic usque in fine mundi recapitulando singulos tam paschales quam bissextiles, simul etiam et lunares annos, feriarumque dies inuenies adnotatos. Sed ut  ipsum diem bissextilem in integro recognoscas, hanc rationem sequi debebis et scire hunc diem bissextilem non lauorabis. Hebrei primo ob hoc, non sua, sed Dei sapientia edocti, circa cursum lune, non potuerunt errare; et ideo quando primum in Aegypto pridie idus Apriles quarta feria quartadecima luna, bessicilicus, due sele de scripulo trion, semiuncia, sicilicus immolauerunt pascha, dixerunt duodecim inuentis, et duodecim crescentis; eo quod inuenerint lunam quando facta sit a minutione non a crementis incoasse; unde comprehenditur equin octium octauum Kalendas Apriles diem primum inuentum  fuisse, et quarta die quod est quinto Kalendas eiusdem dixisse omnipotentem Deum fiant duo luminaria in firmamento celi, sic ut luceant super terram, et diuidant inter diem et noctem, et sint in signis, et in temporibus, et in diebus et in annis, et sint in splendore in firmamento celi sic ut luceant super terram; et sic est factum. Et fecit Deus duo luminaria magna; luminare maius initium diei, et luminare minus initium noctis; et cetera. Fecit igitur omnipotens Deus solem initium diei et cucurrit antequam fieret luna horas undecim et quartam partem hore; et statim iussit fieri lunam, et prosequi eum, cum quo tam magnum officium in celo fuerat adepta. Constituta est igitur quintadecima plena, quia nichil quod non plenum perfectumque ediderit potentia Conditoris.  Et ideo utique dictum est, duodecim minuentis et duodecim crescentis; luna enim per duodecim semestrua minuitur, et per duodecim semestrua crescit, ut quod minus sol ad plenum diem cucurrisse cognoscitur, hoc luna diuinum magisterium minuisse a sapientibus inuenitur; et sic eum Dominus iussit dodrantibus crescere, et dodrantibus minui, sicut re uel ante ipso ostenditur calculata partitio. Quindecies enim dodrantes, decusas, quadran; sed quia dixit duodecim minuentis et duodecim crescentis duodecima in decusas quadran faciat tibi deunsicilicus. Lunaris uero annus habet dies tricentos quinquaginta quattuor, in cuius anni mense inuenies dies uiginti nouem, semis, super quos addes deunsicilicus, et fiunt tibi dies triginta, cincunsicilicus. Duodecies  ergo triescincunsicilicus faciunt tibi, secundum cursum Romanorum, dies trecentos sexaginta quinque, quadran; quem quadrantem per quadriennium temporis rediges, et facit tibi unum assem bissextum, hoc est quater quadrantes assis; hec est feria una. De columnis autem, quibus in circulorum capite cum suis sunt lineis picturate, hec ratio cupienti clypeata monstratur. Quota enim fuerit Kal. Ian. luna contra ipsam directa linea adsecutus inuenies. In secunda columna mensis primi quota die lunam primam tuos ante oculos fixam; in tertia autem, quarta, quinta, et sexta columna luna decima quotu erit mensis quarti, quinti, septimi et decimi hanc lineam oculo cernens, prospicis per quattuor columnas esse dispositam [a 1Kb] [Figure: 1Kb] ieiuniis enim legitimis deseruiens adnotatur,  sicut de septimi mensis ieiunio precipiente Domino Moyses sanctissimus protestatur: hec dicit Dominus: a nona mensis, inquit, in decima mensis ad uesperas sabbatizabitis sabbata uestra; et omnis qui se non humiliauerit in ieiunio illo perdam animam illam de populo suo. Sic et per Zacariam Prophetarum omnium decus, de his sacris legitimisque ieiuniis Dominus post captiuitates tempus locutus est dicens: factum est, inquit, uerbum Domini omnipotentis ad me, dicens; dic ad populum terre, et ad sacerdotes: si ieiunaueritis et planxeritis in quintis aut in septimis ieiuniis, et ecce septuaginta annis nunquid ieiunium ieiunastis  mihi o domus Isrel? et si manducaueritis et biueritis, nonne uos manducetis et uos bibitis, non hec uerba sunt que locutus est Dominus in manibus Prophetarum illorum qui ante nos fuerunt? Cum fuit Ierusalem habitata, et copiosa, et ciuitates illius in circuitum, et montana et campestres habitabantur. Et factum est uerbum Domini ad Zacariam dicens: hec dicit Dominus Omnipotens, iudicium iustum iudicate, miserationem et misericordiam facite unusquisque ad fratrem suum, et uidue et pupillo et aduene, et pauper inclite dominari, et malitiam quique fratris sui nolite reseruare in cordibus uestris. Et paulo post: hec dicit Dominus Omnipotens ieiunium quartum, et ieiunium quintum, ieiunium septimum, et ieiunium decimum erunt domui Iuda in gaudium, et in iucunditatem, et  in solemnitates bonas et iucundi eritis et ueritatem et pacem amabitis. Ecce ieiunia legitima, qualiter fieri debeantur, a Domino nuntiantur. Sed cur in istis mensibus designatur, uolentibus ostendamus. Ieiunium enim quartum pro primitiis et mensibus; et ieiunamus ieiunium quintum pro areis redigendis et decimis offerendis; ieiunium septimum pro uindemiis colligendis; et ieiunium decimum pro sementationibus etiam seminandi, sed olei primitiis delibandis. In quorum ieiuniorum quattuor septimanis sine ullo errore lunam decimam intueberis, manifestam. A Dominico autem pascha et uniuscuiusque anni computas dies octoginta quattuor, in quorum conclusionem inuenies sabbatorum dies, quod est finis septimane,  que in se habet quarti mensis lunam decimam et exsolues post sacrificium ieiunium quartum. Centum duodecim ieiunium quintum; centum septuaginta quinque ieiunium septimum; ducentos sexaginta sex ieiunium decimum; sic singula in ordine recensendo artis huius magister et doctor poterit repperire; si tamen somnolentia cordis, que a sapientibus declinatur, non obpresserit sensum. His quoque supradictis columnis alie septem iunguntur, in quibus Kalendarum Ianuariarum luna et pasche Dominicorum dies adnotantur; tricesimarius etenim lune numerum, per septemnarium numerum ebdomadis diuisus spatia numero ducenta decem disterminat. Ut autem unius cuiusque pasche diem inuenias, lunam et feriam, que fuerit Kalendis Ianuariis, obseruabis,  ut lune cursum tenens in eadem columna, diem inuenias pasche, quod ad feriam suprascriptam pertinere uidetur; hoc idem et in fibulis triginta sequentibus adprobatur, in quibus Kalendarum Martiarum lunam et feriam per septenarium numerum utrarumque in luna dierum triginta ducenta decem spatia inuenies adnotata, nuntiantes certissime fixum unius cuiusque anni dominicum pascha. Nam et harum fibularum numerum tres alie ut pediseque columne secuntur, que in se embolismorum titulos et lunares annos lineis tensis ex Kalendis Ianuariis quota fuerit curiosis et bene sullicitis planius monstrare coguntur, ut horum circulorum ueritas in omnibus suis ornata monilibus ostendatur.



LIBER SECUNDUS, QUI IN SE OMNIA ORNAMENTA CONTINET CIRCULORUM.

 Alia quoque ratio ob uigesimum quintum circulum, quod in se annos contineat duo millia centum a sacratissimo scilicet pasche die in Aegypto immolato adnuente Domino ostendimus manifestam, ut et in Kalendis Ianuariis secundam lunam, et primi mensis quartam decimam pridie idus Apriles, et feriam quartam adtendas in capite circuli secundi in integro fuisse defixam, quam tu diligentissimus scrutator supputans, hoc modo inuenire debebis. Octogies quater enim tricenti quinquages quartus faciunt tibi dies lunares uiginti nouem milia septingenti triginta sex; et octogies quater decusas uncia, faciunt tibi nungenti triginta milia sex unus dies embolismares addes supra summam superiorem, et habes triginta milia sescentos sexaginta septem dies. Exinde deducis diem  unum, quem in sequentibus dictis ex detrimentis lunaribus gignitum esse docemus, et qualiter declinetur euidentissime demonstramus. Ergo circulus unus annos habet octoginta quattuor, qui in se continent noctium triginta miliasescenta sexaginta quinque. Et quoniam uigesimus quintus circulus in consulatu Theodosi sedeces et Fausti ab eodem pascha fuerit consumatus, quem recalato tempore supputans, inuenies habere noctium septingenta sexaginta sex milia sescentas uiginti quinque, quas cum partitus fueris in sexagesimam partem, inuenies duodecim milia  septingenta septuaginta septem, uncia, quam summam superiori summe adiungis fiunt noctium septinginta septuaginta nouemilia quatringintas duas; in quibus partiris trigesimam habebis uiginti quinque milia nungenti octo essuperet dipundius, uncia; hec, inquam, fuit luna secunda Kalendis Ianuaris. Ecce Deo gratias quam digne et rationabiliter inuenta est Kalendis Ianuariis luna secunda, que quartam decimam primi mensis cum embolismi titulum procreans in omnibus inuenitur. Ex Kalendis itaque ipsis Ianuaris, ut quartam decimam pridie idus inuenire possis, in tertio idus Apriles computans, et habes centum et unum diem, super quos dies addes luna secunda, que inuenta est esse ipsis Kalendis Ianuariis, faciunt tibi dies centum tres; partiris sexagesimam habes  bessicilicus, due sale de scripulu, triensem, uncias silicus; hoc super centum tres dies addes, faciunt tibi dies centum quattuor, bessilicos, duo sele de scripulo, triens, semuncia, sicilicus; partiris trigesimum inuenies tres insuper, et decus quattus, bessilicus, duo sele, de scripulu, trien semuncia, sicilicus, et habes quartam decimam primi mensis, et quod excurrit pridie idus Apriles, qui est primus pasche sacratissimus dies. Sed ut ipsius lune quarte decime feriam quartam profectionis filiorum Isdrel ex Aegypto inuenire possis, aduerte; uicessimus  enim et quintus circulus in fine secundi laterculi de Aegypto filii Isdrel exeuntibus inuenitur esse conclusus, sicut per legis storiam annorum indicat sextus uicies quinque. Si ergo octoges quattus fiunt pasce duo milia centum, et in uicesimo et sexto circulo in capite complentur anni duomilia centum bismilies; itaque centies trecenti sexagies quinque quadran, faciunt tibi dierum septingenta sexaginta septem milia uiginti quinque. In his partiris septimam et habes centum noue milia quingenti septes, quattus super et septus. Incipe numerare a feria prima que fuit ipsis Kalendis Ianuariis primo anno pasche in Aegypto immolato ab asse primo in septem assibus, et inuenies pridie Kalendas Ianuarias feriam septimam; ipsis quoque Kalendis Ianuaris feriam primam; ex  quarum utique Kalendarum diem in pridie idus Apriles computas, et inuenies dies centum duos. In his partiris septimam, et habes decus quattus super et quattus; hec est feria quarta quartedecime lune primi mensis anni primi, ut diximus, in capite circuli secundi, in quo inuenimus pascha sacratissimum tunc a patribus in Aegypto immolatum. Sed cum hos circulos in ordine adtentus fueris adsecutus intra columnas dies pasche ueridicos inuenies adnotatos, et illos qui foris sunt pro certo falsissimo super cilium columnarum encauto conscribtos sine dubio in errore fuisse defixos. uidetis igitur, carissimi, quod unicuique nostrum nichil denegat Omnipotens Deus. Sed quis quanta de ipso presumserit fideliter cupienti ut uoluerit dilargitur? Ita enim hec sacramenta manifestari  precepit, ut a passione Dominica in quadringentesimo et uigesimo anno regis Geiserici decimo anno diem inueniremus, in quo Dominus cum suis discipulis pascha sacratissimum manducauit; in eodem quoque complerentur anni duo milia centum decem, ab agno scilicet illo anniculo sine uitio in Aegypto immolato, sicut a secundi circuli capite ostenduntur in ordine titulati.

Incipiamus itaque, fratres, ab exodi lectione de ipso agno in Aegypto immolato in memoriam scientibus reuocare, ut possimus utrorumque agnorum speciem uolentibus demonstrare. In qua lectione recognoscimus ipsum Deum et Dominum nostrum ad Moysen et Aron fratrem eius in terram Aegypti dixisse: mensis hic, inquit, initium mensium, primus  erit uobis, in mensibus fase, ad omnem Synagogam filiorum Isdrel dicens. decimo die mensis huius accipiant sibi singuli per domos tribuum ouem per domum; et si exigui erunt in domo, ut non sint sufficientes ad ouem, adsumant secum uicinum proximum suum, per numerum animarum singuli quod sufficient sibi computabunt in ouem. Ouis sit sine uitio, immaculatus perfectus masculus et anniculus erit uobis ab agnis et ab edis accipi, ea sit uobis obseruatum usque ad quartam decimam diem mensis huius. Et occidet eum omne uulgus synagoge filiorum Isdrel ad uesperam; et accipient de sanguine eius, et ponent super duos postes, et super limem in domibus, in quibus eum edent, in ipsis et edent carnes ipsas nocte assatas igni et azima  cum. . . . . . . edent. Non edetis crudam, neque coctam in aqua nisi assatam igni. Caput cum pedibus, et inter reneis nichil derelinquentes ex eis in mane, et os non confringetis ab eo. Que derelicta fuerint de eo usque in mane igni cremabuntur. Sic autem comedetis eum; lumbi uestri precincti, et calciamenta in pedibus uestris, et bacula uestra in manibus uestris; et edetis eum festinanter, pascha est enim Domini. Precepit igitur Omnipotens Deus per Moysen uniuerse synagoge filiorum Isdrel in mense nouorum, qui est initium mensium in mensibus anni, in quo habitu ederent pascha; ad hoc utique, ut et suam diuinitatem credentibus nobis in Christo manifestaret et illorum latrocinium, iam tunc a pascha primum, in Aegypto celebratum demonstraret; qui in Aegypto  ad uesperam, idest in nouissima seculi tempora, precincti, et calciati aduersus agnum Dei immaculatum prima die azimorum ad uesperam cum gladiis et fustibus exirent, et uniuersa, que ab omnibus Prophetis de eo predicta fuerant, in eum committerent. Et ideo nos qui iam non secundum imaginem, sicut illi, sed secundum ueritatem in commemorationem passionis filii Dei pascha celebramus, nichil aliud in primis nisi de ipsius Domini nostri aduentu totis uiribus fidei nostre diligenter requirere debeamus et tunc circulorum serie reuoluamus. Primus enim Gaius Iulius Cesar Rome imperauit annis decem, mensibus quattuor, diebus sex. Post Gaium Iulium Cesarem successit Augustus imperator, qui imperauit Rome annis quinquaginta sex, mensibus  quattuor, die uno. Hoc imperante aduenit Iohannes, Zacarie sacerdotis filius, missus a Deo predicans baptismum penitentie, qui secundum predicationem legis prophetarumque omnium Christum ostendit, Christum filium Dei aduenisse in hunc mundum, idest in regione Iude, dicens: hic est agnus Dei, qui aufert peccata mundi; et hic est Saluator seculi; hic est de quo dixi: homo ante me factus est, cuius non sum dignus corrigiam calciamentorum soluere. Exinde cepit iehsu docere populum et facere uirtutes et signa magna, que nullus alius fecerat. Manifestauit autem se post baptismum uniuerso humano generi filiorum Dei, missum a Deo patre ad stabiliendum et reformandum, reconciliandumque populum sibi compositum, quibus electis duodecim  discipulis data est potestas in sancto Spiritu; et misit eos per omnes gentes, docentesque docerent. Dehinc ordinatis eis ad officium predicandi gratiam Dei factam per nomen eius, remissionem peccatorum, resurrectionem carnis, eternam uitam mortuis resurgentibus, predixit eis quanta passurus esset a Iudeis usque ad mortem, mortem autem crucis et quod triduo mansurus esset in corde terre, et quod tertia die a mortuis resurgeret, et post resurrectionem celos petiturus esset. Deinde Tiberius Cesar imperauit annis uiginti duobus, mensibus septem, diebus uigintiduobus. Hoc imperante, idest sextodecimo anno imperii eius, procurante Iadea Pontio Pilato sub Anna et Caifa sacerdotibus, octabu Kalendas  Apriles, duobus Geminis Consulibus, incidit sexta decima luna, parasceue, quando Dominus noster, Saluator generis humani, iehsu Christus filius Dei passus est. Perpessus igitur omnia, que de eo fuerant scripta, secundum predicationem legis Prophetarumque omnium et Euangeliorum eius, passus, ut diximus, octabu Kalendas Apriles, die parasceue. Tertio uero die a mortuis resurrexit, die Dominica sextu Kalendas easdem, et conuersatus cum Apostolis et Discipulis quadraginta ferme diebus, circumfusa nube in celo est receptus. Exinde igitur, regnante gratia Dei, homines credentes in nomine eius inluminari ceperunt. Et ideo in his omnibus gratiam referamus hec omnia disponenti propter nostram salutem; et uocat nos ad diuinam agnitionem  Dominus Deus omnipotens pater Domini nostri Iesu Christi, cui sit honor et gloria per eundem Dominum Christum in Sancto Spiritu per omnia secula seculorum. Amen.

Fiunt ergo a protoplausto Adam in anno sextodecimo Tiberii Cesaris, idest in passionis Domini die anni u. millia quingenti, et a passione Domini usque ad annum decimum Regis, anni quadringenti uiginti; quo anno et inuenies diem pasche sacratissimum, in quo Dominus noster pro nobis agnus Dei fuerit immolatus. Qui dies in capite circuli primi anno decimo eiusdem Regis defigitur, perfecto numero titulatus. In his itaque annis Augustalis, sui laterculi auctor, dum et litterarum sit scientia preditus, et calculationis arte peritus, uitium incurrisse  cognoscitur, propter annorum scilicet numerum suo in lunari cursu, cui plus assis unus ex ipso annorum fallaci numero accidisse probatur. Dicit enim a passione Dominica centesimo octogesimo et sexto anno, eiusdem Pasche die, diem diei conuenisse, cum in anno centesimo sexagesimo et nono a capite circuli tertii diem ipsum debuit repperire, quem in suis circulis anno sexagesimo et nono noscitur defixisse. Illum uero sine membris diem cum uocabulo personatum apud nos anno septimo decimo, habitum suorum circulorum in capite in incerto numero ostenditur titulasse; ideo utique in errore deuenisse uidetur, sicut ipse suo adloquio profitetur. Quod autem, inquit, non ab eo anno quo passus est Dominus annorum ordinati sunt circuli inuestigati adque repperiti  compendii utilitas sua sit a duobus Geminis consulibus quo anno passus est Dominus usque ad annum consulatus Antonini quater et Albini, qui in hoc opere primus est, anni centum octoginta sex numerantur, et quia hoc eodem Consule contigit, ut omnifariam pasche dies diei passionis Domini conueniret utilitas obluta  compendi fastidiri non debuit. Ab hoc igitur Consule, quo prime ocduadis initia cepta sunt, usque ad eum annum quo octogesimus et quartus annus cum suis embolismorum signis concluditur, perfacile est inspicientibus Kosmute calculationis ueritatem oculis quoque testibus comprobare, qualiter in hac supputatione comprobare se promittit; cum nec diem passionis Dominice in capite  prime ocdoadis sue in integro defixerit, nec certum numerum annorum ueridice terminaueris; sicut textus indicat nostrorum sequentium circulorum, quorum scilicet in capite inueniens Kalendis Ianuariis luna uigesima, et secunda feria septima, quartadecima primi mensis; decimu Kalendas Apriles, feria Iu. Dominicum pasche uI. Id. Apriles, luna duodeuigesima, et in eius circulorum habetur in capite Kal. Ianuariis luna XX. feria uI. quartadecima primi mensis octauu kalendas Apriles feria u. dominicum pasce, u. kal. Apriles, luna uII. In hoc die putat esse passionem Dominicam, quod omnino ullatenus congruit ueritati. Sic etiam nostris aspectibus lunaris ipse cursiculus indicat rutilo lumine radiatus, simul et annorum numerus certo in loco iure  defixus. Agriustia uero primus prauitatis cultor, et erroris sui amator, assertionisque sue imperitissimus doctor et semipsum, quem dum diximus declinandum, annos per singulos scripulis dissiparare conatur, ut eius falsitas euidens ostensa nudetur, et a ueritate alienus innotescere uideatur. Ipse in doctius tunc interrogationibus agitetur, quasi uel quos solaminis argumento in ipso anni curriculo suis laterculis lune crementum asses undecim semuncia, II. sele, scripulum unum semissem uncia, due sele uoluerit prorogare, et non asses undecim et uncia, quod proculdubio in ipsa separatione annali eadem luna testatur augmentis augere. Per quam utique unciam in annis octoginta quattuor septem asses habere poterat supputator, de quibus unum assem, qui post triginta  unum currit tempore Moysi, ueritatem agnosceret plenum decuit  declinasset. Octogies quater, ergo ut dicit, semiuncia due sele scripulum unum semissem uncia II. sele, ipse itaque respondit sexis, quadrans scripuli undecim destun. ; quod est quod asserit. Et ille ait sexis dies sunt sex et quadrant hore sunt tres scripuli uero undecim destant sennarum  minus puncta duo esse probantur, quia in destante puncta decem concludi apertissime dinoscuntur. Quid in hac interrogatione manifestius, quid in sua responsione probabilius, quam ut suo fomite uinceretur ineptus, suspiciones suas et usus qui solus horas octos emmisset puncta duo tantum secundum arbitrii sui uoluntatem nisus sit exclusisse, et plenum assem penitus non ualuit declinare.  Ob quam rem reticos  omnes ad ueritatis regulam docuit desciuisse, et ut ceci iam facto ultra luminis ianuam non poterint inuenire; sed qualiter prudentibus certis numeris declinetur captus et integer sensus non auertere moretur Octogies quater enim trecenti quinques quattus, sunt dies uigintinoue milia septingenti triginta sex; et iterum octogies quater decusas uncias faciunt tibi dies nongenti trigenta unum; quos superiori summe adiungis, erunt dies trigenta milia sexcenti sexaginta septem; qui dies per ocdoadas et endecadas ita determinati noscuntur, ut et ipsum quem in se superuacuum continent diem excluderent, et certum in se seclusum numerum consingnassent. Quinque enim  sunt ocdoade et endecade quattuor, que ocdoade quinque inibi embolismares quindecim et lunares annos uiginti quinque menses habent quadragintos nonaginta quinque, qui in se optinent, dies quattuor decimilia sescentos decem et quattuor, endecade inibi embolismares et lunares uiginti octo, menses habent quingentos quadraginta quattuor, qui in se exoluent dies sedecimilia quinquaginta sex; quorum dierum summam superadiungis, faciunt tibi dies triginta milia sescento sexaginta sex. Ecce de triginta millibus et sexcentis sexaginta septem diebus breuiter exclusus unus assis in ocdoadibus et endecadibus per dierum diuisionem ueridice comprobatur et tunc ab imperitis, et studiosis in contentionibus dissipatur. Sic etiam in circulo sequenti cum  superiori germina concordia ociauit per embolismos, adque communes annos assem ipsum furiosus  quantocius plenum inuenies declinatum. Sunt enim in et secundo circulo sicut et in primo, embolismares anni XXXI. et communes quinquaginta tres tricies. Semel ergo trecenti docies, quattus, respondet tibi undecimilia nongenti quattus, et quinquagies ter trecenti quinquages quattus faciunt tibi dies decem et octo milia septingenti sexaginta dua. He due summule sibi inuicem iuncte efficiunt dies sexmilia sescentos sexaginta sex, et declinatus est assis ille predictus.

Redeamus igitur et ad illam summam in dictis superioribus de eo anno uenter et tectum, per quam primo anno pasche in Aegypto celebratum Kalendis  Ianuariis luna secunda fuisse didiceris. In ipsum si aduertere uolueris, hunc eundem assem plenissime declinabis. Continentur enim in predictam summam assium septingenta sexaginta sex milia sescenti uiginti quinque, ex quibus deducis asses trecentos sexaginta quinque, anni scilicet nouissimi circulorum, ut appareat ipsum assem, et per hanc summam exclusum fuisse de septenario numero innatum ex unciarum augmento. uerum et uigesimam primam lunam sine unciis plenissime nudam anni octogisimi quarti esse condiscas. Cum autem predictos dies rursum superioris summe reuocaueris, et hanc ipsam partitus fueris, secundam repperies lunam, quam Kalendis Ianuariis in secundi circuli capite adfati, manu scis fuisse signatam. Deductis itaque  his assibus trecentis sexaginta quinque, remanent assium septingenta sexaginta sex milia ducenti sexaginta, in quibus partiris sexagesimam, habebis duodecimilia septingentos septuaginta unum; addes hoc supra summam predictam, erunt assium septingenta septuaginta noue milia tricenta unum. In his partiris trigesimam, inuenies uiginti quinque milia nongenti sexaginta septem superet asses uiginti unum. Ii sunt luna uigesima prima octogesimi quarti anni. Reuocatis quoque predictis assibus trecentis sexaginta quinque ad illam superiorem summam, erunt assium septingenta sexaginta sex millia sexcenti uiginti quinque, ut supra. In quibus partiris sexagesimam, et inuenies duodecimilia septingenti septe septi, uncia;  addes supra summam prefatam, et habes assium septingenta nouem milia quadringenti, dipondius, uncia. In his partiris trigesimam, et habebis uiginti quinque milia nongentos octogenta superet dipondius, uncia, sicut est luna in secundi circuli capite titulata, et declinaberis ad semipsum, quem in fine circulorum sepissime diximus declinandum. Quisquis es namque dolo uecordie sauciatus, uel huius rationis ignarus, per quam altam profundamque partitionis summam, ut uerius dicam, potius dilucide demonstratum, hic assis de numero septenario fuerit exclusus agnosce; quemdam omnem in tua supputatione declinare nequiueris in utroque neutericus in ueniris. Desine, queso, iam desine in errore miseros populos per fallaciam tuis euersiculis  insitire; ueritati quoque tandem aliquando dura colla summitte, qui per nebulas et perstigia ex Aegypto, de incognitis prouinciarum spatiis et longa intercapidine terrarum quasi uenientem tibi nuntios pasche diem sacratissimum sine tempore frequentius inaniter celebrandum. Cum horum namque circulorum lunare in tui pectoris sensum gluttinaberis cursum. Tunc a primo anno pasche in Aegypto immolatum ueridicum inuenies fundamentum, quod et lunaribus cancellis ueris et paschalibus titulis congruum sat esse cognoscis. Ex Kalendis namque Ianuariis, quibus superioribus dictis circulorum in capite lunam secundam inuentam habitamque fuisse, iam noris in pridie earumdem Kalendarum Ianuariarum anni sequentis supputabis, eruntque dies  trecenti sexaginta quinque, super quos addes lunam secundam, que isdem fuit Kalendis, ut dixit agnoscite licet procedendi,  et fiunt dies trecenti sexaginta septem, in quibus partiris sexagesimam, inuenies sexisuncia, due sele addes supra summam predictam, et habes dies trecentos septuagenta tres, uncia, due sele. In his ergo partiris trigesimam, inuenies decus dipondius; superest decus tresisuncia due sele, similiter etiam et in anno sequenti qui in ordine tertius appellatus supputare debebis. Bis itaque trecenti sexages quinque fiunt dies septingenti triginta. Inmittis uero ut supra anni primi lunam secundam et habebis dies septingentos triginta duos, in quibus partiris sexagesimam, inuenies decus dipondius. Restant due sele; addes hoc supra  summam predictam, et erunt dies septingenti quadraginta quattuor; restant due sele, in quibus partiris trigesimam, inuenies dies quattus super et uies quattus, restant due sele. Sic autem singulis quibusque annis usque in octogesimum et tertium annum supputabis; quem octogesimum et quartum in fine circulorum adnotatum agnoscis, ut etiam in his singulis annis undecim asses et uncia immittere uidearis, et nullis cancellorum anfractibus uel lunaribus tituli erasse omnino noscaris. Dominus enim noster Christus, paterne obediens iussioni, ita huius lune almum sydus edidit, ut de noctis inuenies lumen solidate tenebrari ob nubimenta tenuaret que claro inuecta curriculo cautis uacasse per erroribus,  secretis operantibus causis, nunc plena subducit implenda, et rotatis cursibus iterum definitur. Hec sunt igitur lune principia, eiusque officia perenni seruitio diuinitus instituta; hec in signis, et in temporibus, et in diebus, et in annis prescie facta. Per hanc quippe fabricam castam puramque, et sue maiestatis presagio Dominus designabat ad ecclesiam, quod sepissime tenuatur casibus uariis, et minuitur semper in lapsis; splendoris tamen nitore suffulta crescit in sanctis. Sic enim speciatim dico, eadem de semetipsa loquitur ecclesia: fuscasum, inquit, et decora, o filie Hierusalem; et Dominus per Prophetam uoci sonore respondit, et dicit: tota speciosa es sicut sol, et perfecta sicut luna; et iterum: semel iuraui in sancto meo si Dauid mentiar, semen  eius in eternum manebit, et thronus eius sicut sol in conspectu meo, et sicut luna perfecta in eternum. Hoc autem ecclesie in Christo totum manet, et competit sacramentum, adientissime namque representamus eiusdem lune perfectissimum cursum, ut in suis eum quodammodo cancellis diebus singulis in integro noueris terminatum. Ex Kalendis, inquam, Ianuariis in pridie illius diei supputabis, in quo etiam luna quota sit queris. Sed forsitan dicis: quare in pridie et quota sit luna in sequenti significas die, quia ex Kalendis utique Ianuariis summam colligis, et quota in his fuerit luna superinmittis? numquidne unum diem bipartitum uel duplicatum supputare singularem aliquatenus in numero possis? itaque in his partiris sexagesimam, et quod fueris partitus supra dierum  numerum ponis, in quibus similiter trigesimam partiris, et in quouis die, ut dixi, quota erit luna, que ad athomum per dies et annos singulos peritissime designabis, quamuis unius cuiusque pasche natales nonnisi primi mensis nouus generat dies; sed ut ipse primus mensis a tertio nonarum Martiarum die usque in quarto nonarum Aprilium a cunctis plerumque esse dicatur, certa atque digesta ratione monstretur, ut in his uiginti nouem diebus paschalis natiuitas retegatur, et per primum annalem circulum ueridicis documentis, euidentius ostendatur. A solis enim et lune fabrica que die u. Kalendarum Aprilium sumpsit exordium, computamus dies trecentos liberos quadragenta occurrisse ad futurum quintum nonarum martiarum diem, super quos dies addimus  lunam quintam decimam, in qua utique plenitudine diei ipsarum quintum Kalendarum Aprilium ad uesperam a Domino fuerat constituta, et fiunt dies trecenti quinquaginta quinque, in quibus partiris sexagesimam, et habes quinques deuncos; addes supra summam superiorem, et fiunt dies trecenti sexaginta. Deun. partiris trigesimam et inuenies decusdipondius super et deun. et quoniam quintadecima luna, plena, ut diximus, quinto Kalendas Apriles fuerat facta pridie idus Apriles, ut ritis cornibus extenuatur ad suum mensem primum impleuit; propter quod nouilunium Iudeis preceptum est obseruare usque in hodiernum diem. Secundum uero mensem quarto idus Maias impleuit, tertium mensem  quarto idus Iunias, quartum mensem sexto idus Iulias, quintum mensem sexto idus Augustas, sextum mensem septimum idus septembris, septimum mensem pridie Nonas Octobris, octauum mensem nonis Nouembribus, nonum mensem pridie nonas Decembris, decimum mensem tertio nonas Ianuarias, undecimum mensem Kalendis Februariis, duodecimum mensem quinto nonas Martias, et habes dies trecentos quinquaginta quinque, quos continet annus primus sane inibi quindecim diebus lune, quota utique plena et perfecta fuerat facta. Nam a quintum nonarum in quartum Nonarum Martiarum die supputatio pronuntiat luna, qui est scilicet dies inter quintu et tertio medius in quo luna deun et non assis, qui est dies unus inuentus sit plenus. Itaque a die ipso  mensis inchoari non potest primus, sed a tertio nonarum martiarum in quarta nonarum Aprilium diem, in quarum quartu nonarum pridie, hoc est in die kalendarum Aprilium conputamus ex quinta kalendarum earumdem preteriti, idest primi anni, in quo die utraque luminaria in signis, et in temporibus, et in diebus, et in annis a Domino fuerant constituta, et inueniemus dies trecentos septuaginta, super quos addimus lunam quintam decimam, in quo statu interea fuerat facta, et fiunt dies trecenti octoginta quinque. Ex quibus diebus partiris sexagesimam, et habes sexis cincun; hos predicte summe adiungis, et fiunt dies trecenti nonaginta unu cincun; partiris trigesimam et inuenies decus tresis, superet ascincunt. Ergo ex die tertio nonarum martiarum  usque in diem quartum nonarum Aprilium primam lunam querere debemus, quoniam in quocunque die existis uiginti nouem diebus luna prima cum fuerit, inde incipit mensis primus, in quo mense pascha sacratissimum celebrari precepit omnipotens Deus, sicut in Exodo testatur et dicit: diem festum pasche obseruabitis; septem diebus edetis azima, sicut precepi tibi, per tempus mensis nouorum; in eo enim existis de terra Aegypti. Item in Leuitico precipit Dominus et dicit: primo mense in quarta decima mensis, in medio uespertinorum pascha Domini, et in quintadecima mensis huius dies festi azimorum Domino. Item in Numeris: et locutus est Dominus ad Moysen in deserto Sina anno secundo proficiscentibus eis ex Aegypto, in mense primo dicens: dic, ut faciant filii Isrel  pascha in tempore suo quartadecima die mensis primi ad uesperam. Secundum tempora, secundum legem suam, et secundum comparationem suam facies illud. Et locutus est Moyses filiis Isrel facere pascha in deserto Sina secundum quod precepit Dominus Moysi, sic fecerunt filii Isrel. Et paulo post cum comminatione precepit Dominus, et dicit: homo qui fuerit mundus, et in uia longa non fuerit, et cessauerit facere pascha, exterminabitur anima illo de populo suo, quia munus Domino non obtulit in tempore suo: et peccatum suum accipiet homo ille. In Deuteronomio Moyses ad populum locutus est dicens: obserua mensem nouorum, et facies pascha Domino Deo tuo, quia in mense nouorum existi de terra Aegypti nocte, et sacrificabis  pascha Domino Deo tu. Sic quoque et in primo libro Esdre apertius scriptus est egit. Osias pascha in Hierosolymis Deo, et immolauit phasec quarta decima luna primi mensis ad uesperam. Ecce quartadecime lune dies, qui est ad quintu decimu kalendarum Aprilium die usque in septimo decimo kalendarum Maiarum, legaliter ut sit uera ratione firmata dinoscitur; et sic etiam a tertio Nonarum Martiarum die usque in decimo kalendarum Aprilium diem sunt decem nouem, in quibus luna dum nascitur, lunaribus annis proculdubio deputatur; a nonum uero kalendarum Aprilium in die quartu Nonarum earundem dies sunt decem, et his dum nascitur embolismaribus annis profecto defixa notatur, sicut circulorum in uetustatis indiculo comprobatur. Sex enim menses  diuident annum, in embolismario uero mensis unus dierum triginta prorogator accedit sexes ergo uies nonus tibi faciunt dies centum septuaginta quattuor; et septies triceni habes cc. decusas summulas adiungis, faciunt tibi dies trecentos octoginta quattuor. Hic est annus embolismaris. Lunaris autem annus eque in sex mensibus diuiditur. Sexes itaque  uies nonas faciunt tibi dies centum septuaginta quattuor, et sexes triceni centus octo sunt. Iuncte sibi inuicem summule faciunt dies trecentos quinquaginta quattuor, non a dominico in dominicum pasche, sed ad quartam decimam in quartam decimam lunam primi mensis anni supputantur uenientis; et sic omnes suo in ordine per annos octoginta quattuor certis mensibus sine dubio dies collectos inuenies, sicut ipsius lune per menses singulos oculis testibus, natiuitatis fulget aspectus. A prima enim luna kalendarum Ianuariarum usque ad octauam annos embolismares inuenies; a nona uero usque in uigesima septima lunares pro certo repperies. Sic etiam a uigesima et octaua usque ad trigesimam embolismares inuenies annos. Hec omnia solicitius  obseruabis, et dies pasche in integro inuenies. Non laborabis ecce, annuente Domino, singula dilucide perfecta monstrantur, in quorum iam et obtrectatorum perfidia refallatur, ut insontium astuta simplicitas cunctis subdita cognoscatur; ipocrytarum uero euitentur errores, quia imperitorum est iactantia, nam uerecundia plene sunt prefate uirtutes.
[Figure: [Table] 49Kb]



EODEM TEMPORE.
AUCTOR INCERTUS. [* 1Kb]





OBSERuATIO CRITICA.

 Quisquis in Scotorum historia uel leuiter uersatus agnoscere debet primos Christianos religionis doctores in hodierna Scotia exstitisse uite monastice cultores, unde famosum illud Forduni in Scoti-Chronico lib. XIII, cap. 8, pag. 184, dictum, qui de sancto Palladio circa annum 430 ad Scotos in Christum iam credentes misso episcopo sic loquitur: »Ante cuius  aduentum habebant Scoti fidei doctores, ac sacramentorum ministratores presbyteros solummodo monachos, ritum sequentes Ecclesie primitiue.« Per que sane uerba sincerus ille historie Scotice conditor solum insinuare uidetur, S. Palladium fuisse primum episcopum a summo pontifice Romano missum ad Scoticanam Ecclesiam a cunabulis resurgentem gubernandam, cum ante illius aduentum, et eadem adhuc imperfecta ac rudis per presbyteros  ab aliis legitimis episcopis ordinatos ac plerumque monachos instructa fuerit, sed iam ad suscipiendam supremam Ecclesie hierarchiam accommodata prout alie gentes ad Christum conuerse prius per presbyteros instructe sunt, quam episcopali iurisdictione donate. uerum rerum Scoticarum scriptores et ipse Fordunus agnoscunt sanctum Niniam Candide Case episcopum, sanctum Palladium, sanctum Fernanum, S. Seruanum, S. Kentigernum, aliosque primitiue Ecclesie Scoticane episcopos, exstitisse ueros monachos, ac discipline acerrimos uindices, qui monasteria, tanquam Christiane religionis quedam castra, erexerunt, ex quibus prodierunt tot sanctissimi milites ad debellandam demonum militiam exercitati, et ad propagandam fidem Christi aptissimi. Huius rei uiuidum exemplum prebet sequens  Ordo monasticus, ab antiquis monachis Scotis sub exordio suscepte Christiane religionis obseruatus, qui cum uetustissimum sit omnium Monachorum Occidentalium monumentum, magnamque cum Aegyptiorum Patrum regulis connexionem habeat, sic merito post S. Cassiani institutiones et regulam S. Pachomii debitum locum inter hec additamenta meretur, utpote arctissimam Orientalis discipline obseruantiam complectens, exceptis frequentibus illis in aquam immersionibus, que solis monachis Scotis fuerunt peculiares. Cum igitur, longe ante aduentum S. Palladii, in hodierna Scotia exstiterint monasteria, quorum inquilini nominabantur Kiledei uel Kildei ab ipsis cellis, quas inhabitabant, non a cultu quem ibidem exercebant, sic appellati; adeoque ueritati consonum uidetur, hunc Ordinem Monasticum etiam ante S. Cassiani  institutionum propagationem, ab illis Kiledeis siue Kildeis   obseruatum fuisse. Nam hoc monasterium Kilrosense uulgo Culrosense dictum erectum est, a S. Seruano Orcadensium insularum apostolo, et S. Palladii discipulo, qui non nouam disciplinam monasticam introduxit, sed ueterem primeuis Scotis monachis communem excoluit. Erat autem hoc monasterium in estuario Forthe siue Bodotrie situm, ad borealem fluminis ripam et infra Striuelinge castrum sex milliaribus iacens, ubi fluxus et refluxus adhuc cernitur, quem auctor uite S. Kintigerni apud Bolandum 13 Ianuarii per Malenam et Ledonem fluuios designat; ad morem quorumdam ueterum per Ledonem intelligens estum et fluxum maris, quemadmodum et per Malenam denotans refluxum siue recessum maris; quos igitur male duos distinctos fluuios existimauit, cum apud Kilrosiam nullum aliud flumen  preter Bodotriam appareat, ubi tamen, quamuis locus ille uiginti milliaribus ab ostio fluminis distet, tamen magnus fluxus et refluxus maris obseruetur. In hoc igitur monasterio educatus est S. Kentigernus uulgo dictus Mungo primus Glasguensis in Scotia episcopus et multorum monachorum pater, qui, Kilrosia ad australes partes secedens, necessario estuarium Forthe transiuit tempore Malene siue refluxus maris, atque apud Glasguam figens pedem insigne erexit monasterium a nongentis quinquaginta monachis inhabitatum, quibus utique disciplinam monasticam a S. Seruano magistro suo usitatam prescripsit obseruandam. Celeberrimum ergo erat Kilrosense monasterium, et forsan ante aduentum S. Palladii ab ipsis monachis Scotis siue Kiledeis constructum, a quibus et denominationem sumpsisse uidetur,  cum ex ante dictis omnino constet, monachos apud Scotos iam dudum floruisse. In ueteri enim Scotorum idiomate Kil denotare ullam quemadmodum et Ros uel Ross significare promontorium animaduertunt antiquitatis Scotice periti, ita quod Kil-ros exstiterit uerum Kiledeorum promontorium, quorum celle ibidem constructe altitudine eximia reliquam planitiem superauerunt, presertim ad latus boreale estuarii posite. uerum labente seculo septimo hoc insigne Kiledeorum monasterium, a Danis et Norwegis, Britanniam septentrionalem deuastantibus ad incitas est redactum, nec ante annum 1217 reparari ceperat. At hoc eodem anno Malcolmus Fife comes idem depopulatum cenobium restaurauit, amplissimis agris et donis locupletauit, ac sacro ordini Cisterciensi concessit; cuius piissimi inquilini  S. Seruanum olim sanctissimum loci abbatem in diuum titularem susceperunt, eiusque sacram memoriam  ad diem primum Iulii annuatim solemni festiuitate celebrabant. Et quidem, etiamsi anno 717 apud Scotos dem sumptuosa cenobia obtinuerint; attamen, longo tempore hunc Ordinem monasticum in aliquibus locis conseruatum fuisse testatur arcta disciplina monastica a Scotis monachis per Germaniam, Galliam, et Belgium obseruata etiam postquam illi, pro primaria uite norma, regulam Benedictinam susceperant, quemadmodum ex uariis locis monastici Scotici instruimur. Adeoque de huius antiqui monumenti authenticitate nullum dubium interuenire debet, cum, ante fatalem monasteriorum in Scotia dissolutionem, plurima uetera monumenta in Kiledeorum cenobiis presertim Dunblani et Dunkelde sint conseruata, que quidem duo monasteria quoddam ueteris discipline uestigium retinuisse uidentur usque ad  seculum XII, quando in distinctos epicopatus erecta sunt.  primum introducta sit regula S. Benedicti, atque sequioribus seculis plurimi noui erecti ordines monastici ibi- Ex archiuo igitur Dunblanensis Ecclesie, hunc presentem Ordinem monasticum descripsit uir religiosus Seruanus Thomson Scotus, monachus Benedictinus in celeberrimo Dunfermlensis cenobio professus, secumque Ratisbonam cum aliis documentis antiquis attulit, florente adhuc apud Scotos orthodoxa et catholica religione. Nam, anno 1526 piissimus noster pater Seruanus cum aliis monachis Dunfermlensibus ab optimo patruo dom. Ioanne Thomson monasterii S. Iacobi Scotorum Ratisbone abbate dignissimo uocatus, et ibidem prior conuentualis constitutus, piissimam uitam duxit, acerrimus arctioris discipline monastice uindex, usque ad annum 1544, quo religiosam animam Deo reddidit.





ORDO MONASTICUS IN uETERI SCOTIAE MONASTERIO DE KIL-ROS OLIM OBSERuATUS. 

 Seruanus discipulus S. Palladii, circa annum 448 edificauit monasterium de Culros, ibique magnam congregauit monachorum congregationem, quos in timore Dei et in magna continentia custodiuit, qui a communi plebe uocabantur Culdei siue Colidei, sed proprie dicebantur Kiledei, sic nominati ab ipsis cellis, quas inhabitabant, et ueri monachi erant, imitantes monachos Aegyptios, et similem illis ducentes uitam. Nam imprimis perpetuum ieiunium obseruabant,  semel in die cibum sumentes, et quidem tempore hiemali, apparentibus stellis in firmamento, in estate autem post occasum solis. Que refectio apud illos uocabatur cena, et in mensa non apposuerunt diuersorum fercula saporum, neque esculentiores pastus, sed secundum comedentium numerum tot paximacia panis, atque olera cocta, sed solum sale condita. Nunquam carnes uel pisces comederunt, neque caseum uel butyrum admiserunt, nisi dominicis et festiuis diebus, quando binam refectionem sumebant, scilicet prandium et cenam. Pro potu aquam habuerunt puram et aliquando mixtam lacte, nam uinum et cereuisia illis ignota erant. Infirmis tamen uel etate prouectis, uel etiam longo itinere fatigatis, aliqua suauioris cibi oblectamenta dabantur, nunquam  tamen carnes comedebant. In mensa autem altum obseruabant silentium diuine lectioni et spiritualis patris exhortationibus intenti, atque hoc modo fessos artus accepte cene refectione releuabant, nec tamen ad satietatem; nimia enim satietas, quamuis solius panis, luxuriam gignit, sed tunc pro impari corporum uel etatum conditione, quisque cenam capere potuit

Omnes in uno loco dormiebant, sed in separatis lectisterniis, et quidem uestiti, et zona pellicea precincti, ut expergefacti alacrius surgerent. Nam ad primum galli cantum in oratorio omnes presentes  esse debuerunt, quocunque anni tempore, per nole pulsum excitati ita ut media nocte semper surrexerint ad uigilias nocturnas peragendas. Que uigilie per integras tres horas durabant, quia singulis uiginti psalmos deputabant, et ad finem cuiusque psalmi profunde genu flectebant, sese in terram prosternentes. Expletis tribus uigiliis nocturnis, consona uocis et cordis intentione omnes exire de oratorio debuerunt; solus autem pater monasterii secretam Deo pro  statu Ecclesie fundebat orationem, dum reliqui meditationibus, genuflexionibus aliisque piis operibus incumbebant, usque diluculum. Et tunc dato signo, omnes oratorium accedant, ad matutinas laudes persoluendas, quibus finitis, pater monasterii quotidianis lacrymarum fontibus exundans, thurificatis orationum holocaustomatibus redolens gemme caritatis ardore flagrans, debitam dominici corporis oblationem puris sacrabat manibus, sicque ad angelicum pergebat alloquium. Synaxi finita, aliqui frigidam petebant aquam, in qua diutius morando, corpus rigabant, omnemque carnis ardorem domitabant: quandiu autem in oratorio orarent, nullus oscitare, nullus sternutationem facere, nullus saliuam iacere licenter auderet.

Deinde omnes ad laborandum domi uel ruri se  preparabant, ut quotidiano desudantes operi manuum laborare suam in commune transigerent uitam, probe scientes quod secura quies et otiositas uitiorum mater et fomes esset, et ideo humeros suos diuinis fatigationibus submiserunt; et impensiori studio, pede manuque laborabant, atque ita propriis uiribus, cuncta congregationis opera cum gaudio expediebant. Nam ad rurale opus accincti, iugum ponunt humeris, sustossoria, uangasque inuicto brachio terre defigunt, sarculos, serrasque ad succidendum sanctis ferunt manibus, omniaque prestant proprio labore, que  homines rustici auxilio boum et equorum perficere solent. Nam apud ipsos, nulla era boum et equorum aut aliorum animalium inueniebatur ad agros excolendos, uel quodcunque opus perficiendum quia quisque erat bos et equus ad laborandum. Solus seniculus abbas habuit equiculum ad iter faciendum et paucas uaccas ratione lactis, sicuti et oues ratione lane et pellis nutriebant, nam omnes alias possessiones respuebant, et diuitias detestabantur. Quando autem opus rurale diutius durauit, tunc in campis solitum psalmorum pensum peragebant, obseruato debito tempore, pro singulis horis canonicis, ad hoc enim intenti, ut singulis diebus integrum Psalterium deuote recitarent. Quandiu autem laborabant, nullum audiebatur murmur, nullum preter necessarium habebatur  colloquium, sed quisque aut orando, aut recte cogitando iniunctum peragebat opus.

Peracto opere rurali, seu quocunque alio iniuncto labore iam finito, ad cellas proprias reuertebant, ubi aut scribendo aut orando totam ad uesperam peragebant diem, nisi quando tempus aderat ad orandum horas canonicas in oratorio. uespere autem appropinquante, cum nole pulsus audiebatur, quisque studium aut laborem deserebat. Quamprimum enim in auribus cuiuscunque pulsus resonaret, scripto littere apice, uel etiam dimidia eiusdem littere figura, citius assurgentes, sua finiebant officia, sicque cum silentio et grauitate, sine ulla colloquii fabulositate oratorium petebant. Expletis psalmorum canticis, consona cordis et uocis intentione quisque priuatis precibus  et genuflexionibus inseruiebat, quoadusque sidera celo uisa finitum clauderent diem, in estate autem, ob noctis breuitatem, usque ad occasum solis.

Tandem ad mensam conueniunt, ut fessos artus cene refectione releuarent, ubi quidem spirituali lectioni plus attendebant quam ciborum sapori; tota enim refectio non aliis cibis quam communi pane sale conditis constabat, ut iam dictum est. Modice igitur refecti, cum gratiarum actione oratorium petebant, et per breue tempus orationem effundentes, dato signo, et accepta patris spiritualis benedictione, dormitorium accedebant omnes, seniores eque ac iuniores, secundum ordinem claustralem, neque uocis mussitatio audita est, sed usque ad primum galli cantum, quietem sumebant. Atque hoc modo, per singulas  anni dies et noctes Creatori suo inseruiebant, nisi quod a nocte sabbati quousque primo diluculum scilicet prima diei dominice hora eluxerit, uigiliis, orationibus, genuflexionibus sese impenderint, excepta una hora post matutinas laudes, quando sese ad scrutanda intima cordis secreta preparabant. Qua peracta, et uere compuncti, patrem spiritualem accesserunt, cui cogitationes suas propalabant, sine cuius iussu nichil prestare potuerunt, sed illius licentiam etiam uel ad nature requisita acquirebant.

Paupertatem maxime coluerunt, nec alias possessiones habuerunt, nisi quas propriis manibus laborare poterant. Hinc dona iniquorum respuerunt, diuitias detestabantur. Si autem aliquis de magnatibus terre  aliquid pro eleemosyna concedere uoluerit, immediate pauperibus distribuebant, quibus etiam oblationes fidelium concesserunt; in uicinia enim habuerunt xenodochium, ubi pauperes et debiles, claudos et cecos, senes et orphanos nutriebant, quorum precipuam curam gerebat S. Seruanus, iisdem omnia necessaria prebens, piisque exhortationibus inseruiens.

uilibus induebantur uestibus, maxime pellinis, sed albi coloris, ut moribus sic et uestibus candidi apparerent, Habitus enim interior ex alba lana contextus ad genua descendebat, illoque ad laborandum utebantur, nam lineas uestes nunquam adhibebant. Exterior habitus erat birras, qui et amphibalus dicitur, corpus simul et caput tegens, quem zona pellicea  precinxerunt, atque sic incedebant quotidie ad orandum et laborandum, et etiam sic dormiebant.

Igitur apud antiquos illos monachos siue Culdeos fulgebat perfecta morum probitas, uite paupertas, in agendis actibus perpetua continentia, atque ad patris spiritualis imperium indeficiens obedientia. Nec solum patri monasterii, sed et senioribus ab ipso ad inuigilandum constitutis obedire debuerunt omnes, et refragantibus dure subdebantur penitentie. Pro qualibet enim culpa etiam minima seuera iniungebatur pena, sic quando quisque aliquid sibi proprium uindicaret et pronuntiaret, uerbi gratia, Meum librum, etc., tunc exutus uestibus, se aqua immergere usque ad collum debuit, ibique diutius morando omne proprie uoluntatis praue desiderium exstinguere.  Si autem patris spiritualis, uel aliorum seniorum iussa hilariter et alacriter non adimpleuerit, a fratrum consortio segregatus, pane et aqua tandiu uiuere debuit, donec resipisceret, et si obstinax in disobedientia permanserit, et culpam commissam agnoscere renuerit, squalore carceris puniebatur. Pro paruis culpis publice commissis coram tota congregatione penitentiam agebant diris uerberibus percussi, que flagella penitentialia nominabantur.

Hunc asperum et durum uiuendi modum inibant Kiledei siue monachi antiqui Culrosenses cum magno gaudio, ut uiolenter raperent regnum celorum, neque facilis ad subeundam tam arduam monasterii disciplinam ingressus concedebatur, quamuis multi ad morum reformationem concurrebant. Nam quicunque  sancti propositi conseruationem desiderauit, fratrumque consortium sincere postulauit, prius decem diebus pre foribus monasterii, quasi reprobatus, nec non uerborum opprobriis confutatus remanere debuit, sepius pulsans, sed nullum ingressum inueniens. Si autem bene utens patientia ad decimum perstaret diem, tunc porta claustri fuit aperta, et nouiter ingrediens seniori ad portam constituto inseruire debuit, ibique per multum temporis desudans, multisque animi aduersitatibus probatus, tandem fratrum merebatur inire consortium. Quicunque etiam fratrum conuersationem cupiebat, prius omnem substantiam pauperibus distribuere debuit, nam nichil ab eo, ne quidem uel unum ut ita dicam denarium, in usum  monasterii accipere uoluit spiritualis pater, sed nudus ueluti e naufragio euadens in congregationem receptus est, nam et uestimenta secularia ante ingressum deponere et pauperibus dare debuit. Hec autem omnia ideo prestare obligabatur nouus receptus, ut ibi uoluntariam deligeret paupertatem, et nequaquam inter fratres excellens sese eleuaret, uel sua suffultus substantia equalem fratribus non iniret  laborem, aut religionis habitum apportans ui extorqueret, que monasterio reliquit, et fratrum patientiam commoueret in iram. Hec aliaque plura aspera quidem et dura exercebant antiqui illi Kiledei, quorum discipline rigorem, quamuis ad imitandum necessarie, proposita compendii breuitas uetat nos exponere. Sed Aegyptios monachos in omnibus imitati sunt, similemque eis duxerunt uitam.



[* 1Kb] PeTAE QUINTI SAECULI.




ANNO DOMINI CCCCu.
AUREL. PRUDENTIUS.






Epistola dedicatoria.

Beatissimo patri et D. N. PIO SEXTO pape maximo FAUSTINUS AREuALUS.

Christiane peseos monumenta, omnium, que modo exstant, aut exstitisse unquam scimus, prestantissima, M. Aurelii Prudentii Carmina, quam diligentissime fieri potuit, recognita et correcta luci publice mandare constitui, nomini, maiestatique tue, Pie Pontifex Maxime, consecrata. Patere, humanissime Princeps, ut non modo ad solium istud tuum et ad pedum oscula beatorum demissus, ut par est, ac uenerabundus accedam, uerum etiam ut et libere profitear, munus hoc, quod tibi offero, non nullius esse pretii, et cuiusmodi hoc sit pretium, palam edisseram. Etsi enim tot sustineas, ac tanta negotia solus , in Ecclesie catholice gubernationem singulari studio et sapientia incumbas, populorum tibi subditorum felicitati incredibili uigilantia et prouidentia prospicias; tamen in tanta rerum mole adeo erga litteras ac bonas artes affectus es, ut hac etiam in parte preclara tua merita una omnium uoce et predicatione celebrentur; neque ulla unquam, quamdiu suus litteris et humanitati stabit honos, tacebit posteritas. Quod enim museum splendidissimum omni illustrium monumentorum genere ad presentium et posterorum siue admirationem, siue etiam inuidiam instruxeris; quod plurima ac maxima beneficia in litteras, in litteratos uiros, in artes ceteras, que a liberalitate nomen habent, cumulatissime contuleris; quod bibliothecam tuam omni librorum copia et delectu in primis conspicuam reddideris, uaticanam uero magnis accessionibus locupletaueris; quod assidue de litteris deque optimarum artium studiis maxima cum animi uoluptate, limato subtilique iudicio disseras: hec aliaque huius modi uehementem et accensum exquisite doctrine amorem cum doctrina ipsa coniunctum satis declarant. Cum autem rerum ecclesiasticarum cognitio ceteris tibi sanctior et antiquior sit, quod his studiis ab adolescentia innutritus, summa ex eorum tractatione laudem fueris assecutus, hac potissimum de causa nouam hanc Prudentii editionem tibi non solum iucundam, sed etiam gratam futuram esse confido. Ut enim Ecclesia Iesu Christi, cuius tu uices, bonis omnibus plaudentibus, geris in terris, aduersus hereticos impiosque huius etatis homines defendatur, optime intelligis, Pontifex sapientissime, auctorem grauissimum esse Prudentium. Quippe is profanis litteris apprime eruditus, forensi eloquentia exercitatus, maximis honoribus in Romana republica perfunctus, amenissimum ingenium leporesque peticos ad fidei christiane causam ornandam,  illustrandam, tuendam felicissime conuertit. Atque, ut alia preteream , multum ille contulit ad sublimem hanc grauitatem et dignitatem, que in Ecclesie precibus hymnisque Deo concinendis elucet, et in qua tu, Pie Pontifex, summopere delectaris. Preterea antiquitates Christianas maxima ex parte complexus est; sed illos ritus accuratius descripsit, qui nunc in quorumdam hominum reprehensionem incurrunt; ac nominatim religiosum cultum, quo sanctos celites uenerari oportet, suo ipso exemplo luculenter demonstrauit, dum tenero pietatis affectu, quem trito apud nos uocabulo deuotionem appellamus, stratus humi ad martyrum sepulcra, lacrymas uberrime fundens, oscula marmoribus figens, tumulisque adeo arcte inherens, ut altar tepesceret ore, saxum pectore, eos animi sensus experiebatur, quos tibi, Pie Pontifex, cum Prudentio communes esse, omnes nouimus. Constat enim, quanta constantia huiuscemodi pietatis officia exsequaris, quam religiosa mente habituque oris ac corporis gloriosum B. Petri principis apostolorum sepulcrum adire, eiusque uenerabilem imaginem quotidie ferme uenerari et osculari sis solitus. Grauiora uero sunt illa, quod Prudentius pro altissimis religionis nostre mysteriis contra sophisticas hereticorum argumentationes docto ac seuero philosophandi genere propugnauit, aram uero uictorie totumque idolorum cultum adeo acriter et neruose insectatus est, uix ut quidquam postea scribere aut obloqui ethnici ausi fuerint. Quod si non ea solum, que commune Ecclesie bonum respiciunt, sed illa etiam considerare uelimus, que ad apostolicam tuam sedem, Pie Pontifex, proprie spectant, quanquam quid est, quod ad Ecclesiam Romanam, fidei et morum magistram, ecclesiarum omnium matrem pertineat, quod non idem quam arctissime cum communi religionis catholice causa aptum connexumque sit? Sed tamen quidquid id est, quod ad istam primam cathedram magis proprie spectat, eius dignitatem, maiestatem, auctoritatem ita Prudentius predicat, ut tot tamque uariis successibus Romani imperii nichil aliud actum crediderit, nisi ut Christo iam tum uenienti uia sterneretur, cordaque hominum uno illigata uinculo pax et Roma tenerent, capita hec et culmina rerum, et sub unius principatu mens una sacrorum foret. Ac sane Prudentius non modo martyrum sepulcra, quorum innumeros cineres uidisse se Rome testatus est, elegantissimis uersibus describit, neque solum populorum concursus ad eorum reliquias, festosque dies celebrandos maximis laudibus exornat, uerum etiam domum reuersus magno studio egit, ut multa que in hoc genere Rome uiderat ac didicerat, in consuetudinem apud Hispanos suos inducerentur. Itaque ego Prudentium tali ac tanta doctrina et pietate uirum, scriptoremque cum semper antea utilem et salutarem, tum nostris maxime calamitosis temporibus necessarium, quoad facere et conari potui, a mendis que temporum iniuria, aut librariorum inscitia, aut oscitatione irrepserant, uindicatum proferre in lucem constitui, omnesque neruos contendi, ut eorum omnium, qui ante me in hoc stadio desudarunt, industriam laboremque superarem, et nisi me meus fallit animus, superaui. Illud autem neque tacere debeo, et gloriosum mihi duco profiteri, concessu ac beneficio tuo, Pie Pontifex, factum esse, ut antiquissimi codices uaticani mihi, quandocumque uellem, libere paterent, quibus facilius et locupletius, quod destinaueram, possem ad exitum perducere. Utinam ea, que ego ad Prudentium illustrandum adiicienda esse censui, non ita parui pretii et leuioris opere uideri possint, ut minus propterea gratus acceptusque ad te accedat ipse Prudentius! uerum hoc etiam erit humanitatis tue, Beatissime Pater, ut ea, que in me parum probabuntur, Prudentio condones, et si non perfectionem commentariorum in Prudentium, at conatum saltem aliquem meum diligentiamgue comiter, ut soles, et beneuole complecti uelis. Mihi quidem nichil gratius, nichil optatius, nichil, quod ex animi mei magis sententia futurum sit, accidere poterit, quam si catholicus peta Prudentius, a me ita, ut uides, recognitus, iudicii tui, quod grauissimum omnibus esse debet, prerogatiua honestatus, regi catholico Carolo III, Pio, Felici, Augusto, Domino meo clementissimo, cuius unius beneficentie, ut incumbere in hec studia meo arbitratu possem, acceptum referre debeo, haud iniucundus adueniat.





PRUDENTIANA SIuE PROLEGOMENA IN EDITIONEM ROMANAM OPERUM M. AURELII CLEMENTIS PRUDENTII.



CAPUT PRIMUM. Ratio ac diuisio totius operis.

1 1. Quam laudem Prudentio tribuebat Gaspar Barthius, quo ego homine neminem in petis legendis et illustrandis aut diligentiorem aut doctiorem noui, equidem eam a ceteris, si repugnent, extorquere non admodum conabor: sed certe eiusmodi uocem ex ore ecclesiastici uiri, quique religionem Christianam, addam, catholicam Romanam, unice diligat, libentissime exciperem. Igitur Barthius lib. IX Aduers. cap. 1, cum dixisset, de Christianorum in rota suppliciis plenos esse beatorum Christi militum commentarios, quorum, addidit, uel primum preconem puto Prudentium, dulcissimum, piissimum et eruditissimum petam, quem ut teneam, non negem omnium Grecorum  Latinorumque uatum scripta contemnere.

2. Illi ipsi heterodoxi, qui petam hunc diuinum maximis laudibus euehunt, et in operum eius editionibus adornandis maiorem quam nostri diligentiam adhibuerunt, fateri coguntur, eum de libero arbitrio, de carnis innocentia, de bonis operibus, et imprimis de inuocatione martyrum aliorumque sanctorum, de uirgine beata, et que alia eiusdem generis sunt, hoc est, fere de omnibus rebus, de 2 quibus male ipsi sentiunt, cum catholicis eadem sentire. Scio, ab hereticis Prudentium, aperte ab ipsis dissentientem, excusari, uel quod petice locutus fuerit, uel quod iam tunc superstitionis, ut iactant, semina inter Christianos spargi cepissent: quam peruerse, uel impudenter potius, his responsionibus abutantur, alio loco  explicabo. Profecto non solum Prudentius insanam idololatrie superstitionem acriter oppugnat, neque solum religionis nostre fundamenta aduersus gentiles egregie sustinet, neque solum Hebreorum perfidiam uehementer conuellit, neque solum contra hereticos qui precesserant accurate disputat, sed multa etiam addit, quibus heretici nostrorum temporum facile possint reuinci: preterea ritus ueteris Ecclesie de usu luminum, de altaribus, de ornatu diuitiisque templorum, de reliquiarum cultu, de sanctorum imaginibus, deque aliis huiusmodi ita graphice, itaque dilucide describit, ut irridere libeat quorumdam hominum ignorantiam, siue prauitatem, qui superstitionem in re qualibet quasi subuerentes, non dubitant ceremonias sanctissimas, uel ab ipsis Ecclesie primis  seculis usitatas, tanquam inuenta monastica aspernari et reiicere. Nam quid ego loquar de innumeris  martyrum sepulcris, que Rome uidit Prudentius, de peregrinationibus Christianorum, siue concursu ad eorum festa celebranda, de cryptis; que planius intelligo, dum Prudentium lego, quam dum oculis perlustro?

3. Iam uero cum martyrum coronas celebrat Prudentius, peragrans loca, nullius ante trita solo, quo ingenii acumine et ubertate, quo estro Christi militum robur, constantiam, uerba ad tyrannos inuicta, patientiam in perferendis suppliciis, mirabilem tormentorum uarietatem nobis representat, et quasi ante oculos ponit! In hymnis autem diurnarum horarum quantus inuentionis decor! In animi pugna exponenda quam certa et ex ipso mystice theologie fonte petita doctrina! In omnibus denique eius operibus  quantus pietatis ardor emicat! Cum enim multa ac uaria nobis scripta reliquerit, non poteris uel unicum eius uersum reperire, qui aut ad religionem stabiliendam, aut ad fouendam pietatem non referatur, ut multi iam notarunt.

4. Quod si quis preter ingenium sublime argumentique nobilitatem alias dotes in Prudentio querat, singularem eius eloquentiam in Laurentio, in Romano, aduersus Symmachum, atque in omnibus eius carminibus imprimis indicabo; ut facile possis agnoscere, hominem in eloquentie studiis apprime uersatum, pemata illa condidisse: nam, ut dicebat Antonius apud Ciceronem , 3 ceterarum artium homines ornatius illa sua dicunt; si quid ab hac arte  didicerunt.  His, si lubet, adiungas uersus bene tornatos, numerosque in omni metrorum genere leniter fluentes, tum sententiarum grauitatem, uerborumque non uulgarem elegantiam ex optimis quibusque Latinitatis auctoribus plerumque expressam. Nam quod nonnulli Prudentio plurimos in prosodia errores, uocesque parum Latinas obiiciunt, id separato capite a nobis est refellendum, quo planum fiet uehementer eos falli qui existimant Prudentium sine certa ratione et arte, sine ueterum auctoritate et exemplo, solum ex rerum ignorantia interdum in syllabis uocabulisque nonnullis diuersum ab aliis morem secutum fuisse. Nil uero necesse est, Prudentii laudes, me nunc contexi: tot enim tamque grauia de eo preconia a doctissimis hominibus ex omni etate, ex  omni ordine prolata, postea adducam, nichil ut in eo genere possit cumulatius desiderari.

 5. Que cum ita sint, quis non miretur scriptorem hunc insignem, qui eminentem quemdam locum tum inter petas, tum inter SS. Ecclesie Patres debet obtinere, nondum eos commentatores editoresque habuisse, qui prudentium hominum uotis undecunque fecerint satis? Atqui, si quis alius, Prudentius certe perspicua doctaque commentatione indiget, non quod obscuritatis uitio laboret, quod aliqui male putant; sed quia primum pete alia quasi lingua loquuntur, neque facile ab iis intelliguntur qui eorum idioma non callent, presertim in rebus nouis, quasque ceteri non attigerunt; tum auctoribus, qui recondita doctrina excellunt et argumenta subtiliter expediunt, persepe obscuritatis culpam imputamus, cum potius tarditatem, ignorantiam et cecitatem nostram accusare  debeamus  .

6. Atque ut unum e multis preclarissimum exemplum proferam, in prefatione Psychomachie celebre est enigma , quod Prudentium data opera ad aliorum ingenium exercendum circa 318 Abrami uernaculos, eorumque mysticam significationem 4 proposuisse non nemo credidit, plerique sine Oedipo, aut Sphynge explicari posse negarunt  .

7. Ceterum hec aliaque huiusmodi infinita, que in hoc auctore latent, diligentissimum interpretem requirunt, qui magnam operam in theologicis litteris, non minus quam in humanioribus posuerit: est enim ille inexhaustus quidam thesaurus perrecondite eruditionis profane, multo uero magis ecclesiastice, qua hec in omni suo genere patet latissime. Neque  uero inficiabor plures exstitisse uiros doctissimos, qui in hoc opus incubuerint; sed eorum alii ad scholarum, siue quod in idem recidit, ad Delphini usum editiones suas accommodarunt, alii theologiam, que ad exactam huius pete interpretationem penitus est necessaria, aut nullam, aut, quod peius est, malam habuerunt. Quo magis nobis est enitendum atque elaborandum, ut pete nostri carmina et doctrinam  in bono lumine collocemus. Sed quid? inquiet aliquis, putasne a te id perfici posse quod tot nobiles interpretes nequaquam assecutos esse pronuntias? Imo uero si id ego putarem, si tante essem stultitie, ut plenam facultatem explicandi Prudentii mihi arrogarem, non certe hoc agerem, ut ex omnium commentariis optima queque deligens, unum ueluti corpus compingerem; sed potius molirer nouum edificium a fundamentis excitare, quo reliquorum luminibus obstruerem  .

5 8. Nunc quoniam et maximam rei difficultatem optime pernosco, et mee uires quam sint exigue plane sentio, hanc uiam, que facilior est, inire constitui ut lucubrationes omnium in Prudentium hactenus editas expenderem ac libere representarem;  tum si quid mihi occurreret, quo loca, ab aliis preterita exponerem, aut interpretationes aliorum siue confirmarem, siue refellerem, in medium proferrem, non quasi inueniens denuo, sed quasi iam inuentis nonnichil addens. uidebam enim nostro potissimum seculo plures auctores, tum sacros, tum profanos, in hunc ferre modum magno apparatu elegantissimisque typis excudi: quos haud equidem negauerim tanto labore esse dignos, ac si uis, doctrina exquisita preditos, sed nichil ad Prudentium. uidebam etiam, iam seculo proxime elapso paulo post initium a Weitzio editionem Operum Prudentii cum omnium, ut putabat, quotquot in Prudentium scripserant, commentariis fuisse procuratam: sed neque Weitzius omnes eorum qui precesserant commentarios  uidit, et post eum multi scripserunt, Prudentium interpretantes, uberiori luce quam ueteres perfusi, neque minori industria connisi.

9. Itaque nemo mihi uitio uertet,. imo multis, ut spero, gratum faciam, si Prudentium eo ornatu in lucem emittam, quo multi ueteres scriptores prodierunt, notisque aliorum omnium indicatis meas etiam animaduersiones adiungam. Quales ille sint future,  quantumque ultra aliorum interpretum inuenta sim progressus minime dicam, non solum ne uidear montes aureos polliceri, sed quia facile quiuis per se poterit iudicare, si commentarios pre oculis habuerit, et hinc inde contulerit. Illud unum dicam, in duabus facultatibus quas ad Prudentii explicationem necessarias esse ante posui, nempe in rei theologice ac philologice, nominatim uero petice, cognitionibus, me a puero non indiligenter sub prestantissimis magistris, utinam feliciori tempore, esse uersatum, siue quod genio quodam in hec studia impulsus fuerim, siue quod rationes uite a primis annis suscepte ita flagitauerint; quod eo dictum uolo, non ut exspectationem excitem, sed ut arrogantie suspicionem diluam.

 10. Alius nunc scrupulus eximendus est. Audio, editionem operum Prudentii ad codd. mss. uaticanos Parme iam pridem esse inchoatam. Quid ergo nunc iuuat Romanis typis Prudentium excudere? Dicam quod res est: si de Parmensi editione quidquam ante inaudiuissem quam animum ad hunc laborem applicuissem, fortasse omnino nichil de Prudentio edendo cogitassem. Quoniam uero 6 cogitatio de re quauis aut non est suscipienda, aut, si suscipiatur, sine causa non est derelinquenda, dubitare cepi an ob editionem Parmensem a proposito cessare deberem, in quo prudentiorum consilio quam meo acquiescere malui. Aiebant grauissimi homines qui rem penitus se scire asseuerabant, nullam reliquam spem esse, ut editio illa Parme inchoata ad exitum  perduceretur; consentiebant preterea eam, etiamsi absolueretur, nequicquam posse meis curis obstare.

11. Sane mihi duo certa esse uidebantur: alterum, duplicem Prudentii editionem eodem tempore peractam non esse superuacaneam, si utraque diuersis commentariis ornata sit; alterum, editionem que Parme fieret, ex hac Romana nichil detrimenti posse capere. Exemplaria operum Prudentii, presertim cum commentariis adeo rara sunt, ut uenalia ea prostare nusquam compererim; de quo appello fidem eorum qui bibliothecas priuatas satis locupletes possident, aut ab amicis possessas excutiunt, aut bibliopolarum tabernas inuisunt, aut denique catalogos bibliothecarum, que uenales quotidie exponuntur, solent percurrere  .

 12. Quod uero Romana hec nostra editio Parmensi nichil ualeat officere, in promptu est iudicare. Quis enim Bodonianos typos hoc nostro tempore non  dico meis ineptiis, sed grauissimorum hominum commentariis non preferat? Omitto ea que ex editoris industria et diligentia editioni Parmensi accedent, presertim ex codd. mss. uaticanis deprompta, quibus ille commodissime uti potest: cuius doctrine tantum abest ut quidquam detractum uelim, ut potius ex eo fonte, cum licebit, sperem meos hortulos irrigare, adiecta, si alia uia desit, appendice  .

7 13. Itaque cum nichil sit quamobrem ab incepto desistere debeam, quod reliquum est, ordinem quo Prudentii opera a me sunt edenda explicabo. Primum hec Prolegomena, que iam exarare cepi apponere decreui, Prudentiana inscribens, titulum ac magna ex parte rei exemplar mutuatus cum ab aliis, qui Gersoniana et similes titulos fecerunt, tum  presertim a C. u. Daniele Huetio, qui Origeniana operibus Origenis preposuit; quamquam nemo a me postulet aut exspectet ut exilem diuidendi rationem sequar quam ille tenuit, suis ciuibus morem gerens, qui res quaslibet minute potius concidunt quam diuidunt. Igitur in his prolegomenis ita argumentum persequar, ut sese res ipse simplici ordine dabunt, et prout quiuis per se possit intelligere. Quis enim, etiam me tacente, non percipiat, dicendum esse de uita Prudentii, de operibus que exstant, que perierunt, que dubie aut falso ei ascribuntur, de codicibus mss., de editionibus, de commentariis editis et mss.? Doctrinam uero Prudentii contra hereticos, contra nonnullos catholicos propugnabo. Quosdam insignes locos circa dogma ac disciplinam  ecclesiasticam de cultu reliquiarum, de inuocatione sanctorum, de templorum ornatu, de sepulcris christianorum, de usu luminum, aliaque huiusmodi distinctius et enucleatius ex sacri uatis pematibus exponam.

14. Conabor autem maximo studio nouam ueluti artem peticam conficere, ad cuius regulas primos nostre sanctissime religionis petas sua carmina exegisse puto; et quamuis in agro inculto et derelicto seram, id tamen faciam cum aliqua spe fructus. Etenim ea cognitio usui esse potest ut inter uarias mss. codd. lectiones non solum in Prudentio, sed in aliorum etiam SS. Patrum carminibus ee uoces seligantur, que legibus et consuetudini, in metris eo tempore uulgo recepte, uidebuntur esse aptissime.  Reuera huiusmodi artem ualde utilem futuram existimo etiam multis uiris doctis, qui in ueterum Patrum carminibus uulgandis elaborant, et interdum  illorum opera dum sanare student, corrumpunt atque ita se, quod dolendum est, grammaticorum sannis obiiciunt. Solent enim grammatici, ut est genus hominum arrogans, doctos et omni alia eruditione prestantes uiros irridere, si contra suos canonas uiderint eos licenter iudicare; nec perpendunt quantam in aliis facultatibus doctrinam ceteri sint assecuti, sed quod in grammatica illis deest exaggerant impudenter.

15. Neque omittam ueterum et quorumdam recentium testimonia, quibus Prudentius est laudatus. Tunc demum ad Pete 8 christiani opera excudenda aggrediar, hoc ordine: Primum ponam librum Cathemerinn cum prefatione omnium carminum, Per quinquennia iam decem, etc.; tum Apotheosin, Hamartigeniam,  Psychomachiam, et Dittocheum, quod Enchiridion sacre Scripture in plerisque editis appellatur. Et hec quidem pemata primo uolumine comprehendentur. In alterum coniiciam libros aduersus Symmachum, et librum Peristephann, cum multis ac copiosis indicibus rerum ac uerborum.

16. Glossas et commentarios carminibus subiiciam; glossas ex Isone magistro et antiquissimis quibusque codicibus mss. uaticanis aliisque; commentarios ex ingenio, cum lectionibus uariantibus. Ille Iso, siue Ison quis fuerit, docet Mullerus in prefatione ad editionem Prudentii Coloniensem anno 1701. Monachus fuit S. Galli, circa annum 900 floruit, uir doctrina et sanctitate celebris, de quo uideri possunt Ekkehardus iunior, libro de Casibus monasterii  S. Galli, cap. 1 et 2, apud Goldastum tom. I Rer. Alemann. pag. 12 et 22, et Glossarii latinitatis scriptor, prefatione operis sui, pag. 35. Non dubito quin idem sit Iso, quem sibi magistrum fuisse affirmat Notkerus Balbulus prefatione in sequentias. Decessit autem Notkerus anno 912. uide alia de Isone num. 113 et 114.

17. Secundo uolumini, tanquam prolegomena, duas diatribas premittam: alteram, de Ara uictorie in curia Iulia, eiusque euersionibus; alteram, de fide Prudentii et ueritate in martyrum historiis enarrandis, cui acta anonyma aut recentia cedere debeant. Icones eri incisas in utroque uolumine dabo ad operis ornatum rerumque illustrationem; presertim tomo II, ad martyrum res gestas et monumenta plenius cognoscenda  plures imagines proferam, et illas omnes representabo, quas Gallonius in opere de Cruciatibus SS. Martyrum inseruit, quibus et nouas alias e cemeteriis depromptas, et nonnullas animaduersiones ex Gaspare Sagittario, aliisque circa martyrum cruciatus adiiciam. Cur autem diuerso ordine Prudentii carmina disposuerim, ab aliorum editionibus dissidens, non esset magnopere querendum, cum omnes precipui editores suam quisque diuersam uiam secuti fuerint, et magna sit inter uett. codd. dissensio. Heinsio recentes editores adherere uoluerunt, neque tamen id sunt assecuti. Nam ille in addendis notauit odam que a plerisque ponitur tamquam prefatio libri Peristephann, ad uniuersum  opus esse referendam epilogi loco, quod neglectum est sequi in eius editione, nec minus in aliis posterioribus eorum qui se Heinsium maxime emulari gloriantur. Equidem ordinem tenere uolui, quem Prudentius 9 in prefatione carminum prescribit, ubi argumenta suorum opusculorum dilucide proponit, ut in commentariis explicabo. Obiiciat aliquis non constare an Prudentius suos libros eo ordine quo illos edebat recensuerit; sed rogabo cur in propositione operis ordinem quem obseruare decreuerat inuerterit? Quia, inquies, metro potius uoluit consulere. At ignoras certe quanta facilitate Prudentius, que uolebat omnia, et quo uolebat modo, ad carminis leges reuocabat. Preterea pete etiam, dum argumentum proponunt, ita illud enuntiare laborant ut naturalis  ordo postulat. Sic uirgilius quatuor Georgicn libros in limine primi perite indicauit:

   Quid faciat letas segetes, quo sidere terram
uertere, Mecenas, ulmisque adiungere uites
Conueniat: que cura boum, qui cultus habendo.
Sit pecori: atque apibus quanta experientia parcis
Hinc canere incipiam.
Prudentius quidem, postquam librum Cathemerinn commemorauit, statim Apotheosin recenset, cum uersu simili potuerit librum Peristephann denotare. Ita enim ait:

Hymnis continuet dies,
Nec nox ulla uacet quin Dominum canat:
Pugnet contra hereses, catholicam discutiat fidem.
Potuit premittere:

Carmen martyribus deuoueat, laudet apostolos:
quo uersu innuitur liber Peristephann, a nobis postremo  loco positus, quia postremo loco a Prudentio recensetur. Quamuis autem Prudentius hymnos cathemerinos ab hymnis Peristephann separauerit, facilis tamen fuit in codd. mss., et in libris editis utriusque operis coniunctio. Nam olim ex operibus alicuius auctoris quisque exscribebat, que magis sibi placerent, nullo interdum ordine: et multi, hymnos cum quererent, omnes hymnos Prudentianos coniunxerunt, et titulum fecerunt Hymnarium de tempore et de sanctis, ut in commentariis ad prefationem dicam. Qui editiones operum Prudentii, codicesque mss., ac diuersum ordinem in carminibus collocandis, a nobis cap. 4 et 5 referendum, attente considerauerit, concludet, opinor, eum ordinem esse preferendum, quem ipsemet auctor in prefatione  et propositione operum demonstrauit. uerum hec hactenus prefationis loco dicta sint satis.



CAPUT II. Prudentii uita.

10 18. uitam resque gestas Prudentii scribere ingressus, haud scio magisne optandum mihi esset, ut certam eius patriam inuestigarem, an magis illi sit gloriosum: ut olim plures Grecie ciuitates Homerum sibi uicem arrogabant, ita nunc de Prudentii natali solo duas potissimum Hispanie urbes nobilissimas certare, Cesaraugustam et Calagurrim. Qui, partium studio seposito, rationum momenta considerate expenderit, existimabit facile causam potius sub  iudice esse relinquendam, alterutri parti adiudicandam. Sed quod multi alii fecerunt, ut rationes hinc inde allatas exponerent, et inter se conferrent, id a nobis, quoniam hic locus maxime proprius est, non pretermittetur; qua de controuersia duas dissertationes editas fuisse admonebo, alteram cuius meminit Io. Albertus Fabricius, alteram hispanice a cl. Emmanuele Risco tom. XXXI Hisp. sacr. eruditissime conscriptam  .

19. Alii, qui Prudentii uitam in Dictionariis et Bibliothecis exararunt, similiter in eius patriam accurate inquisierunt, quorum omnium primus dicitur fuisse Aldus Manutius Romanus, qui in editione operum Prudentii de certo oppido unde ortus esset Prudentius cepit querere, quanquam Cesaraugustani  iam ante in suo breuiario Prudentium sibi arrogabant . Reliqui editores et commentatores breuius eamdem controuersiam attigerunt. Petrus Mantuanus, ut singularem opinionem astrueret, fuse in ea questione uersatus est in opusculo Aduertencias a la Historia del P. Mariana. Eumdem Marianam ut refellerent, Lupercius et Bartholomeus Leonardo Argensola, nobile par fratrum, pro Cesaraugusta Prudentii 11 patria decertarunt  . Petri Mantuani et Lupercii Leonardi rationes diluere conatus est Thomas Tamayo de uargas in defensione Hispanice historie Ioannis Mariane. Preterea Martinus Carrillo in Historia S. ualerii episcopi Cesaraugustani, edit. 1615, et Ludouicus Diez de Aux in prefatione uersionis hispanice Hymnorum Prudentii  Cesaraugustam eius patriam fuisse contendunt. Disceptatoribus de Prudentii patria merito adiungendi sunt Nicolaus Antonius Biblioth. uet. Hisp. lib. II, cap. 10, et Bailius in Diction. Crit. uerbo, Prudence.

20. Silentio non est pretereundus Ioannes Petrus Ludewig, cuius cognomen Rodriguezius in Bibl. Hisp. maluit reddere Luis; qui uitam Prudentii seorsum edidit mense Martio 1692, recusam tom. II Opusculorum Miscellorum eiusdem Ludewigii, col. 494, Hale Magdeburgice an. 1720, ubi eam legi, quamuis Fabricius annum editionis 1719, locum Halam Saxonum dicat, nisi duplex sit editio. Igitur etsi magnum non esset opere pretium, tamen tanta hac contentione impelli possem, ut de Prudentii patria disputem, eoque etiam magis, quia eadem  opera nonnullis Prudentii carminibus lumen aliquod affundetur. Antequam uero duas illas sententias expendam, in quas maxime auctores sunt diuisi, alias minus celebres opiniones in examen reuocabo. Georgius Fabricius  Numantinum, seu  Cesaraugustanum fuisse asserit  . Quocunque demum loco exstiterit Numantia, non apparet certa ratio cur Prudentius Numantinus asseratur, nisi quod hec urbs in prouincia Tarraconensi sita fuerit, quod omnibus eiusdem prouincie oppidis eque conuenit. Opinor Fabricium ex Mela collegisse, eamdem esse urbem Numantiam ac Cesaraugustam: nam hunc errorem eidem Mele, quem non intellexit, Ioannes Gerundensis imputauit tom. I Hisp. illustr.  pag. 33.

21. In opinione Petri Mantuani refutanda longiores nos esse 12 oportet, quem aspere, contra quam soleret, Nic. Antonius redarguit loc. cit.: Pre germana, inquit, lectione et sententia, tantum ut Ioanni Mariane detraheret, nescio quid de Salia Hispanie Tarraconensis iuxta Cantabros flumine dictum pete magna iniuria imputat. Absurdam hanc Mantuani interpretationem primum natam an. 1613 affirmat Riscus loc. cit., fortasse quia editionem opusculi Mantuani eo anno peractam uiderat. Ceterum Mantuanus suas contra Marianam animaduersiones iam anno 1607 euulgauerat; et quamuis primam editionem non uiderim, uidi aliam auctiorem Mediolanensem anni 1611, ubi certe hanc nouam sententiam sibi Mantuanus adscribit.  Estas son las opiniones, que hasta hoy se han hallado de la patria de Prudencio, yo no seguire ninguna de estas dos . Quid? si ante Mantuanum alii hanc sententiam inuenerant? Tamayus de uargas loc. cit. contendit, Mantuanum ex aliis opinionem, quam pro sua uenditauit, surripuisse. Nam cum Mantuanus auctoritatem Giselini allegasset usque ad uerba hec, uetus codex, quo ego sum usus habet, ME SALIAE, pretermisit alia, que proxime consequuntur, unde quidam se commodam sententiam eruere posse putarunt, quod Salia Hispanie sit fluuius, et urbem eo nomine fuisse coniiciunt. Neque in editione anni 1564 cum commentariis Giselini, neque in posteriori Weitziana cum eisdem commentariis hec uerba inueniuntur.

 22. uidendum est tamen, an siue Giselinus in alia editione, siue alii de Salia, Prudentii patria, ante Mantuanum cogitauerint. Ferrarius in Lexico, uerbo Salia, sic habet ex Mela: Salia, Riba de Silla, uel Sella, fluuius et oppidum Hispanie Tarraconensis, in ora Asturum , patria Prudentii , oppidum non obscurum, inter Lanas ad ortum, et uecam ad occasum 6 leucis. Populi Salini . . . Prudentius: Oblitum ueteris me Salie consulis, etc. Et uerbo CALAGURIS: Calaguris, que Calaguris Liuio, Calagorina Ptolemeo . . . Patria Clementis Prudentii pete clarissimi, teste Mariana: sed ut ipsemet innuere uidetur, Salia oppidum Cantabrice ore solum illi natale fuit.  Lexicon geographicum post obitum Ferrarii prodiit; sed is anno 1605 ediderat Epitomen geographicam. Censeo opinionem Ferrarium hausisse ex ueteri editione Giselini: nam ipse Mantuanus hec uerba profert ex Giselino: Hic locus multos torsit, nec adhuc satis dilucide est explicatus. Commentatur in illum Nebrissensis his uerbis: »Oblitum ueteris Mesalie consulis,« scilicet sub quo uidetur natus Prudentius. Aldus in Pete uita a se edita ait, eum 13 fuisse iureconsultum, ac Messalie consulem, huiusce, ni fallor, loci coniectura ductus. uetus codex quo ego sum usus habet, Me Salie. Remus eamdem interpretationem Giselino tribuit. Eam certe indicauit Giselinus uerbis a Tamayo relatis supra num. 21, in editione Parisina 1562: qui addit illico: Ego quid hic pronuntiare  debeam, nescio prorsus, satis esse arbitratus aliis cogitandi materiam suppeditasse. Mantuanus prima periodi uerba usque ad me Salie posuit: reliqua, quibus antiquitas coniecture declaratur, pretermisit.

23. De Salia quid ex ueteribus constet, nunc exprimam. Mela locum nomenque fluminis descripsit lib. III, cap. 1: In Asturum littore Nega est oppidum, et tres are, quas Sestianas uocant, in peninsula sedent, et sunt Augusti nomine sacre, illustrantque terras ante ignobiles. At ab eo flumine, quod Saliam uocant, incipiunt ore paulatim recedere et late adhuc Hispanie magis magisque spatia contrahere. Plinius, lib. Iu, cap. 20, idem flumen uocat Sada, aut Sanga, ut opinatur Mantuanus. uerba Plinii sunt: Regio Cantabrorum, flumen Sada. Ubi in ueteri cod. ms. legitur,  Sanga. Hispanis nunc flumen Salia dicitur Saya, ut ait Mantuanus, siue, ut Riscus, Sella. Itaque Mantuanus putat Prudentium natum fuisse prope flumen Saliam, et fortasse in oppido eiusdem nominis, ut solent oppida aut fluuiis dare nomen, aut ex eis accipere; idque arguit ex uerbis prefationis operum, aut lib. Cathemer., quam minus recte hymnum appellat:

   Hec dum uita uolans agit,
   Irrepsit subito canities seni,
Oblitum ueteris me Salie consulis arguens,
Sub quo prima dies mihi  .

24. uulgata est opinio Marianam omnino noluisse aut Mantuani aduersus se impugnationem, aut Tamayi pro se defensionem legere  . Res uero partim ita  accidit, partim diuerso modo. Etenim 14 Mantuanus statim ac suas obseruationes anno 1607 publicauit, earum exemplar ad Marianam misit, qui non solum eas legit, uerum etiam margini congruentes responsiones adiecit, atque his notis illustratum exemplar idem ad Mantuanum remisit. Cum Mantuanus cudere iterum, et recudere suum opusculum auctius pergeret, Mariane responsionibus nichil deterritus, is, qui maiora animo uoluebat, nullum ultra uerbum, aut operam sumere inanem decreuit, quin sine riuali seque et sua solus amaret, aut cum paucis Mantuanus. Cum autem Mariane causam defendere uellet Tamayus, que de Prudentii patria, quasi aliud agens, scripsisset, illi ostendit, rationesque suas probauit. Postea cum apologiam totam absoluisset, peruidendam et  emendandam eidem obtulit, quod facere renuit Mariana, uiribus et ingenio Tamayi confisus, quanquam alia ratione permotus etiam mihi uidetur, ne scilicet Mantuanus Tamayi scriptionem Mariane ipsi affingeret ulla ex parte  .

25. Erat quidem iam uulgo recepta explicatio illa, quod Prudentius diceret se oblitum ueteris Salie consulis, sub quo primam lucem uiderat. Nihilominus Mantuanus prefracte negabat, ueram eam esse, quia non duo Salie consules exstiterant, ut alter uetus uocaretur; non intelligens Prudentium solum innuere, Saliam iampridem gessisse consulatum. Addebat non Saliam, sed Salleam uocari hunc consulem in quadam inscriptione apud Onuphrium Panuinium, Comment. in lib. III Fast., pag. 408.

 QuIESCIT . IN . PACEM . DEPOSITUS . DIEM QuAR TuM . NONAS . AuGu STAS . FLAuIO . PHILIPPO ET . FLAuIO . SALLEA . CON SuLIBuS . PATER . SERBA TIuS . FECIT

Quasi uero non potuerit utroque modo scribi et Salia, et Sallea, aut si Sallea scribebatur, non licuerit pete unum l expungere, ut metro consuleret, presertim in nomine proprio. Fasti Greci et Cassiodorius in Chronico habent Sallia. Glandorpius, Onomast. Rom., ex ueterum monumentis Salie nomen reponit.

15 26. Reiecta opinione Mantuani, querendum est aliquid de Tarracone. Ita enim ait Prudentius de tribus martyribus Fructuoso, Augurio et Eulogio, in  eorum hymno:

O triplex honor, o triforme culmen,
Quo nostre caput excitatur urbis,
Cunctis urbibus eminens iberis!
Hec non ignorant illi ipsi qui Cesaraugustanum aut Calagurritanum asserunt fuisse Prudentium. Aiunt, Tarraconem caput nostre urbis uocasse, quia caput erat Hispanie Tarraconensis. Non repugnabo, quamuis coniectura aliqua duci posset, suam eius urbem laudari a Prudentio, cum reliquas cunctas illico memoret,

Cunctis urbibus eminens iberis!
At si Prudentius, quia e Tarraconensi Hispania erat, nostre urbis nomine appellat Tarraconem, cur eadem uoce uti non potuit, cum alias urbes eiusdem Tarraconensis Hispanie nominauit, etiamsi in eis  ortus non fuisset? Putat Nic. Antonius, hymnos Peristephann a Prudentio fuisse compositos nomine eorum, in quorum oppidis sancti illi celebrabantur. Hoc quale sit, paulo post exquiram. Nunc obseruabo, ex hoc hymno argui, oppidum natale Prudentii situm fuisse in terris Pyreneis. Ita enim post superiores uersus pergit:

Exsultare tribus libet patronis,
Quorum presidio fouemur omnes
Terrarum populi Pyrenearum.
Siquidem fouemur, non fouentur, est legendum, ut in commentariis probabo ex ueteribus libris.

27. Quas autem Pyreneas terras dicat Prudentius, definire non audeo. Mela, lib. II, cap. 13, Pyreneus,  inquit, primo hinc in Britannicum procurrit oceanum, tum in terras fronte conuersus Hispaniam irrumpit; et minore eius parte ad dextram exclusa, traxit perpetua latera continuus, donec per omnem prouinciam longo limite immissus in ea littora, que occidenti sunt aduersa, perceniat. Riscus, Hisp. sacr. tom. XXXIu, pag. 191 et seq. animaduertit a geographis antiquis Pyreneos uocari omnes illos montes qui inter Fontem Rabidum et Caput Crucium ueluti rami distrahuntur: et uerba episcopi Pelagii de montibus Legionensibus interpretatur: Quidam autem ex ciuibus legionis leuauerunt corpus S. Froylani episcopi infra Pyreneos montes, et posuerunt eum super altare.  Patet ex his, Tarraconem, Cesaraugustam, Calagurrim, innumera item alia oppida Pyrenea dici potuisse.

 28. Reliquum est, ut de celeberrimis duabus hac in re sententiis sermonem instituamus: Cesaraugustana, an Calagurris censenda 16 sit Prudentii patria.  Cesaraugustam Prudentii esse patriam tenent Aldus Romanus in uita Prudentii ac plures alii, presertim interpretes  . Ex solo Prudentii opere, imo fere ex solo hymno 18 martyrum Cesaraugustanorum rationes petuntur, quibus Prudentius Cesaraugustanus creditur. Hi autem sunt uersus qui proferri solent:

Bis nouem noster populus sub uno
Martyrum seruat cineres sepulcro,
   Res cui tanta est.
 Notat Riscus, nostrum populum dici a Prudentio Cesaraugustam, priusquam ea nominatim appelletur; quasi id faueat sue opinioni. Contra Rodriguezius de Castro obseruat, uocari populum, que uox optime cadit in totum conuentum iuridicum Cesaraugustanum, item Prudentium sub uno sepulcro dixisse, quamuis de aliis martyribus loquatur eiusdem conuentus iuridici, qui ad omnem Aragoniam, partem Catalonie, Nauarre, Rioxe, Guadalaxaram, Complutum, Agredam protendebatur; eo fere modo quo Lucretius, lib. u, u. 26, dixit commune sepulcrum, rerum terra. uerum hec nichil utrinque iuuant. Prudentius in hymno SS. martyrum Hemeterii et Celedonii nusquam meminit Calagurris, quam tamen  uocat oppidum nostrum; idem postquam dixerat noster populus, et sub uno sepulcro, statim addit:

Cesaraugustam uocitamus urbem,
   Res cui tanta est.
Ubi intelligis sepulcrum existere in ipsa urbe. De eadem urbe pergit:

Plena magnorum domus angelorum
Non timet mundi fragilis ruinam,
Tot sinu gestans simul offerenda
   Munera Christo.
Et cum alias ciuitates non solum ex conuentu Cesaraugustano, 17 sed etiam ex reliqua Hispania, et extra Hispaniam, promiscue celebrasset ob martyrum patronorum decus eximium, ad Cesaraugustam reuertitur:

Tu decem sanctos reuehes, et octo,
 Cesaraugusta studiosa Christi,
uerticem flauis oleis reuincta
   Pacis honore.
Sola in occursum numerosiores
Martyrum turbas Domino parasti.
Ita porro sequitur, gloriam singularem Cesarauguste predicans.

29. Cum autem alios martyres Cesaraugustanos, preter 18 illos in quorum laudem hymnum pepigit, uellet laudare, uincentii imprimis meminit:

Inde, uincenti, tua palma nota est.
Et deinceps:

Nec furor quisquam sine laude nostrum
Cessit, aut clari uacuus cruoris
Martyrum semper numerus sub omni
   Grandine creuit.
Nonne, uincenti, peregre necandus
 Martyr his terris tenui notasti
Sanguinis rore speciem futuri
   Morte propinqua?
Hoc colunt ciues, uelut ipsa membra
Cespes includat suus et paterno
Seruet amplectens tumulo beati
   Martyris ossa.
Noster est, quamuis procul hinc in urbe
Passus ignota, dederit sepulcri
Gloriam uictor prope littus alte
   Forte Sagunti.
Noster, et nostra puer in palestra
Arte uirtutis fideique oliuo
Unctus, horrendum didicit domare
   uiribus hostem.
Nouerat templo celebres in isto
Octies partas, deciesque palmas,
Laureis doctus patriis eadem
   Laude cucurrit.
Quibus in carminibus animaduertere quiuis poterit uincentium natum Cesarauguste, cesaraugustanos  appellari nostros, has terras intelligi de Cesaraugusta, paternum tumulum eamdem urbem indicare, uincentium nostrum, et nostra puerum in palestra, qui templo in isto palmas 18 celebres nouerat, et laureis patriis edoctus fuerat, aperte demonstrare patriam Cesaraugustam. Proinde iure Thomam Tamayum de uargas Riscus refellit, quod putauerit S. uincentium a Prudentio nostrum appellari, quia erat Christianus, et similiter Bailius Petrum Mantuanum, qui in nostra palestra interpretatur de ualentia.

 30. Post uincentium laudat S. Encratiam Prudentius; de qua hec habet:

Martyrum nulli remanente uita
Contigit terris habitare nostris:
Sola tu morti proprie superstes
   uiuis in orbe.
Et infra.

Hunc nouum nostre titulum fruendum
Cesarauguste dedit ipse Christus,
Iuge uiuentis domus ut dicata
   Martyris esset.
In notis ostendam non inde colligi templum S. Encratie uiuenti dicatum fuisse, sed solum S. Encratiam pro martyre habitam, quamuis martyrio, siue suppliciis, fuisset superstes. Nunc solum licet obseruare terras nostras, et nostram Cesaraugustam uideri innuere Cesarauguste natum esse Prudentium. Ex  his reiiciendus est Bernardus Ibanez de Echauarri in uita S. Prudentii episcopi Turiasonensis, pag. 26, asserens ex omnibus ciuitatibus prouincie Tarraconensis, scilicet Tarracone, Gerunda 18 Calagurri, Barcinone et Cesaraugusta, nullam a Prudentio appellari urbem suam, excepta Calagurri. Nam num. 26 legimus Prudentium de Tarracone dicere: Quo nostre caput excitatur urbis, et quamuis de Cesaraugusta nusquam his uerbis utatur: nostra ciuitas, nostra urbs, nostrum oppidum, tamen sepius Cesaraugustanos uocat nostros, Cesaraugustam nostram, eamdem nostras terras, nostrum populum. Quamobrem aut fallitur, aut in re inepta ludit Bernardus Ibanez  . Si quis tamen contendat Prudentium de Cesaraugusta pronomine possessiuo nostra uti quia ipse erat e prouincia Tarraconensi,  aut e conuentu iuridico Cesaraugustano, non uideo qua ratione ex ea arce deiici possit: nam eadem fere ratione nostram urbem Tarraconem, nostrum oppidum Calagurrim nominasse affirmant qui Cesaraugustanum eum uolunt.

31. Aliam preterea uiam iniit Riscus ut partes Cesaraugustanorum adiuuaret, ex iis que notat Theodoricus Ruinart in Actis S. Hippolyti. Prudentius hymnum S. Hippolyti ad ualerianum episcopum direxit, quem ita affatur:

Innumeros cineres sanctorum Romula in urbe
   uidimus, o Christi ualeriane sacer.
Et in fine hymni:

Sic me gramineo remanentem denique campo
   Sedulus egrotam pastor ouem referas.
 Erat igitur Prudentius ex urbe, aut diecesi, cui preerat ualerianus. Ad quem locum Ruinartius aduertit: Hic uidetur esse ualerius Cesaraugustanus episcopus, qui anno 381 interfuit concilio Cesaraugustano. Riscus, qui concilio ualerium subscripsisse anno 380 rectius tradit, eumdem episcopum esse putat cum ualeriano Prudentii. Sed ante Riscum et Ruinartium eam rationem inuenerat Paulus Albinianus de Raias S. I., quem Tamayus in indice operis cit. refert in historia ms. Cesarauguste probare uoluisse  Prudentium fuisse Cesaraugustanum ex hymno S. Hippolyti, ubi se ouem ualeriani appellat, quod ex litteris ipsius Pauli cognouerat  . Quod ualerianus, non ualerius, in hymno Prudentii scribatur, nichil referre ait Riscus: O porque el uocatiuo de ualerio no puede acomodarse en el uerso pentametro, o porque alli no usaba de el como de nombre proprio, sino 19 apelatiuo, concertado con la uoz, Sacer. Displicent he rationes, et presertim prima  .

32. Minime tamen animus nobis est inficiari, aliquam coniecturam ex hymno S. Hippolyti pro Cesaraugusta capi posse: nam ex hymno 18 martyrum Cesaraugustanorum liquet e familia ualeriorum plures fuisse episcopos Cesaraugustanos:

Hic sacerdotum domus infulata
    ualeriorum.
Potuit ergo aliquis ex hac familia episcopus nominari ualerianus, ut passim hec nominum deriuatio in familiis Romanis accidebat, scilicet Constans, Constantius, Constantinus; potuit etiam ualerius ille, qui concilio Cesaraugustano interfuit, ualerius ualerianus appellari, ut Claudius Claudianus, aliique simili modo, aut ab aliis ualerius, ab aliis ualerianus  . Ex catalogis episcoporum Cesaraugustanorum post ualerium illum secundum anno 380 nichil aliud eruitur usque ad annum 458, quo N. episcopus presidebat. In catalogo episcoporum Calagurritanorum primus certi nominis episcopus indicatur Siluanus circa annum 457. Nicolaus Antonius ex preiudicata opinione quod Prudentius esset Calagurritanus, asseruit  Calagurri sub ualeriano antistite hymnum editum Hippolyti. uerum etsi liquido pateret ualerianum aut Cesaraugustanam, aut Calagurritanam sedem tenuisse, an tuto confici posset aut Cesaraugustanum, aut Calagurritanum fuisse Prudentium? Haud equidem puto. Cur enim non potuerit se ouem eius episcopi nuncupare, in cuius diecesi per aliquod temporis spatium domicilium fixisset? Atqui Prudentius eiusmodi curriculum uite tenuit, ut multis diuersisque in locis diu uideatur esse commoratus.

33. Illud quidem ex hymno 18 martyrum certo arguitur, Prudentium Cesarauguste aliquando, et tunc maxime cum hymnum condidit, constitisse  . His accedit Cesarauguste exstitisse familiam Clementum, ut probat Henricus Florez tom. I Numismat.,  tabul. 9, num. 9, ex qua fuisse Prudentium idem fatetur, 20 quamuis alioquin Calagurri natum existimet. Hec fere sunt que si non certam sententiam, at probabilem saltem coniecturam efficere possunt ut Prudentius Cesaraugustanus fuisse dicatur  .

34. Iam uero cur Calagurris  ciuem suum repetat Prudentium, enucleandum est  . Qui Calagurrim Prudentii patriam statuunt, haud leue presidium habent in hymno SS. martyrum Hemeterii et Celedonii: non quod eos martyres ante omnes alios celebrauerit; exigui enim roboris est hec coniectura Moreti et Florezii, Prudentium sue patrie patronos ceteris martyribus pretulisse, et ea de causa eorum hymnum primo loco posuisse. Grauius  momentum in uerbis ipsis hymni collocatur, ubi postquam miracula ad SS. martyrum sepulcrum patrata retulit Prudentius, hec addidit:

Hoc bonum Saluator ipse, quo fruamur, prestitit,
Martyrum cum membra nostro consecrauit oppido,
Sospitant que nunc colonos, quos iberus alluit.
Sit dies hec festa nobis, sit sacratum gaudium.

35. Ne uero hec ita dicta esse intelligantur, quia Calagurris ad conuentum iuridicum Cesaraugustanum spectabat, alii uersus aduocantur ex hymno S. Laurentii, ubi de Roma loquens ita prosequitur Prudentius:

Nos uasco Iberus diuidit
   Binis remotos Alpibus
   Trans Cottianorum iuga,
   Trans et Pyrenas ninguidos.
Quo loco Prudentium 21 sese Calagurritanum asserere  Loaisa existimauit. Cautius Mariana probabilem hinc sumi coniecturam arbitratus est. Re uera etsi Cesaraugustanos a Roma Iberus diuidat, tamen ea parte uasconia non est; neque recte amnis uasco prope Cesaraugustam uocabitur. Contra Calagurris in uasconum regione sita est.

36. In eamdem interpretationem referri possunt alia uerba ex hymno SS. martyrum Hemeterii et Celedonii.

Pollet hoc felix per orbem terra ibera stemmate.
Iamne credis bruta quondam uasconum gentilitas,
Quam sacrum crudelis error immolarit sanguinem?
Sospitant que nunc colonos, quos Iberus alluit.
Hec enim, que de Calagurri sunt dicta, confirmant de eadem intelligendum quod ait: Nos uasco Iberus diuidit. Nihilominus hec argumentatio non omnino  persuadet: nam Iberus potuit dici uasco, quia uasconiam interfluit: et quamuis esset demonstratum Prudentium illo tempore Calagurri, aut in uasconia habitasse, nondum esset compertum, an eodem in loco primam lucem aspexisset: agitur enim de uiro

Qui mores hominum multorum uidit, et urbes  .
Minor sane, acutiores esse scriptores in contraria opinione refellenda quam in sua corroboranda: etenim uident optime Prudentium plures urbes suas uocitasse, et, ut alii alios refutent, inquiunt, Prudentium eam appellationem usurpasse, quia uel Tarraco erat caput Hispanie Tarraconensis, uel Cesaraugusta conuentus iuridici, uel Calagurris aut ad prouinciam Tarraconensem, aut ad conuentum Cesaraugustanum  attinebat; neque animaduertunt, dum aliorum sententiam ita destruunt, suam pariter concidere.

 37. Nic. Antonius huic difficultati obuiam ire conatus, ex hymno 18 mart. Cesaraugustanorum pro Calagurri duos hos uersus arripuit:

Nostra gestabit Calagurris ambos,
   Quos ueneramur.
Giselinus in Comment. ad hymnum SS. Hemet. et Celed. eosdem uersus protulit, sed nichil est deterritus. Quibus uerbis  Calagurrim suam facit, quod teste Plinio III Natur. Histor. Calagurritani Cesaraugustano conuentui annumerentur. uerum Nic. Antonius pro certo statuit Prudentium in hymnis Peristeph. loqui nomine eorum apud quos sancti illi celebrabantur, ex uerbis Gennadii de Prudentio: Fecit et in laudem martyrum sub aliorum nominibus. Obseruat preterea Prudentium suam appellasse Calagurrim, non solum cum SS. Hemeterium 22 et  Celedonium cecinit, sed etiam cum 18 martyres Cesaraugustanos sub aliorum auspiciis laudauit, et rem esse claram concludit, patriam hoc loco fuisse demonstratam. Nobis non adeo clara res hec uidetur esse. Primum Ernestus Salomon Cyprianus Gennadii uerba, sub aliorum nominibus inuitatorium ad martyrium, hac nota excipit : Hec uerba omittuntur in nostris mss., et recte quidem; itaque in Gennadio libentius legam: Fecit et in laudem martyrum librum unum, et hymnorum alterum. Deinde nequaquam dubium est quin sepius suo solo nomine loquatur Prudentius  .

38. Quod si Prudentius aliorum nomine in eis hymnis loqueretur, nomine ciuium Cesarauguste proferrentur  illi uersus:

Nostra gestabit Calagurris ambos,
   Quos ueneramur.
Si autem aliquando suo, aliquando alieno nomine profatur, non poterit argumentum, nisi imbecillum, confici ex eo quod modo hanc, modo aliam urbem suam uocitauerit. Profecto sic prorsus censeo, pronomen noster diuerso modo a Prudentio sepius accipi; sic in hymno S. Cypriani:

Est proprius patrie martyr, sed amore et ore NOSTER.
Noster Hispanum sine ulla dubitatione significat, ut in commentario uberius dicam. Prudentius ipse, quia Christianus peta fuit, noster dicitur a S. Gregorio Turonensi. Animaduerto etiam nunquam has uoces adhibuisse, mea ciuitas, aut urbs, meum oppidum,  uel quid simile, quo distinctius eius patria declararetur. Itaque si aliorum coniecturis meam quoque  addere licet, putarem Prudentii patriam posse collocari in aliquo oppido aut oppidulo indefinite prouincie Tarraconensis, aut etiam conuentus Cesaraugustani, quod nunquam nominauerit. Quid enim id uetat? Si tamen repugnes, reponam eum editum fuisse uel in aliquo ex oppidis que sua nuncupauit, uel ex aliis que equo iure sua potuit nominare, quia in eadem erant prouincia, et in eodem conuentu. Siquidem patriam eius in aliis Hispanie ciuitatibus procul a Pyreneis regionibus querere omni prorsus caret fundamento, reclamantibus tot uersibus ante descriptis: eo uel maxime quia cum plures alios sanctos celebrauerit, et oppida memorauerit, nunquam sua ea nuncupauit, quod aliquando locus 23 ipse postulare uidebatur  . Lepidissimum autem est Petri Criniti in Prudentii uita effatum: Quidam  existimant, fuisse illum genere Hispanum. Itane uero? At eum Hispanum esse cum ipsius libri clamant, tum asseuerate confirmant Walafridus Strabo, Beda, Dungalus, alii, preter codices plures mss., Oxoniensem, ubi dicitur Hispaniensis in inscriptione dittochei, quam uide in commentariis ad eum locum, uaticanum 2868, num. 77.

39. His ita constitutis, de natali Prudentii anno sermo iam est habendus. Ex prefatione operum certus is annus colligitur, explosa nimirum interpretatione Petri Mantuani, de qua num. 21 et seqq.:

Oblitum ueteris me Salie consulis arguens,
Sub quo prima dies mihi.
Olim primus uersus aliter legebatur:

 Oblitum ueteris Messalie consulis arguens,
ex quo maxima obscuritas in Prudentii uita digerenda oriebatur: multi enim inde inferebant Prudentium Messalie aut Massilie consulatum gessisse. Andreas Resendius ueram lectionem aperuit, et de consule Salia mentionem fieri monuit  . Ex uaseo ueram lectionem et explicationem accepit Theodorus Pulmannus, ex Pulmanno Giselinus, cui nulla ratio eius scopuli euitandi, in quem Aldus, Nebrissensis, aliique omnes impegerant, uenire in mentem ante potuerat, ut ingenue confitetur in comment. ad eum locum. Nic. Antonius queritur quod correctionis gratias Resendio  non habuerit Pulmannus, et ab hoc monitus Giselinus  .

24 40. Quod uero ad interpretandi rationem attinet, opus est admonere Nebrissensem, etsi Mesalie legerit, tamen sensum recte percepisse; neque enim consulatum intellexit quem Prudentius gesserit, sed sub quo editus in lucem fuerat. Sub hoc consule, inquit, uidetur natus Prudentius. In mss. codicibus uaria est lectio: nam in aliis legitur Mesalie, in aliis Messalie, in aliquo Messale, in aliis demum me Salie. Atque, ut ex glossis patet, iam olim apud ueteres locus erat corruptus, et Mesalie, aut Messalie legebatur. Iso Magister, IX aut X seculo, uerbo arguens annotauit me. Quid autem id addere oportebat, si iam tunc scriptum erat: Oblitum ueteris me Salie consulis  arguens? Neque tamen uerus sensus Isonem latuit: nam ad uocem Salie, uel, quod ego puto, Messalie apposuit, illius consulis. Itaque Iso et Nebrissensis Prudentium Messalia consule natum fuisse crediderunt. At uero legendum esse me Salie, adeoque huius consulatum indicari, multa persuadent: nimirum Philippus et Salia consules fuerunt an. 348, quo circiter tempore Prudentium ortum fuisse aliunde constat; preterea nullus est consul, saltem ordinarius, Messalie, Mesalie aut Messale nomine circa id tempus: tum in Prudentio multa sunt errata huiusmodi inscitia librariorum, qui in unam dictionem diuersissima conglutinarunt, que legi possunt in Commentario Giselini ad hymnum 13 Peristephann. Fauent denique mss. codices, quos suo loco indicabo.  Fixum igitur certumque maneat Prudentii natalem annum in consulatum Philippi et Salie incidisse, qui annus erat Christi 348, ut notat Petauius Ration, tempor. in successione consulum Romanorum, et ita legitur in Fastis consularibus Panuinii, quamuis alii annum 350 aut 351 malint. Quod mirandum in modum comprobatur his uersibus ex apotheosi uers. 449 et seqq.

Principibus tamen e cunctis non defuit unus
Me puero, ut memini, ductor fortissimus armis,
Conditor et legum, celeberrimus ore manuque,
Consultor patrie: sed non consultor habende
Relligionis, amans tercentum millia diuum,
Perfidus ille Deo.
 Quibus Iulianum Apostatam intelligit, ut ex commentariis clarius patebit, qui ab anno 361 ad 364 imperio potitus est; quod in successionibus imperatorum apud Petauium ita indicari uidetur, ut nichilominus in ipso Rationario temporum anno 363 exstinctus esse dicatur, quod ex historia aliunde constat. Accedit Prudentium sua opera, et in his libros aduersus Symmachum edidisse anno etatis 57, ut ex prefatione carminum liquet:

   Per quinquennia iam decem,
Ni fallor, fuimus: septimus insuper.
Annum cardo rotat, dum fruimur sole uolubili,
id anno circiter 405 cum acciderit, ut 25 postmodum dicam, consequens est, Salie consulatum in eadem prefatione denotari.

41. De Prudentii maioribus aut familia nichil certi  ad nos peruenit, quam nobilissimam fuisse ex muneribus ab eo gestis equum est coniicere, idque multi etiam ueteres confirmant. Ioannes Glandorpius in Onomast. histor. Romane plura habet de Aureliis, nonnulla de Clementibus, et e tribus Prudentiis quos nominat, nostrum magno elogio prosequitur. De familia Clementum Cesaraugustana uide num. 33. Hec tria eius nomina et hoc ordine solent circumferri, Aurelius Prudentius Clemens. In mss. codd. antiquissimis seculi uI et seqq. dicitur Aurelius Clemens Prudentius, ut obseruare potes cap. 4, num. 96, preter cod. uat. Alex. 1439, 1838, num. 78; Colb. 1682, num. 83. Prime editiones, altera anni incerti, altera Dauentriensis anni 1495, quam plerique male referunt ad an. 1472, habent, Aur. Clemens  Prudentius; qui ordo nominum sine ulla causa idonea in sequentibus omnibus editionibus est mutatus. Eum seruant Trithemius, Ferrarius, Ruinartius, aliique. Beda de Arte metrica bis eum nominat, primum ita: Prudens in Psychomachia, rursus Aurelius Prudens Clemens. Quod autem prius aliquando Clemens quam Prudentius aut Prudens collocetur, nouum non est: sic Sulpicius cognomento Seuerus, ab aliis uocatur Seuerus Sulpicius, ut obseruauit Rosweidus in not. ad Ep. 1 S. Paulini ex Francisco Syluio, qui Progymnasm., centuria 2, cap. 41, docet sepe cognomen nomini prepositum. Sirmondus in prefat. ad notas Apollinaris Sidonii egregie probat medie etatis nominum duplicem quodam modo legem  fuisse: unam, ut proprium cuiusque nomen in locum ultimum coniicerent; alteram, ut tum proprium hoc nomen, tum cetera, interdum quidem aliunde pro arbitrio, ut plurimum uero a propinquis affectibus deducta imponerent. uideri etiam potest cl. marchio Scipio Maffeius in Dissert. de Romanorum Nominibus, qua probat Cassiodorii prenomen esse Marcum, nomina gentilia Aurelium Cassiodorium, nomen proprium, seu cognomen Senatorem . Riscus aduertit Prudentium a Dupinio, tom. III  Bibl., et Ioanne Ferreras ad an. 406, appellari Quintum, quod nomen abest a mss. codd. et antiquis scriptoribus. Crediderim errorem inde oriri potuisse, quod Symmachus, quem Prudentius oppugnauit, Quintus Aurelius a nonnullis ueteribus auctoribus dicebatur. Nihil tamen est quamobrem Prudentius similiter non potuerit Quintus Aurelius Clemens Prudentius nominari: imo Alexander ab Alexandro, Genial. dier. lib. I, cap. 9, probat apud Romanos sepius 26 mares quatuor nomina habuisse, prenomen, cognomen, agnomen et nomen, idque nobilitatem monstrare. Quod si prenomen Prudentio addere libet, eligatur Marcus: ita enim appellatur in quodam cod. ms., num. 89. uocandus ergo erit M. Aur. Clemens Prudentius, quorum primum est prenomen,  Aurelius, et Clemens nomina gentilia, Prudentius nomen proprium, ex lege nominum medie etatis. Marci Aurelii plurimi fuerunt, ut M. Aurelius imperator, M. Aurelius ualerius Flauius Claudius Constantinus, M. Aurelius Claudius Gothicus. M. Aurelius Claudius Quintillus. S. Maurelium a M. Aurelio, ut Agellium ab Aulo Gellio, multi opinantur fuisse dictum.

42. Ludewigius, quod Carolus Sigonius, de Roman. Nomin., ostendat Romanorum nomina a generis principe, a sapientia, ab arte tracta quandoque esse, existimat ab aliis non male factum, qui Prudentii nomina in laudes eius traxerunt  . Ceterum, etsi non absurde in laudem pete nomina eius uerti possint, ut in aliis assolet, tamen a prudentia, a clementia,  ab aureis moribus tracta illa esse nemo prudens iudicauerit, sed imposita antequam ee uirtutes in Prudentio esse aut eminere ceperint. Aliud solet nomen Prudentio attribui, certe longe post ipsius obitum inditum: nam Prudentius Maior appellatur in codice ms. membraneo prosodiaco, antiquo et erudito, apud Barthium, Aduersar. lib. XXXuII, cap. 13: Macera, et maceries producunt a, quamuis ueniant a macer . . . et Prudentius Maior: Quamuis maceries florentes ambiat agros. Pariter Ioannes Balbus, seu de Ianua in opere Catholicon, uerbo SPERA: Unde Prudentius Maior: Cuius ad arbitrium spera nobilis, atque rotunda. Qui uersus legitur in Apotheosi, uers. 210, prior ille Hamart. uers. 226. Suspicari aliquis posset an id nomen Prudentio acciderit ex codice  maiori, ex quo illi uersus promebantur, siquidem opera interdum in plures diuerse molis codices solebant distrahi: quo sensu Ouidius. Magnus, Claudianus Magnus, Theodosius Exiguus nuncupabantur, ut legere poteris in Barthio, loc. cit. lib. uI, cap. 1. Eam elegantiam nostris quoque moribus adhesisse in libris quorum usus est in scholis grammaticorum, norunt pueri, quique pueros docent.

43. Prudentius uero noster Maior creditur esse dictus ut a ceteris discernatur. Melchior Goldastus quinque Prudentios distinguit in edit. Weitz., pag.  319: Turiasonensem episcopum circa annum 300, hunc nostrum petam; alium Trecensem in Gallia episcopum; auctorem, 27 ut putat, hymni, uirgo Dei genitrix, quem codices mss. Prudentio ascribunt ; quartum, monachum Germanum preceptorem Walafridi Strabi, scriptorem hymnorum de Natiuitate Domini, Corde natus ex parentis, et de Passione, uidit anguis immolatum. Hic est, ait, ad cuius differitatem Prudentius Clemens Maior ceptus est appellari. His quintum Prudentium suo beneficio et comitate addit, Prudentium Amenum Prudentio Clementi equalem, aut non ualde inferiorem. Attamen hunc Amenum a Prudentio neutiquam esse diuersum, cum de eius Dittocheo agetur, demonstrabitur: quod nomen illi ob ingenii amenitatem aut alia de causa fuerit  impositum. Tarrafam, Trugillum, et Ferrarium Nic. Antonius recte coarguit, quod sacrum petam Prudentium cum Turiasonensi episcopo confuderint. Consule Bollandianos continuatores, ad diem 28 Aprilis in commentario preuio ad uitam S. Prudentii, qui Bernardum Lucensem Tarrafe ceterisque adiungunt, et de etate Prudentii Turiasonensis uix aliud certum esse statuunt, nisi annum Domini 846 uiuendo antecessisse. uixisse anno 300 probabilis est opinio.

44. Age nunc, ex ipso Prudentio curriculum eius uite ad annum usque etatis 57 audiamus, ex prefatione ad carmina.

   Per quinquennia iam decem,
Ni fallor, fuimus: septimus insuper
 Annum cardo rotat, dum fruimur sole uolubili,
   Instat terminus, et diem
uicinum senio iam Deus applicat.
Quid nos utile tanti spatio temporis egimus?
   Aetas prima crepantibus
Fleuit sub ferulis: mox docuit toga
Infectum uitiis falsa loqui, non sine crimine.
Hactenus intelligo etatem primam, pueritiam extremam, ac, si uis, adolescentie initium usque ad annum circiter 20, quo tempore mendaciuncula, quibus fere illa etas infecta esse consueuit, animi demissione, qua maxime excellebat, accusat, nisi malis interpretari rhetoricam et dialecticam, quibus facultatibus FALSA LOQUI quodammodo congruit; que interpretatio preferenda uidetur, cum et optimis recentibus commentatoribus placuerit, et in antiquis glossis reperiatur. Cesarauguste litteris operam nauasse  sub Petro oratore non temere coniicit Riscus ex S. Hieronym. ad 28 an. 356 in Chronico: Petrus Cesarauguste orator insignis docet  . Pergit Prudentius.

   Tum lasciua proteruitas,
Et luxus petulans, heu pudet, ac piget,
Fedauit iuuenem nequitie sordibus, ac luto.
En uerba quibus accusatio omnis aduersus iuuenilia Prudentii crimina innititur: quotquot enim eius uitam  postremis his seculis enarrant, tanquam sceleratum ac perditum adolescentem representant. Ludewigius cum S. Augustino comparat, in quo nichil est simile: nam Augustinus grauissima quedam sua peccata non solum in genere, sed in specie et singillatim confessus est. Riscus Hispanicis uerbis eadem uitia ample exaggerauit: Se deio arrastar de los uicios. . . manchando su corazon, amando los torpes deleytes de la carne. Et quis non hoc fere modo loquitur? Fabricius ulterius progressus affirmat in toga causas iniquas Prudentium egisse, quod pariter colligit ex hac ipsa prefatione.

45. Equidem non libidine aliqua commendandi Prudentium, non consuetudine nostrorum temporum abreptus, qua tot apologie pullulant, et quantumlibet  desperate cause patronos audaces inueniunt, sed amore ueritatis impulsus, Prudentii defensionem suscipiam. Etenim persuasum habeo nichil ab eo esse dictum quod ex ore hominis iusti et Christiana humilitate prediti non soleat excidere. Iustum hominem cum dico, iustitiam intelligo qualis in homines, dum in hoc seculo uiuunt, cadit. Licet enim, ait concil. Trident., sess. 6, de Iustif. cap. 11, in hac mortali uita, quantumuis sancti et iusti in leuia saltem et quotidiana, que etiam uenalia dicuntur, peccata quandoque cadant, non propterea desinunt esse iusti. Et Prouerb. cap. XXIu, 16: Septies enim cadet iustus, et resurget  . Hec igitur peccata, in que iusti sepe labuntur, et lex illa quam Apostolus ipse experiebatur in membris suis repugnantem legi mentis sue, et  captiuantem eum in legem peccati, satis superque sunt ut uerba Prudentii ab homine iusto adhiberi possint tam uere quam humiliter. Libet enim hoc Christiano uocabulo uti, cum ueteres Latini eam 29 uirtutem, quam ne agnoscebant quidem, proprio nomine non donauerint. Profecto S. Hieronymus in epitaph. Paule, tom. I oper., num. 15, id notat de S. Paula: In qua fontes crederes lacrymarum. Ita leuia peccata plangebat, ut illam grauissimorum criminum crederes ream. Pleni sunt libri mystici, plena acta sanctorum huiusmodi exemplis, que singillatim recensere non uacat. Legi possunt que innocentissima uirgo S. Theresia de se narrat, exponens quid egerit antequam monasterium ingrederetur.

46. Nec mouere quemquam debent grauia illa  uerba que Prudentius usurpauit: Lasciua proteruitas, luxus petulans, sordes, et lutum nequitie: nam preterquam quod similibus aut atrocioribus uerbis nonnulli sancti, qui uitam innocentem uixerunt, usi sunt, non tam illa sunt grauia quam plerisque fortasse uideatur. Eo enim omnia denique recidunt, ut explicandum sit quid nequitie nomine Latini intellexerint. Christianus Becmanus, de Origin. Latin. lingue, uerbo Aequor, Perotto aduersatur, qui nequam  facit a ne et queo; ferendum id esset, nisi uarroni quoque, qui, lib. IX Lat. ling., a ne et quidquam deducit, repugnaret, putans, nequam a ne, et equum rectissime dici, ut nequam sit , , quod arguit deductum, a nequus  nequitia, ut a malus malitia. Quid si ueteres Latini a nequicquam deducebant etiam nequitia? Cicero, Tuscul., edit. Ald. pag. 194: Nequitia, quamuis hoc durius uideatur, ab eo quod nequicquam est in tali homine, ex quo idem nichili dicitur. Quare nequitiam fere pro inertia idem usurpat, in Catilin., pag. 98: Iam me ipsum inertie, nequitieque condemno; et pag. 103: Inertia ac nequitia. Eodem pertinet, quod Prudentius ait:

Quid nos utile tanti spatio temporis egimus?
 Et infra de bonis et malis fortune:

   Nunquid talia proderunt
Carnis post obitum uel bona, uel mala?
Itaque Prudentius otium, inertiam, opera que ad salutem eternam consequendam nichil conducerent, peccata, quamuis non grauia, in que iuuenilibus presertim annis inciderit, potuit uersibus expositis flere et dolere. Ac reapse nichil in eo fuisse, quod sceleratam uitam, aut paganismo deditam, quod in codice uaticano sequioris eui legitur possit arguere, recte colligitur ex eius humilitate, que in omnibus operibus clarissime elucet:

Quid nos utile tanti spatio temporis egimus?
 Ex humilitate id dictum ait Riscus; quia iam libros contra Symmachum scripserat, et alia opera bona fecerat, nempe: Ius ciuile bonis reddidimus, terruimus reos. Barthius, lib. uIII Aduers., cap. 11, notat modestiam que in prefatione trochaica libri Peristeph.  emicat, uirtutem propriam 30 esse Prudentii, qui in fine hymni de S. Romano se hedum iungendum hircis a latere sinistro iudicis dicens: Longius nimia humilitate etiam a uero mediatore secessit, de quo nos alio loco. Nunc enim solum obseruo Riscum et Barthium, qui tantam Prudentii humilitatem agnoscunt, non debuisse ex eius uerbis scelera iuuentutis exaggerare, simulque hominis modestiam fateri  .

47. Non uideo qui hec cohereant: nam si Prudentius nimia humilitate longe processit, si in S. Laurentio, imo passim in suis carminibus, repetit similia, quibus nullum uite sue tempus utiliter transactum uidetur agnoscere, nichil cause cur non omnia huiusmodi dicta humilitati ascribantur. Siquidem  constat quanto pietatis sensu martyrum sepulcra inuiseret  . Omitto aut omnia aut pleraque carmina ante prefationem mihi uideri fuisse composita, ut postea declarabo. Etenim siue antea, siue postea fuerint scripta, hominis pii iustique humilitas ex illis omnibus apparet  . Neque dicam quam se inferiorem Symmacho in eloquentia existimauerit in prefat. lib. I: Sum plane temerarius, etc. Satis enim multa dicta sunt ut id quod uolui conficiam, uersus prefationis, quibus sua peccata fatetur Prudentius, eius humilitatem, non uitam paganam, aut insigniter improbam, arguere. Exemplum proferam ex S. Eugenio Toletano presule, qui in fine precationis 31 coronam eterne glorie se non meruisse fatetur: Modestia Christianis priscis usitata, quam aliquot locis  inuenies et apud Prudentium, ait Barthius lib. Lu, cap. 11 Aduers., qui plura carmina S. Eugenii eo loco emendanda suscepit. uersus S. Eugenii sunt:

Cumque suprema dies mortis patefecerit urnam
Concede ueniam, cui tollit culpa coronam.

 48. Exposita iuuenili etate, Prudentius reliquam uitam enarrat:

   Exin iurgia turbidos
Armarunt animos, et male pertinax
uincendi studium subiacuit casibus asperis.
Iureconsulti munus hoc loco explicari nemo ambigit, et cum Beda et Walafridus Strabo Prudentium uocent scholasticum, id nominis ei dari quia iureconsultus fuit consentaneum rationi est iudicare. Quamuis enim olim discipulum, sophistam, rhetorem, eruditum ea uox ualuerit, tamen ita quoque nuncupatus fuit iureconsultus, et orator, ut nunc omittam aliam significationem, qua post Carolum Magnum scholasticus est dictus, qui gymnasiis preerat, aut a seculo XII, qui Aristoteliam philosophiam profitebantur, de qua uideri potest cl. Bartholomeus Pouius, limatissimi  iudicii et sermonis, scriptor Institut. hist. philosoph., lib. IX, cap. 1  . In concilio Sardicensi generali, can. 10, statutum est, Ut si quis ex foro siue diues, siue scholasticus, episcopus fieri dignus habeatur, non prius constituatur quam lectoris, et diaconi, et presbyteri ministerium peregerit. Ita enim redditur Latine in edit. Paris. collect. Concil. 1671, sed melius uerti poterit: Si quis diues aut scholasticus e foro episcopus fieri dignus habeatur, Grece est: , . Innocentius I in epist. ad concil. Toletan., num. 4, queritur aliquos in Hispania ad sacerdotium fuisse ascitos, qui post acceptam baptismi gratiam in forensi exercitatione uersati sunt, et OBTINENDI PERTINACIAM susceperunt.  Quam phrasin de se, suoque officio usurpauit Prudentius paulo post scribens: ET MALE PERTINAX uINCENDI STUDIUM.

32 49. Post aduocati munus ad regendas urbes Prudentius est euectus.

   Bis legum moderamine
Frenos nobilium reximus urbium:
Ius ciuile bonis reddidimus, terruimus reos.
Inde eum euexit princeps ad militie palatine gradum, ordinemque proximum.

   Tandem militie gradu
Euectum pietas principis extulit,
Assumptum propius stare iubens ordine proximo.
Cum Prudentius munera a se obita petice, hoc est stylo sublimi figuratoque descripserit, qualia ea  fuerint possumus quidem coniicere, non tamen certo definire. In codice ms. biblioth. uatican. 3859, qui seculo IX aut X uidetur scriptus, ita initio notatur:  Aurelius Prudens Clemens iste partim in consulatu, partim in familiaritate principis fuit, et sic ipse ascendit: secularibus litteris quinquaginta septem annis operam dedit, sed postea ex toto omittens, ad diuina metra componenda se contulit. Michel a S. Iosepho, in Bibliogr., uerbo Prudentius, refert ex Tirino Prudentium petam palatinum fuisse, ex Gennadio militem palatinum. Barthius, lib. LIu, cap. 18, Aduers., notat descriptionem portarum castrensium ad illum uersum Psychomachie:

Liminis introitum bifori dant cardine claustra,
quam, inquit, miles quondam suopte, et Gennadii testimonio, adeoque palatinus, ad Romanarum instar composuit. Ansaldus, in prefat. uersionis Italice libror. aduersus Symmach., narrat Prudentium  primum gradum in exercitu post imperatorem obtinuisse, bis pretorem fuisse.

50. Ita fere suo quisque arbitratu de muneribus Prudentii iudicat. Ex codice Theodosiano hec licet colligi, que ad rem nostram pertinent. Presides Betice erant, incertus anno 324, ad quem data anno 337 lex 2 de Distrah. Pign., ut legendum monui pag. 48, in nota, Tarraconensis uero preses nominatur Iulianus anno 316, ad quem data lex de temporum Cursu, ubi titulus eius apponitur u. C., hoc est uir clarissimus. Nonnullis autem legibus presidum, et similibus appellationibus rectores prouinciarum intelliguntur. Rectores ergo prouinciarum, qui etiam iudices ordinarii, et iudices prouinciarum appellabantur, et quandoque comites primi ordinis erant,  gladii ius habebant, reddendi 33 iuris in prouinciis facultate potiebantur. Rectoribus prouincie seu prouinciarum superiores erant uicarii, qui pro prefectis plures prouincias administrabant. Toto illo tempore Hispaniarum nullus apparet prefectus, sed erat tamen uicarius, de quo passim in codice Theod., cui inscribebatur PP. Hispaniarum, id est Proprefecto Hispaniarum; appellatur etiam uir clarissimus lege 4. de Custod. reor. Erat autem quedam dignitas que dicebatur proximatus, honor proximi, proximatus splendor, quo per ordinem meritoque stipendiorum ascendebant. uidelicet post magistros scriniorum, qui in tribus prioribus scriniis militabant, succedebant alii, his proximi, qui proximi scriniorum dicebantur. Hi, deposita militia, seu post depositum actum,  clarissimis aggregabantur, uicariis exequabantur, ad comitatum principis sine euectione uenire poterant  .

 51. Ex his arguere possumus Prudentium fuisse bis presidem prouincie Tarraconensis, nisi forte huius prouincie semel, et alterius semel preses, seu rector fuerit; cuius muneris proinde erat moderamine legum frenos nobilium urbium regere, bonis ius ciuile reddere, reos criminum terrere. Euectus inde est ad superiorem militie gradum, nimirum militie ciuilis, palatine, aut presidialis, non bellice, castrensis, aut cohortalis: nam ii qui officiis iureconsultorum, presidum, rectorum et similium funguntur, uulgo in cod. Theod. militare, et ad superiores militias ascendere dicuntur. Is autem gradus militie ciuilis fuit aut uicaria potestas in Hispaniis, aut ius comitatus primi ordinis, aut denique honor proximatus simul cum euocatoria principis, seu iussione augusta, uel facultate  accedendi ad comitatum principis. Eo enim spectant Prudentii uerba, quod a principe euectus militie gradu, iussus fuerit propius stare ordine proximo. Ubi preter iussionem principis ordo proximus exprimitur, qui non alius esse uidetur nisi ordo proximatus. Non est igitur cur de consulatu Prudentii cogitemus, aut pretorio prefectum fuisse fingamus, quorum munerum nullum est uel leuissimum uestigium. Ludewigius affirmat, post Aldum fere omnes uirum consularem petam nostrum 34 dicere; sed quo ille tempore scribebat, fere nullus id dicebat; cum multi iam animaduertissent post Alciatum, notas u. C., que due littere Prudentii nomini subiiciuntur, non uirum consularem, sed uirum clarissimum significare. Neque enim Prudentii euo erat in usu titulus uiri  consularis. Ex ualerio Probo de Notis Romanorum interpretandis, et aliis patet, u. C. indicasse aut uirum consularem, aut uirum clarissimum, aut quinte cohortis. Militiam Prudentii non fuisse bellicam iam uidimus, quod autem eius tempore titulus uiri consulari non esset in usu, non est undecunque uerum  . Ex mss. codicibus, et ex Breuiario Cesaraugustano colligitur, ante Aldum eam opinionem iam inualuisse, ut Prudentius consul, aut uir consularis crederetur; siquidem Tamayus de uargas in Defensione Mariane refert, in officio ueteri Cesaraugustano lectiones 18 martyrum indicari depromptas ex Aurelio Prudentio uiro consulari Cesaraugustano. A Dungalo seculo IX uir consularis dicebatur, ut uidere poteris infra num. 243, et ab Isone in glossis ad prefat. Prudentii consulatus  astruitur ad uersum 17. Nonnulli existimarunt Prudentium consulatum gessisse non Rome, sed Massalie, aut Salie in Hispania, urbibus ignotis,  aut denique Massilie, si Massilie legeretur pro Massalie, aut Mesalie in uersu,

Oblitum ueteris Messalie consulis arguens.
Sed cum iam uera lectio, et explicatio eius uersus stabilita fuerit, et demonstrata supra num. 39, non est diutius in eodem argumento immorandum. Quanquam infirma quorumdam est ratio, qui Prudentium negant consulem fuisse, quia in Occidente nulli erant consules nisi Rome, quos secutus esse uidetur cl. Emmanuel Martinius lib. II, epist. 53, qui aperte docet extra Romam consules non fuisse. Eos Ausonius refellit, carmine de Burdigala, ut plerique exponunt:

Hec patria est: patrias sed Roma superuenit omnes,
Diligo Burdigalam, Romam colo: ciuis in hac sum,
Consul in ambabus. Cune hic, ibi sella curulis.

52. Alii Prudentium pretorio, aut Urbi prefectum  inde arguebant fuisse, quod ORDINE PROXIMO PROPIUS a principe assumptus 35 constiterit, quod secus intelligendum esse ante demonstraui. Ludewigius ostendere conatur, nullam Rome dignitatem habuisse Prudentium, quia senex admodum Romam uenit, proptereaque in summam admirationem urbis ante uix uise tractus est, ex Cassiani hymno:

Sylla forum statuit Cornelius: hoc Itali Urbem
   uocant ab ipso conditoris nomine.
Hic mihi, cum peterem te, rerum maxima Roma,
   Spes est oborta, prosperum Christum fore.
Et infra:

Aedituus consultus ait: Quod prospicis, hospes,
   Non est inanis, aut anilis fabula
Preterea non adeo Prudentius cum Symmacho  contendere ueritus esset, si  dignitatem in Urbe obtinuisset; quamuis enim S. Ambrosius ueniam quoque sermonis asperi postulet, contra Symmachum disputaturus, tamen ipse Ambrosius, licet Mediolanensis episcopus, longe inferior erat Symmacho, uiro consulari, Urbis prefecto, et ceremoniarum pontifice. Concludit Ludewigius uideri Prudentium rerum summam in Hispania, non Rome, potitum, ac proinde prefectum Hispaniarum fuisse.

53. Plura in his displicent. Primum Prudentium admodum senem Romam uenisse non liquet: nam quis annum inuenire poterit, quo S. Cassianum inuisit? quis asserere audeat tunc primum aut Romam petiisse, aut forum Cornelii uidisse? Quod uero Prudentius cum Symmacho contendere ueritus sit, id  solum pertinet ad singularem Prudentii modestiam, qui Symmachi eloquentiam sue longe preponebat  . Falsum item est, Symmachum, cum a S. Ambrosio  est oppugnatus, eos omnes honores fuisse assecutum, qui non fuerit ante annum 391 consul renuntiatus. Prefecturam uero Hispaniarum Prudentio fuisse concessam non admittam, nisi Ludewigius uicariam prefecti dignitatem, que tunc in Hispaniis uigebat, uelit intelligi. Illud libenter assentiar Ludewigio, uossium aliosque, qui Prudentium consulem suffectum, non ordinarium, 36 dicunt, nullo inniti fundamento. In annalibus quidem consulum non notabantur eorum nomina qui loco defuncti consulis sufficiebantur, sed, ut credamus aliquem suffectum fuisse consulem, probabilis ratio afferenda est. Quo autem anno Prudentius Romam uenerit, et an semel tantum, nichil habeo exploratum, neque uideo qua ratione Nicolaus Antonius eum Rome aduocati munus  exercuisse, ibique usque ad Honorii et Arcadii imperium permansisse existimauerit: qui pariter colligit Prudentium in Urbe anno 405 presentem fuisse, quia prefationem eo anno scribens, nichil adhuc de discessu suo ab Urbe, quod opportune debuit, subiecerit, que coniecture ualde imbecille mihi esse uidentur. Riscus opinatur Prudentium militie gradu euectum fuisse a Theodosio inter palatinos admissionales; de quibus codex Theodos. et Iacobus Gutherus lib. III de Officiis domus auguste, ac lateri principis adhesisse anno 388, quo Symmachus in panegyri coram Theodosio uictorie aram dissimulanter postulauit, et protinus exsilii pena multatus est, noua edicta prodierunt, quibus religio Christiana promouebatur, et mirifica exinde Romanorum  omnium pietas exorta est, de qua Prudentius lib. I aduersus Symmach., Talibus edictis, etc. Ea principis consilia Prudentium sine ulla dubitatione adiuuisse Riscus arbitratur, ac probare contendit.

54. Difficulter hec cum uita temporibusque Prudentii coherent: nam is anno 388 habebat etatis annum 40, et cum post iuuenile tempus se iureconsultum egisse, et deinde bis frenos nobilium urbium rexisse commemoret, quod addit, tandem militie gradu, uidetur indicare uirum plus quam quadragenarium. Etsi autem ista fieri potuisse euincas, tamen reuera facta fuisse non persuadebis. Simile est, quod idem tradit, Prudentium anno 405, cum se muneribus abdicasset, Deo uacaturum in Hispaniam secessisse, unde Romam redire coactus, Cassianum et  Hippolytum martyres coluit; quos iterum reuersus in Hispaniam celebrauit. Ego existimo, Prudentium anno 404 circiter aduersus Symmachum scripsisse, anno 405 sua carmina edidisse: que nimirum ante diuersisque temporibus composuerit. Prefatio enim  libri Cathemerinn potius omnibus operibus, que tunc uulgabat, congruit, ut ex pluribus uett. codd. liquet. Quamuis autem ita sese ad sacra carmina pangenda excitet:

Atqui fine sub ultimo,
Peccatrix anima stultitiam exuat,
Saltem uoce Deum concelebret, si meritis nequit,
37 tamen ea non sunt uerba tunc canere incipientis, sed affigentis carminibus iam factis prefationem, que interdum post absolutum opus conscribitur.

55. Itaque libros contra Symmachum Rome eum puto composuisse: Rome item hymnum de SS. apostolis Petro et Paulo, cuius est finis:

Hec didicisse sat est Rome tibi: tu domum reuersus,
   Diem bifestum sic colas, memento.
 Calagurri exaratum hymnum SS. martyrum Hemeterii et Celedonii innuunt uersus:

Hoc bonum Saluator ipse, quo fruamur, prestitit,
et reliqui. Emerite petam nostrum exstitisse crediderim, cum S. Eulaliam celebrans cecinit:

Ast ego serta choro in medio
Texta feram pede dactylico,
uilia, marcida, festa tamen.
Sic uenerarier ossa libet,
Ossibus altar et impositum.
Cesarauguste hymnum de 18 martyribus factum nemo negauerit. Qua de causa, et ubi S. Cassianum predicauerit, ipse refert:

Tunc arcana mei percenseo cuncta laboris:
   Tunc quod petebam, quod timebam, murmuro:
Et post terga domum dubia sub sorte relictam,
   Et spe futuri forte nutantem boni.
Audior, Urbem adeo, dextris successibus utor,
   Domum reuertor, Cassianum predico.
S. Laurentium et Hippolytum in Hispania, ut ante diximus, laudauit  . uerum de Prudentii operibus singillatim fusius disseram cap. seq.

38 56. Quo anno, et ubinam obierit, incertum est. Sed nescio, quo fato Prudentii uita plurimorum suspicionibus et coniecturis ita est implicata, ut etiam ubi nichil omnino sciri aut definiri potest, nostra oratio consistere debeat aliquantisper, ne, que ab aliis proferuntur, probabilia esse et a nobis ignorata quisquam existimet. Aiunt nonnulli Prudentii obitum contigisse ante annum 413, quo Stilico proditionis  penas subiit: nisi enim iam tunc Prudentius decessisset, laudes Stiliconis ex lib. II aduersus Symmachum uersu 695 et seqq.: Tentauit Gelicus, etc., deleuisset. Quid hac coniectura infirmius? Quasi uero in scriptorum fuisset potestate librum semel emissum  reuocare  . Multo uero magis reiiciendum est quod ait Ioseph Rodriguez de Castro loc. cit., Prudentium de coniuratione Stiliconis nichil audiuisse, quia eius non meminit. Contra recte uidetur iudicare Riscus, qui Prudentii uirtutes ex eius operibus colligit, quod parce pieque uixerit, quod semel tantum in die manducauerit. uide eius hymnos Ante cibum, Ieiunantium, aliosque tum libri Cathemerinn, tum Peristephann  .

57. Hactenus nonnulla explicata sunt que liquido constant, alia que in controuersia sunt posita, plura que in coniecturis. Cetera, que certo sunt conficta, quanquam minus est necessarium, opus tamen est declarare; tum ne quis eiusmodi narrationes aut ex Dextri Chronico, aut ex eis qui illud sunt secuti,  adoptet, quod puto fecisse Chamillardum in breui et parum accurata uita Prudentii, tum ut pateat quibus opinionibus aut coniecturis adheserint, 39 qui similibus fictionibus inueniendis sunt delectati: nam quedam, quantum poterant et sciebant, accommodate ad ueras historias comminiscebantur. Igitur Flau. Lucius Dexter cum Francisci Biuar. commentario ad annum Christi 388 sic habet: Floret Fl. Prudentius patre Cesaraugustano, matre Calagurritana natus  Cesarauguste. Nomen FLAuII atque alia inuenta sunt, nisi quod natus est Salia consule  . Item ad annum 388: Prudentius, Toleto, Corduba, ac Cesaraugusta in Hispania egregie gubernatis, fit dux, et habetur orator celeberrimus et peta mirificus. Anno 400 petit Romam  . Postremo Prudentii  obitum commentitius Dexter enarrat ad annum 424: Prudentius Roma Cesaraugustam rediens, ad sedem Cesaraugustanam S. Marie plenus dierum, et illustrium operum, post multas pugnas cum omnibus hereticis sui temporis habitas, tranquille moritur  . Templum B. uirginis de Columna innuitur.

 58. Biuarius contra regulas prosodie hoc loco acutus uideri uoluit. Ultimum operum Prudentii ait fuisse Enchiridion, in cuius prefatione  suspicatur legendum: ME MATERNO IN ATRIO pro Me paterno in atrio, non uidens, cum paterno recte procedere carmen, non uero cum materno. Sed putabat, ita confirmari, quod in Christi matris templi angulo degeret, ut ait Dexter. Ac uide ineptissimam interpretationem. Prudentius se inter uasa uilia domus Dei recensens, inquit:

Me paterno in atrio
   Ut obsoletum uasculum . . .
   Sinitque parte in anguli manere.
Munus ecce fictile
   Inimus intra regiam salutis.
Quid est, reponit Biuarius, munus inire intra regiam salutis, nisi intra domum Dei scribere? in cuius angulo  se manere affirmat. Pertinet etiam ad nos quod Dexter ad annum 430 refert: Ad ualerianum  Cesaraugustanum scribit Cyrillus. uult enim commentator Biuarius, hunc esse ualerianum antistitem, quem in Hippolyto Prudentius alloquitur. Dubitat autem an is ipse fuerit ualerianus Iconii 40 presul, cui S. Cyrillus Alexandrinus suas exegeses dicauit. Nugas et somnia hec esse aliquis opponet, fateor; sed hoc ipsum animaduertendum fuit, ut ante dixi, ne uera aut probabilia esse alius opinetur. Ex his similibusque scriptis nostro adhuc seculo uitam Prudentii Carolus Augustinus Ansaldus in prefat. uersion. Italic. libror. aduersus Symmach. digessit, qui, postquam asseruit primum gradum post imperatorem in exercitu habuisse,  bis pretorem fuisse, addit eum anno etatis 48 militie fessum, domum rediisse, anno 50 cepisse uersus componere, anno Christi 404 librum Cathemerinn euulgasse, contra Symmachum sub initia imperii Honorii et Arcadii duos edidisse libros. Fingit preterea anno 60 etatis Romam rediisse  ad martyrum sepulcra ueneranda, et in patriam regressum, librum Peristephann elaborasse. Quo quid magis repugnans ipsis operibus Prudentii potest excogitari  ? Denique Ansaldus Prudentium diem extremum obiisse Cesarauguste asseuerat sine ullo teste, ut cetera. Scriptori erudito, cui libri aduersus Symmachum tantopere placuerunt, non debuit adeo ignotus esse Prudentius, uel aliter, quam oportuit, notus. Prudentii imaginem aliquam, diu quesitam, inuenimus in codice Urbinate bibliothece uaticane, que in prima littera prefationis, Per quinquennia, appicta est, et a nobis eo quo exstat, modo exhibetur. Opinor eam ex antiquiori codice adumbratam, nam quedam eius uestigia apparent in eadem prima littera uetusti codicis uaticani; et uestis  quidem utrobique rubra est, lineamenta oris in codice ueteri uaticano euanuerunt  .



CAPUT III. Prudentii opera.

41 59. Quos libros, et quo tempore Prudentius scripserit, enucleatius nunc explicabo, adductis eius aliorumque uerbis: quo fiet ut, cum testimonia doctorum hominum de Prudentio proferam, eos, quorum hic meminero, tantum indicem. Prudentius in prefatione suorum operum ita ea enumerat et explicat.

Atqui fine sub ultimo
Peccatrix anima stultitiam exuat,
Saltem uoce Deum concelebret, si meritis nequit.
   Hymnis continuet dies,
Nec nox ulla uacet, quin Dominum canat,
Pugnet contra hereses, catholicam discutiat fidem,
    Conculcet sacra gentium,
Labem, Roma, tuis inferat idolis:
Carmen martyribus deuoueat, laudet apostolos.
Dies noctesque hymnis continuari quod ait Prudentius, librum Cathemerinn sine ulla controuersia intelligit, quem LIBRUM HYMNORUM Gennadius et Theodulphus  Aurelianensis cum multis codd. mss. appellant. Pugnare contra hereses, catholicam discutere fidem ad Apotheosin, ad Hamartigeniam, et, ut ego quidem puto, ad Psychomachiam pertinet. Conculcare sacra gentium, labemque inferre idolis, conuenit libris aduersus Symmachum. Laudes martyrum et apostolorum libro Peristephann continentur. Chamillardus, aliique non recte hinc colligunt, alia preterea opera a Prudentio non fuisse composita: potuit enim, dum hec uulgauit, alia preterire, potuit post hec edita in noua incumbere: quod nunc uidendum est.

60. Proferam elogium Gennadii cap. 13 de uiris illustribus ex Aldo, Giselino et codicibus mss. cum notis Auberti Mirei, Ernesti Salomonis Cypriani, et  Ioan. Alberti Fabricii; ita habet Gennadius. Prudentius, uir secularis litterature eruditus, composuit de ueteri et Nouo Testamento personis exceptis. Commentatus est et in morem Grecorum HEXAEMERON de mundi fabrica, usque ad conditionem primi hominis, et preuaricationem eius. Composuit et libellos quos Greca appellatione pretitulauit, , , , id est de Diuinitate, 42 de Compugnantia animi, de Origine peccatorum. Fecit et in laudem martyrum sub aliquorum nominibus, Inuitatorium ad martyrium librum unum, et Hymnorum alterum; speciali tamen conditione aduersus Symmachum, idololatriam defendentem, duos laude dignissimos libros compegit: ex quorum lectione agnoscitur palatinus miles fuisse. Hactenus Gennadius  .

 61. Audiamus nunc Honorium Augustodunensem, qui claruit anno 1120 et Gennadium ferme describit, nisi cum aliquando aberrat, lib. II, cap. 13: Prudentius, uir seculari litteratura eruditus, composuit Dittocheum de toto ueteri Testamento personis excerptis. Commentatus est autem et in morem Grecorum  Hexemeron de mundi fabrica. Composuit et libellos, quos Grece pretitulauit , , , id est de Diuinitate, de Compugnantia animi, de Origine peccatorum., Fecit et in laudem martyrum librum unum, et alterum aduersus Symmachum.

62. Longior est Trithemius, qui multos codices inspexerat, et sepe ex uno opere plura fecit, et in diuersos titulos distinxit. Sic enim ait cap. 90: Aurelius Clemens Prudentius, peta Christianus, uir in secularibus litteris eruditus, et in diuinis Scripturis satis peritus, metro excellens et prosa per quinquaginta septem annos mundi amoribus retentus, multa petarum opuscula legit et exposuit, ac de sua uena multa 43 profunda pemata scripsit. Tandem uero in senectute,  repulsa mundi uanitate, ad sacras Scripturas secontulit, et carmine ac prosa multa utriusque Testamenti obtrusa exposuit. Scripsit autem multa preclara opuscula. De quibus mensura metri facta reperi subiecta  . Epistolas etiam scripsit non paucas. Alia quoque nonnulla edidit que ad manus nostras non uenerunt. Claruit sub Gratiano imperatore. Anno Domini 380  .

63. Ex Fabricii notationibus obuium est cuiuis agnoscere, quam liberalis fuerit Trithemius in Prudentii pematis multiplicandis. Pauca nos addere iuuat. Quod Fabricius ait, a se non repertum librum de Resurrectione carnis, Posco meum in Christo, mendum in Trithemio non animaduertit: est enim legendum; Nosco meum in Christo, qui uersus est 1131 edit. Weitz., et 1063 nostre edit. in fine Apotheoseos,  ubi prefigitur titulus, De resurrectione carnis humane. Trithemius tradit Prudentium multa petarum opuscula legisse, ac de sua uena multa profunda pemata scripsisse, antequam ad sacras Scripturas se contulisset, preterea non solum carmine, sed etiam prosa multa utriusque Testamenti obtrusa exposuisse, epistolas quoque non paucas  scripsisse; ac fortasse Trithemius idoneum testem aliquem habuit. Nobis quidem idoneus testis non est Trithemius  . An Trithemius, ut ex uno Prudentii opere 44 plura fecit opuscula, ita contra ex pluribus Prudentiis unum compegit? Libros sex in Hexemeron coniicere possumus esse illud ipsum opus quod laudat Gennadius. Tandem animaduertam Prudentium potius dicendum claruisse anno circiter 400 quam 380, quod antea notauerat Bailius in Diction. crit., reprehendens tam eos, qui anno 380 quam eos qui anno 430 claruisse affirmarunt: quod postremum legitur in Bibliotheca Hispanica, que Andree Schotto tribuitur  .

64. Preter illa omnia Prudentii opuscula, que exstant, et librum in Hexemeron, de quo nuper dixi,  duo alii libri de S. Trinitate a Trithemio memorantur, quod Philippus Bergomensis Chronici lib. IX sub anno Christi 400 confirmat: Duos insuper de Trinitate scripsit libros, quorum unus erit prefatio 1 Apotheoseos, que inscribi solet: uersus de S. Trinitate; alter fortasse est aliqua particula librorum quos habemus. Nicolaus Antonius putat periisse Inuitatorium librum ad martyrium; sed, ut dixi num. 60, ea uerba non uidentur certo esse Gennadii, et quamuis sint, non liquet an uoluerit eum librum a libro Peristephann distinguere: nimirum quia in hoc libro hortationes ad martyrium sub aliorum nominibus continentur. Non enim ulla causa fuisse uidetur, cur Prudentius sua etate siue aliorum, siue suo nomine Christianos ad martyrium inuitaret. In  Bibliotheca bibliothecarum mss. codd. Montfauconii ex bibl. Casinensi laudatur codex 227 inscriptus: Carmina D. Prosperi, etc. Prudentii liber de Columbis. Faceti pete carmina, etc. An legendum erit liber de Coronis? Non ualde dissentiet, qui eiusmodi errores in eo Montfauconii opere passim occurrentes animaduerterit. Sed cum Dittocheum in pluribus  codd. uatic. inscriptum sit de Columba, uti cap. 4 docebo, manifestum est, aliquem Dittocheum cuius est primus uersus, Eua columba fuit, librum de Columbis inscribendum censuisse, ut erant librarii ueteres plerumque ignari eque ac audaces. Ab eodem Montfauconio citatur ex biblioth. San Germanensi codex 540 hoc titulo: Prudentii uersus contra Symmachum . . . Alia opuscula metrica eiusdem de Oceano. De S. Hippolyto martyre. Quis ausit diuinare quod qualeue sit opusculum illud de Oceano? An liceat coniicere mendum esse pro Cassiano?

45 65. Fidentius pronuntiabo de alio codice indicato apud Montfauconium ex biblioth., seu mss. codd. S. Martini de Sees, num. 13: Tractatus super AEDIFICIUM Prudentii. Cette pièce  est peu de chose: l'on demande si c'est Prudence  le poëte, ou l'euêque de Troyes, qui ont fait un ouurage intitulé: Aedificium, sur lequel cet anonyme a fait une explication allégorique de la description de la Maison de Dieu, qui est en l'Apocalypse. Facilis, expeditaque est responsio. Prudentius noster, peta Christianus, in fine Psychomachie edificium domus Dei ex Apocalypsi descripsit uers. 823 et seqq.

Hec ubi dicta dedit, gradibus Regina superbis
Desiluit, tantique operis Concordia consors
Metatura nouum iacto fundamine templum.
Ubi hec inscriptio preponitur, Aedificium Fidei et Concordie. Hoc ergo est Aedificium Prudentii, de quo anonymus ille tractatum composuit  .

66. Sequitur, ut de Dittocheo eiusque auctore loquar. Titulus operis in Gennadio et Honorio Augustodunensi  est Dittocheum, quasi duplex cibus. Consentiunt plerique codices cap. 4, sed ex errore librariorum Dirocheum, aut Ditrocheum interdum appellatur  . Primus Gifanius mendum inesse iudicauit, et Diptychon legendum esse asseruit, quem plerique libenter secuti sunt. Nequaquam dubito quin in uerbis Grecis ex ignorantia exscriptorum plerumque eius generis errata in codicibus irrepserint. At uero, preterquam quod uox Diptychum ualde usitata est cum uetustissimi codices, cap. 4 recensendi, Dittocheum inscribant, et explicent refectionem duplicem, et cum absona minime sit inscriptio Dittocheum, hoc loco correctio non est admodum necessaria; et si correctio aliqua est adhibenda, cur sine alio examine  affirmabimus legendum esse Diptychon? Non inficior  id nomen operi congruere aliquatenus posse, cum diptychum sint tabelle duplices, seu bis plicate, 46 de quibus uideri possunt, qui de diptychis sacris et profanis libros ediderunt. Non enim recte interpretatur Riscus, dittocheum idem fere esse ac diptychum, nempe librum duplicatum. Aliam inscriptionem, que multo magis mihi placet, excogitauit Rosweydus in notis ad Paulinum, carm. 30, pag. 869. Ante Paulinum, inquit, etiam Prudentius ita locutus est. Nam in Diteucho suo  Diteuchon uult Rosweydus, quasi duplicem librum, ut Pentateuchon est liber quintuplex: comprehendit enim Prudentius in eo opere summam ueteris Nouique Testamenti. Facilius etiam ex diteucho quam ex diptycho librarii fecerint dittocheum,  et dirocheum, aut ditrocheum. Nihilominus teneo ueterem inscriptionem, et suspicor Prudentium ea tetrasticha composuisse, ut imaginibus historias ueteris et Noui Testamenti in ecclesiis representantibus apponerentur: qualia multa carmina fecit Paulinus Nolanus, et Walafridus Strabus, cuius sunt Picture historiarum Testamenti Noui pro ecclesia uersibus hexametris uel uno uel duobus, in manuali biblico Francofurti 1610 a Goldasto edito, pag. 85, necnon Rusticus Helpidius u. C. exillustris, et exquestor, cuius sunt Picture historiarum ueteris et Noui Testamenti, ibid., pag. 17 uersibus hexametris ternis pro qualibet historia. Confer Paulini epist. 12 ad Seuerum, et natal. 9 ad Nicetam. Ut alia nunc omittam de diuersis huius opusculi inscriptionibus, eius  auctorem Prudentium esse habendum argumentis certissimis conficitur. Opus ipsum a Gennadio inter Prudentii libros enumeratur; plerique codices Prudentio ascribunt. Cur ergo illi abiudicabitur? Diuersitatem styli nonnemo obiicit, et quod aliquis codex nomen Ameni preferat, Barthius lib. uIII Aduersar., cap. 11 et 12, probandum suscipit, non alium quam diuinum hunc Pindarum Prudentium Dittocheum scripsisse  .

67. Sed quanquam assentior Barthio affirmanti ueluti rem nouam, nimirum Amenum, quem uocant antiquarii, esse Prudentium ipsissimum illum petam, quo nemo diuinius de Christianis rebus unquam scripsit, 47 tamen carmina Dittochei esse locos quosdam, tractationis uberioris gratia; uelut prefiguratos  et prelineatos, non omnino assentior: etenim  omnia illa epigrammata quatuor uersibus concluduntur quasi data opera, neque ullus ex eis uersus in toto reliquo opere Prudentii integer apparet, cum de rebus iisdem sepe sermonem habeat. Similius igitur uero est Prudentium aut ea tetrasticha ad explicationem picturarum in templis ordinasse, ut modo dicebam, aut insigniores Scripture locos in breues titulos et capita redegisse, ut opus a ceteris diuersum conficeret, in quo sui ubique similis iisdem sepe phrasibus utitur, quod in commentariis planius perspicietur  .

68. Quod si uelis, Dittocheum ab aliquo primum Ameniora, seu Amena Prudentii fuisse inscriptum, ex quo alius fecerit Amenus Prudentius, alius Amenus simpliciter nominauerit, non absurde quidem  arbitraberis. Fuisse autem alterum petam Hispanum Amenum dictum, a Prudentio nostro diuersum, qui Dittocheum elucubratus fuerit, temere coniecit Philippus Brietius, lib. Iu de Petis. Michel a S. Iosepho, Bibliograph. crit., uerbo Amenus ait Amenum fuisse quemdam petam Grecum, sed opus sub huius nomine inter petas Christianos editum, esse Prudentii. Melchior Goldastus in prefatione Manual. biblic. gloriatur, se primum Prudentium Amenum quatuor aliis Prudentiis addidisse, quem Hispanum esse, et ferme supparem Prudentio Turiasonensi presuli, et Aurelio Clementi existimat; atque hoc pacto utrumque nomen Prudentii et Ameni coniunxit, neque dubitauit asserere Gennadium, homonymia scriptorum inter se equalium deceptum, scripta  eorum non potuisse discernere. Emmanuel Riscus non admodum dissentit a Dupinio, qui putat Dittocheum esse epitomen quamdam operis Prudentiani, a Gennadio laudati, ab Ameno confectam  .

48 69. Quo autem anno ceperit Prudentius scribere, non liquet, quamuis plerique asseruerint eum anno etatis 57 ad carmina sacra pangenda animum applicuisse: nam ex prefatione, unde argumentum petunt, solum licet inferre eum anno 57 etatis sua opuscula edidisse, quorum aut pleraque aut omnia, ut simile uero est, ante diuersis temporibus composuerat. Profecto uix dubium est quin duos contra Symmachum libros ante annum Christi 404 conscripserit. Theodosius legem uulgauit, qua sacrificia idolorum prohibuit anno 392: Nullus omnino, ex  quolibet genere, ordine hominum, dignitatum, uel in potestate positus, uel honore perfunctus, siue potens sorte nascendi, seu humilis genere, condicione, fortuna: in nullo penitus loco, in nulla urbe, sensu carentibus simulacris, uel insontem uictimam cedat: uel secretiore piaculo, larem ignem ero genium , penates nidore ueneratus, accendat lumina, inponat tura, serta suspendat, etc. uide lib. XuI cod. Theod., tit. 10, leg. 12, et confer ibid. leg. 11, qua per Aegyptum sacrificia, aditusque templorum interdicuntur, Tatiano et Symmacho coss., anno 391. Secutus sum codicis orthographiam  .

70. Ad has leges Theodosii potius quam ad exsilium Symmachi, quod opinatur Riscus, respexisse iudico Prudentium lib. I aduersus Symmachum,  uers. 507.

Talibus edictis Urbs informata refugit
Errores ueteres, et turbida ab ore uieto
Nubila discussit; iam nobilitate parata
Aeternas tentare uias, Christumque uocantem
Magnanimo ductore sequi, et spem mittere in euum.
Symmachum reducem pro ara uictorie recuperanda nouum aliquem conatum adhibuisse multis persuadere uult Riscus. Ego neque id necesse esse, neque ullo argumento ostendi posse existimo. Etsi enim assentiri nolis Nic. Antonio, affirmanti Prudentium post annum 403 carminis sui nouum argumentum sumere uoluisse ex relatione Symmachi styli exercendi gratia, tamen poteris tenere Prudentium non tantum styli exercendi gratia, sed etiam ut idolorum  cultum funditus euerteret, Symmachi relationem impugnasse. Sepe enim fit ut opus aliquod a pluribus modo citius, modo serius, refellatur; 49 et Symmachi relatio, hominis tunc eloquentissimi, a multis, ut probabilissimum est, expetita et lecta, studia quorumdam ad fidem catholicam amplectendam tardare poterat, nisi plenius quam fecerat Ambrosius, refutaretur. Itaque Prudentius, ut ego coniicio, anno circiter 403 Romam adueniens, et Symmachi relationem aut tunc primum uidens  aut obseruans in deliciis gentilium eam esse, et immodicis laudibus euehi, impugnationem aggressus est. Cl. Emmanuel Riscus aliquem nouum conatum Symmachi adfuisse inde colligit, quod cum Symmachus  dicat se iterum senatus esse legatum, Prudentius respondit uers. 610, lib. I:

Aspice, quam pleno subsellia nostra senatu
Decernant, infame Iouis puluinar, et omne
Idolium longe purgata ex Urbe fugandum  .

71. At uero ex his uersibus non recte probatur Symmachum denuo tentasse aram uictorie excitare aut petere. Prudentius enim, Symmachum in fine libri primi alloquens, exemplum aliorum senatorum exponit, ut eum ad bonam frugem reducat. Similiter quod addit Prudentius uers. 624:

Ipse magistratum tibi consulis, ipse tribunal
Contulit, auratumque toge donauit amictum,
Cuius relligio tibi displicet, o pereuntum
Assertor diuum.
Id, inquam, probat quidem Symmachum in eadem sententia post suum consulatum perstitisse, non uero  quod rursus conatus fuerit ab imperatore aram uictorie obtinere. Narrat Sigebertus Gemblacensis, qui seculo XII floruit, cum Radagaisus Scytha in Italiam irruisset anno 407, Symmachum eas calamitates fidei Christiane imputasse, contra quas blasphemias S. Augustinus libros de Ciuitate Dei, Orosius historiam, et Prudentius libros aduersus Symmachum 50 scripserunt; quod postremum cum ratione temporum, et uersibus Prudentii de bello Pollentino minime coheret  .

72. Alia ratio ad nostram sententiam confirmandam sumitur ex carminibus quibus inuehitur in ludum gladiatorium, quem ab Honorio prohiberi postulat uers. 1113 et seqq.

 Quod genus ut sceleris iam nesciat aurea Roma,
Te precor, Ausonii dux augustissime regni,
Et tam triste sacrum iubeas, ut cetera, tolli.
Perspice, nonne uacat meriti locus iste paterni?
 cum ceteris pulcherrimis uersibus, quibus liber II aduersus Symmachum concluditur. Prohibitus reuera est ludus gladiatorum anno 404, aut postea, occasione accepta ex morte Telemachi monachi, qui spectaculum illud crudele palam reprehendens, a spectatoribus lapidibus est obrutus. Qua re cognita, ait Theodoretus lib. u Hist., cap. 26, imperator admirabilis Telemachum in martyrum inuictorum numerum ascripsit, crudele autem illud spectaculi genus penitus sustulit. Gothofredus, in Comment. ad leg. 1 cod. Theod., lib. Xu, tit. 12 de Gladiatoribus, ex hoc Theodoreti loco et ex uersibus Prudentii plures Baronii aliorumque errores emendat. Non uideo quo iure Riscus neget de cede Telemachi sub Honorio constare, ac propterea prohibitionem ludi gladiatorii  carmini Prudentii, de quo constat, esse ascribendam: siquidem Theodoreti narratio perspicua est, auctoritasque grauis: neque aliunde ostenditur ab Honorio 51 sceleratum illud spectaculum fuisse uetitum nisi ex Theodoreto, et qui illum secuti sunt. Credam etiam libenter, ex Prudentii hortatione imperatorem permotum pariter fuisse, quanquam id minus clare patet  .

73. De opusculis Prudentii que exstant queque perierunt, abunde diximus: nam uarias uniuscuiusque inscriptiones partim inter codices mss. notabimus, partim inter editiones referendas, partim in commentariis. Nunc pemata nulla describam, que aut dubia uidentur esse Prudentii opera, aut supposita. Barthius lib. I Aduers., cap. 3, producit iambum  in Spiritus sancti missionem, quem Prudentio aut Paulino adiudicandum censet, ex ueteribus membranis, in quibus erant Lactantii carmina de passione  Domini, uenantii Fortunati elegie non pauce, Paulini et Ausonii cantica hexametro scripta, inter que postrema inuenitur hic iambus:

DE MISSIONE SPIRITUS SANCTI.

Completa quinque festa cum decies dies
   Nouante ferrent orbita,
Promissione proximante Spiritus,
   Qui ueritatem traderet.
Pollicitus ipse Christus ut suis erat,
   Priusquam abiret ad Patrem,
Amauerat quos finem adusque terminum
   A principante exordio.
Duodecim cum congregati apostoli
   Orationes dicerent,
Ut exituri mundum in omnem chrismate
   Prius ungerentur celico,
52 Repente motos cardines uibrans domus
   Tremefacta nutabat procul.
Quadrangulares uentus impellens cubos,
    Molem mouebat arduam,
A fronte sephyrus , eurus a tergo uolat,
   Alasque discordes quatit,
Latere ex utroque notus, et aquilo corrunt,
   Pugnantque tecta frangere.
Aer tumultu dissidente fluctuat,
   Fremuntque pulsi parietes.
Unum reuulsa diceres fundamina
   Ruitura momentum solo.
Hec inter icti mente perculsa sedent,
   Ut fulminati antistites.
Nec mora solutis concinunt linguis Deum,
   Peregrina docti carmina.
Iudea turba nesciens nisi sono
   Mouere Hebreo pectinem,
Graio, Latino, Parthico, Babylonico,
   Aegyptio, atque Persico,
Quin mille linguis congruenter incinens,
   Dei sonat magnalia.
Dei repleta spiritu Deum sonat,
   Promissa qui seruans patrum,
Misit per aluum uirginis puerpere
   Natum sibi ante secula.
 In tempore ante tempus ut genitus feret
   Cunctis saluti gentibus.
Iam deuolutis hora cum metis uenit,
   Salutifer Paracletus
Descendit in nos, ut noue testes noui
   uite feramur gentibus.
Hec illa Patrum uota compleuit dies,
   Tot prestolata seculis.
Hac spe piorum primus Abraham pater
   Instruxit Isaac suum.
Hac Isrel duodecim per stemmata
   Benedicta traxit germina.
Regum omnis illa cum profetis  gloria
   Caterua uiuit perpetim.
53 Hanc nuntiarunt patribus nostris patres,
   Hanc nos nepotibus damus,
Ad quos beati iamque uenerunt dies,
   Ut simus horum interpretes.
Nos ante mundi conditi primordia
   Prefixa uidimus Deo.
Nos illa testes, que uidemus, dicimus,
   Ut populus omnis audiat.
 Hec tuba profecta de Sion, magnalibus
   Orbem repleuit Messie,
Qua sol relicto uespere auroram refert,
   Et mane mutat uespere.
Hic audietur regna per mundi sonus,
   Christumque discent cardines.
Septentrione nil sub algido latet,
   Nil auster humanum premit,
 Quod non ad huius classicum uocis frequens
   Adoret in monte Isrel.
Adsunt relictis secula idolis noua,
   Fugiuntque uicti demones.
Excisa signo est regia inferni crucis,
   uexilla quod Christi ferunt.
Deo rebelles nocte sub Stygia latent
   Non liberandi exercitus.
uictor tropea Christus intulit polo
   Ad dexteram Dei Patris.
Hec elocutos flammee lingue super
   Pendere uise celitus,
Ut quemque Christi Spiritus repleuerat
   Ardebat hoc animam modo.
Mysteriorum turba Iudea insciens,
   Risit profanis gestibus,
Et exterorum festa uisitans cohors
   Hierusalem intra menia,
Ut hos loquentes quisque uocibus suis
   Suo audit idiomate.
Perculsus animum, ratio cui nichil ualet,
   Miraculum eludit ioco.
At Petrus acer multilingui carmine
    Solutus ora predicat.
54 Deum parentem, filium, atque Spiritum
   Ab usque mundi exordio,
Cum mille gentes ore adessent dissono,
   Inerudita millia,
Suo audiere quisque dicentem sono,
   Et credidere plurimi.
Hec prima lux est congregate ecclesie,
   Hinc orsa, in eternum manet.
Idem ille linguis qui uolans flammantibus
   Apparuit testes super,
Seruabit illam, donec extremo tuba
   Sonitu excitabit mortuos.
Translata tum migrabit in sinum Abrahe,
   uisura Christum perpetim.

74. Hoc hymno exscripto, uelim, inquit Barthius, lectione Prudentii, et Paulini exercitatus, et recens aliquis iudicet, an possit aliquid eorum scriptis esse similius. Si Barthio cogar respondere, aperte dicam, cum Prudentium et Paulinum ualde esse inter se dissimiles,  tum hunc iambum ad Paulini propius quam ad Prudentii stylum accedere. Nam Paulinum quoque hymnos scripsisse indicat ipse epist. 45 ad Alipium: Et hoc scribas mihi, quem hymnum meum cognoueris. Gennadius Paulinum refert fecisse Sacramentarium et HYMNARIUM. Ubi aliqui male interpretantur unum tantum hymnum, cum HYMNARIUM  liber sit ecclesiasticus, pluresque hymnos comprehendat. Nihilominus Barthius multa etiam, que Paulini nomine inscripta sunt, Prudentiana esse suspicatur  . In iambo premisso coniicit legendum, uers. 7, uite uel summum pro finem. In officio Gothico Isidoriano, seu Mozarabico hymnus S. uincentii recitatur ex hymno in eius honorem a Prudentio composito, et octo aliis strophis initio additis, quas  Prudentii uideri esse Ioseph Blanchinius in notis ad codicem ueronensem officii Isidoriani iactauit, ignarus certe, quam diuerse ille essent strophe a stylo Prudentiano, 55 quamque erroribus metricis referte  . De Floribus psalmorum, quod est Prudentii  Trecensis opus, sed a nonnemine Clementi Prudentio affingitur, dicam cap. 4 in codice uatic. Alexand. 334. Qualis sit hymnus in B. uirginem Mariam, Prudentio nostro ascriptus in catalogo bibliothece Parisine, certe non noui; sed opinor, alterius Prudentii esse opus. uide num. 98. Carmen de Fide in eodem catalogo laudatum a Psychomachia non distinguo. Confer num. eumdem 98. Ioan. Chr. Ritterus, in dissertatione de Aqua ex Christi latere profluente, part. 2 Thesauri theologico-philologici, Amstelodami, 1702, Aurelius Prudentius, ait, non uilis in Ecclesia existimationis, uulneris huius  magnitudinem hoc modo exprimit:

Si cor habes maculatum,
Inspice uulnus tam latum:
Cordis eius illinc fluit
 Unda, que sordes abluit.
Non explicat unde hos uersus extraxerit: sed Prudentii stylum parum callet, qui eos Prudentii esse crediderit. Neque apud Prudentium inuenio uersum, quem illi attribuit Barthius lib. XLI Aduers., cap. 27:

Iam mihi per rupes uideor lucosque sonantes.
Fortasse pro alio peta nomen Prudentii Barthio excidit.



CAPUT Iu. Codices mss. operum Prudentii.

56 75. Qui codices mss. Prudentii, et ubinam lateant, notas etiam et interpretationes mss. in eumdem ex diuersis catalogis aliisque documentis hoc capite complectar, molesto quidem, sed non inutili labore, ex quo scilicet possit diuinus peta magis  magisque illustrari. Fabricius in Biblioth. uet. lat. laudat Prudentii codicem perantiquum in bibliotheca Ambrosiana Mediolani existentem, quo nullum remotioris antiquitatis se uidisse testatur Montfauconius Diar. Italic., pag. 18, quique ad seculum uII aut uIII refertur. uide num. 80 circa hunc codicem. Holstenius in epistola de fulcris seu uerubus Diane Ephesie obscurum Minucii Felicis locum explicat, ueramque lectionem restituit ex alio simili Prudentii loco in codice prestantissimo Urbinatis bibliothece, ad uaticanam translato, cuius meminit quoque Fabricius, de quo nos postea dicemus. Edmundus Martene in Itinere litterario duorum Maurinorum sine nomine auctoris Gallice edito part. 2, pag. 138, inter codices cenobii Monasteriensis  recenset  pemata Prudentii seculo X exarata. Ioannes Aloysius  Mingarellius prefat. Fasciculi anecdotorum describit codicem carminum S. Paulini, exstantem in bibliotheca S. Saluatoris Bononie, a Lippo Platesio seculo, ut opinatur, XIu exaratum, ubi post tredecim Paulini carmina occurrunt hec Prudentii opera: Apotheosis, id est, de Diuinitate, Prudentii pete clarissimi. Eiusdem Prudentii carmen uel liber contra Hereticos Patripassianos . . . Liber contra Unionitas . . . Carmina uel liber contra Iudeos . . . Carmen uel liber aduersus Hereticos et infideles Homuncionitas . . . Liber de Natura anime . . . Liber contra Phantasticos . . . Marciogenia . . . Liber contra Marcionitas . . . Liber dictus Psychomachia. Huius codicis uarias lectiones mecum communicauit amicus noster Rochus Menciaca, qui uniuersam historiam ecclesiasticam una  cum aliis amicis nostris diligenter aggressus est illustrare. Codex Bononiensis solum continet Apotheosin, Hamartigeniam, Psychomachiam: mendosus est et fortasse ex Platesii arbitrio corruptus.

76. Nicolaus Antonius in Biblioth. uet. Hisp. de quodam codice uaticano hec tradidit: In uaticana bibliotheca codex antique satis note, cui affixus est num. 5821, Prudentii omnia opera continens. In cuius primo folio notam legimus recentioris manus: Ioannes Antonius Mariettus 57 soc. Iesu presbyter hunc librum, cum Prage degerem, accepi dono a Christophoro Colero uiro doctissimo: cumque illum cum aliquot mss. uariis in locis diligentissime contulerim, et nominatim cum celeberrimo uetustissimo illo, quod Ratisbone in S. Emerami  bibliotheca  asseruatur; et optime note, et ante multos annos ab exercitatissimo antiquario conscriptum esse censeo: MDCXuIII, idibus Iulii. Is Mariettus editionem Prudentii Aldinam anni 1501 cum hoc codice aliisque diligentissime contulit, uariasque lectiones margini adiecit, quas, cum feret occasio, annotabimus. Exstat enim liber in bibliotheca collegii Romani: ex quo supra, num. 49 et 68, nonnulla dedimus. Dubito autem, isne ipse Mariettus, an alius, editionem Prudentii Coloniensem anni 1589, et 1594 ex prima recensione Giselini procuratam, exstantem in eadem bibliotheca, cum editione Sichardi, et quodam codice mss. contulerit, in cuius fine descripsit etiam uersus Constantine, Constantini filie, aliosque S. Damasi in honorem S. Agnes, excerptos, opinor,  ex codice Prudentiano post hymnum S. Agnes  .  In hoc codice ex libro Cathemerinn erat tantum hymnus uIII kal. Ianuar., et sequens Epiphanie hymnus usque ad stropham: Inter ceui sanguinis. At in hymnis tamen precedentibus aduerto nonnullas lectiones uariantes, notatas littera P, que an codicem Palatinum, an Pragensem, an alium indicet, ignoro: non enim POTIUS significat, cum aliquando scribatur, sicut etiam habet P. Liber Peristephann in eodem codice incipiebat a uersu 107: Hec cercet, torquet, urit, hec catenas incutit. Ad hymnum S. Fructuosi obseruat anonymus, qui codicem conferebat, suum codicem Sichardi codice antiquiorem, et meliorem esse, et plerasque lectiones, quas Sichardus probat, notatas esse in suo, sed recentiori manu. Reliqua omnia Prudentii opera aderant in  hoc codice, nisi quod in lib. II aduersus Symmachum uersui 264 nota erat apposita, reliqua ad finem usque desiderari. Idem anonymus nonnunquam uerba quedam Prudentii explicuit, 58 siue ipse ea est interpretatus, siue ex codice interpretationes sumpsit, quas suis locis representabimus. Fere pro certo habeo, hunc fuisse codicem Marietti, de quo iterum inter codd. uatic. In bibliotheca Angelica Rome apud PP. Augustinianos uidi et contuli Psychomachiam ms. Codex scriptus est a quodam monacho Cisterciensi anno 1472 ex exemplari peruetusto, ut uidetur, sed non sine erroribus  . Hunc codicem appellabo Angelicum, siue primis litteris Aug. Loco codicis esse potest editio Prudentii Weitziana cum uariis lectionibus mss. ex ueteri codice  penes cl. presulem Iosephum Antonium Reggium, qui non solum hanc editionem, sed codices omnes uaticanos Prudentii et quasdam suas animaduersiones ex recondita doctrina et assidua lectione collectas singulari humanitate mecum communicauit. Itaque erudito custodi bibliothece uaticane plurimum Romanam hanc editionem Prudentii debere grati animi causa ultro fatebor.

77. In bibliotheca uaticana uidi et excussi omnes quotquot exstant codices quos suo ordine describam.  Inter codices uaticanos , 1o codex n. 2766, pag. 81, pergamen., in 8o, exaratus, ut creditur, seculo XII; inter alia aliorum carmina continet Psychomachiam, siue de Pugna anime, primis litteris rubris, notatiunculis ad marginem, sed in principio tantum, nullis titulis, quales sunt in aliis, sine diphthongis: scribitur hostentatrix, hictibus, etc. In fine, Explicit liber. Plurimis scatet mendis: hunc nominamus codicem E.

2o Codex uaticanus 2868, pag. 51, membranac., in-4o, seculi XIII. In eo est Psychomachia inter alia diuersorum auctorum pemata. Desunt tituli, etiam  primus operis  . Character accedit ad seculum XIu. 59 Orthographia, tempto, honero, glorie, etc. Quam parum sit accuratus, ex primo uersu disce: Senex fidelis prima uia credendi est. Hic codex a nobis dicitur F.

3o Codex uat. 3267, pag. 34, membran., sec. XII, in-8. Psychomachia note antique cum glossis magnam partem erasis. Orthographia, seuientis, fallerata, temptes, connisa, honero. Precedunt quedam Ouidii carmina: subsequitur uita Prudentii ex Gennadio, ubi Dirocheum legitur pro Dittocheum. Item prefatio, Per quinquennia cum interpretatione eius, et commentariis Psychomachie: que recentiora uidentur. Huic codici nomen C dedimus.

4o Codex uat. 3859, mem., sec. XI, in-4. In eo  exstant liber Cathemerinn, Peristephann, Apotheosis, Hamartigenia, libri aduersus Symmachum negligentissime scripti, Dittocheum sine ullo titulo pematis: in tetrastichis uero nonnulli sunt tituli, sed pueriliter scripti. Desinit dittocheum in hos uersus:

Implentur nimio micarum fragmine corbes
Bisseni: eterne tanta opulentia mense.
Deest etiam Psychomachia, et conclusio carminum:

Immolat Deo Patri
Pius, fidelius, innocens  .
 Hunc codicem sub hoc eodem num. 3859 laudat Montfauconius in Bibliotheca bibliothecarum mss., elegantem dicit, et seculo X aut IX scriptum putat. In catalogo, qui mihi ostensus est ex uaticana bibliotheca, dicitur exaratus seculo XI. Hic nobis est codex uaticanus A, cuius glossas et uarias lectiones allegamus. Collatus fuit diligentissime a Marietto cum editione Aldina ex quo nos profecimus, sed non omnino labori pepercimus: siquidem precipua loca nos ipsi contulimus, etiam post summam Marietti diligentiam probatam, beneque perspectam. Notam characteris huius codicis in ere incidi curauimus.

5o Codex uaticanus 3860, seculo eodem XI, membranaceus, in-4. Hoc quoque exemplar Mariettus cum editione Aldi contulit, et uetustius codice precedenti  existimat esse. Nos appellamus codicem B, et qualis sit eius characteris nota, in ere ostendimus [* 1Kb] . Hunc pariter codicem elegantem et seculo IX scriptum affirmat Montfauconius loc. cit. uerum in eo solum est liber Cathemerinn, 60 non integer, liber Peristephann, Tituli historiarum, Apotheosis; cetera Prudentii carmina desiderantur: adsunt autem in laudem S. Agnes carmina Constantine, Constantini filie et S. Damasi pape.

6o Codex uaticanus 4318, pag. 52, seculo XIII, chartaceus, in-8, cuius titulus est in catalogo bibliothece uaticane: Commentarii super Prudentio DE COLUMBA historiarum ueteris ac Noui Testamenti  .

7o Codex uaticanus 5356, membranaceus, in-4, seculo XIII, in catalogo bibliothece uaticane inscriptus:  Prudentii liber de quibusdam uiris ueteris Te stamenti. In codice est titulus: Incipit de Adam et Eua. In fine: Explicit liber Prudentii. Prime littere sunt uersicolores: tituli tetrastichorum minio notati, sed in Nouo Testamento solum est titulus primus: De Nouo Testamento, et Gabriele nuntio Christi. Orthographia est huiusmodi: sopnus, archa, cratherem, fauille, nuptu pro nutu. Plura menda occurrunt. Nomen huic fecimus D.

8o Codex uaticanus 5821, antiquissimus, exaratus seculo IX uel saltem X, ut in catalogo bibliothece  uaticane notatum inuenio. Is est codex Marietti, de quo egimus num. 76. Nota Marietti, quam affert Nicolaus Antonius pertinet ad annum 1618 idibus Iulii. Scriptum quidem a prima manu erat, in S. Emeretiani bibliotheca, sed emendatum fuit S. Emerami, quod uerum est monasterii nomen. Hunc codicem frequenter laudamus, sed sub nomine Marietti, aut Mar., non aliqua littera distinctum, ut plerosque alios uaticanos. Characterem eiusdem codicis in ere representamus. Quid autem, et quo ordine contineat, distinctius in commentariis exprimemus.

78. Ex bibliotheca uaticana Alexandrina 1o codex 58 , Hymni; seculi XIII, membran. In codice autem est liber Cathemerinn, seclusis duobus  postremis hymnis de Natali, et Epiphania Domini, et 61 carmen Psychomachie  . Nulle sunt diphthongi: scribitur horis pro oris, tempto, alumpnus, etc. Huic codici nomen O imponimus.

2o Codex uaticanus Alexandrinus 74, membranac., in-8, sec. XI uel XII, Carmina. Hec autem sunt libri Cathemerinn, et Peristephann usque ad hymnum S. Romani, uers. Quid illa turpis pompa? nempe ignobiles. Prefatio nullam habet inscriptionem. Post Prefationem: Incipit hymnus ante lucem, et in A uocis ales depingitur gallus. Postea: Hymnus matutinus. In hymno, Inuentor rutili dux bone luminis nullus est titulus. In hymno, Da puer plectrum choreis ut canam fidelibus, titulus iam euanuit. Hymnus, Deus ignee fons animarum, hanc habet inscriptionem:  Hymnus ad exsequias mortuorum. Desunt hymni de Natali et Epiphania Domini. Sequitur liber Peristephann sine titulo  . Pauce sunt diphthongi: orthographia, sollepnem, lauachrum, hyemps. In prima littera prefationis, Per quinquennia, imago Prudentii erat depicta, quantum colligere possum, eodem uestis genere quo in codice Urbinate: lineamenta oris penitus sunt erasa. uide num. 58, cap. 1 Proleg. Huius codicis nomen est P in nostris commentariis.

3o Codex uaticanus Alexandrinus 321, membranaceus, in folio magno, seculo X circiter exaratus.  Initio describitur elogium Prudentii, Aurelius Prudentius Clemens iste partim in consulatu, etc., fere ut num. 49 ex cod. uat. 3859 posui. Tum inscriptio et elenchus operum  . Solus hic codex inter tot uaticanos integer est, in quo his conclusio carminum describitur, primum post libros contra Symmachum, quasi 62 epilogus eorum, tum post Titulos historiarum siue Dittocheum, quasi omnium pematum clausula. Characterem codicis eri incisum exhibemus: eius uariantes lectiones annotamus sub nomine codicis Alexandrini, siue Alex.  .

4o Codex uaticanus Alexandrinus 334, exaratus seculo X: Flores psalmorum cum prefatione ad uiduam. Ita catalogus operum Prudentii, quem a bibliothece uaticanis administris accepi. In codice ipso hec lego; Prudentii flores psalmorum cum prefatione ad  uiduam charactere Longobardico. Et in prima pagina: Codex uaticanus habet pro titulo: Prudentii flores psalmorum cum prefatione ad uiduam. Sane antiquissimus hic auctor, quoniam uiduarum, seu diaconissarum nomen in Ecclesia iam diu desiit. Forte Prudentius hic ad tempora S. Hieronymi referendus, nisi et  dicamus potius, eumdem esse ac ipsum petam Christianum, qui floruit initio u seculi. Et postea: Inter L. Zaccagni 63 libros inuentus. Operis inscriptio: Incipit Psalterium Prudentii, Domine, rex clementissime. Hunc codicem retuli, quia inter codices Prudentianos in catalogo bibliothece uaticane collatum inueni. Auctor autem non est Aurelius Clemens Prudentius, sed alius Prudentius, scilicet Prudentius Galindo, natione Hispanus, episcopus Trecensis, de quo uideri potest Nic. Antonius in Bibliotheca ueteri Hispana  .

5o Codex uaticanus Alexandrinus 348, membran., in-8, seculi IX, sine ullo titulo. Incipit: Per quinquennia iam decem. In fine: Explicit prefatio. Tum hec inscriptio: Incipit liber Hymnorum Aurelii Prudentii Clementis nobilissimi ac facundissimi pete.  Sunt nonnulle glosse et explicationes metrorum, et tituli minio notati  . Magno in pretio est habendus hic codex; utinam non esset mutilus et decurtatus. Orthographia est, ymnus, inrepsit, et similia cum diphthongis. Huius codicis nomen est I in nostris commentariis.

 6o Codex uaticanus Alexandrinus 1439, in-8, membran., sec. XI. Inscriptio est: Aurelii Clementis Prudentii Psychomachie liber incipit. Alique sunt glosse ad oram, et inter lineas. Nulli pene sunt tituli. In fine; Explicit liber. Aurelius Prudens uirtutum prelia Clemens-Cum uitiis cepit metrica scholasticus arte. Sunt alique correctiones recenti 64 manu, qua in prima pagina notatum est, Nicolai Heinsii, quasi is librum possederit. Orthographia, onore, haut, nulle diphthongi. Satis correctus est codex hic, quem G uocamus.

7o Codex uaticanus Alex. 1702, membran., in-4, seculo XII. Carmina. Continetur hoc codice liber Cathemerinon imperfectus; nam incipit a uersu 45 hymni 5, Sed rex Niliaci littoris inuido. Post, Incipit  hymnus ante somnum, et similiter alii tituli. Sed in hymno Omni hora, et Ad exsequias deest titulus. In hoc libro Cathemerinn sunt alique glosse, et pretermissis hymnis Natalis Domini, et Epiphanie sequitur liber Peristephann, nulla inscriptione, que hymnis apposita est recenti manu  . Postea: Pius, fidelis, innocens cum uersu ultimo, Quo regente uiuimus: cui ode titulus est additus recenti manu: Operum reliquorum conclusio. Succedit Dittocheum cum inscriptione recenti ad marginem: Diptychon ueteris et Noui Testamenti, quod alii Ameno, alii Sedulio tribuunt; de qua inscriptione uide num. 66. Deinde Apotheosis, qua finita legitur uersus, nescio, qua manu ascriptus: Caseus ante focum debet habere locum. Tum prefatio Hamartigenie usque ad  uersum 6. Reliqua desiderantur. Scribitur, perhennis, et similia, desunt multe diphthongi: glosse plereque, ut in uaticano A, et Isone. Nomen Q fecimus.

8o Codex uaticanus Alexandrinus 1835, in-4, membran., seculi XIII, Psychomachia cum adnotationibus, que magnam partem consumpte sunt. Desunt tituli; in fine: Explicit liber Prudentii. Orthographia, temptes, horis pro oris, sine diphthongis. Notatum est in principio: Hic codex erat ex bibliotheca S. Siluestri; puto, in monte Quirinali. Nomen huius codicis est L in nostris commentariis.

9o Codex uat. Alex. 1838, chartaceus, in-4, seculo XIu exaratus, Dittocheum. Titulus in indice operum huius codicis est: Prudentii Columba cum  commento  . Hic codex scribebatur anno 1472, ut  ex nota in prima pagina apparet, adeoque seculo Xu non XIu, ut in catalogo mihi exhibito erat expressum. Codex mendosus est, commentarii nulli sunt usui, desunt tituli. Codicem N appellamus.

10o Codex uat. Alex. 2078, seculo IX, in-folio paruo membran. 65 Aurelii Prud. Clem. Certamen uirtutum contra uitia. Sine prefatione incipit: Christe, graues hominum semper miserate labores. Desunt multa a uersu Nascitur hinc inopina ad uersum Nouimus ancipites. Desideratur etiam ultimus uersus, Aeternum, etc. Nihil tamen est lacerum aut abrasum: fortasse exscriptus est ex alio codice imperfecto. Scribendi ratio: adgreditur, sulphoreus, thoracha, sine diphthongis. Non pauca sunt menda. Hic est codex H.

 11o Codex uaticanus Palatinus 235, membran., in-fol., seculi XI circiter. Pagina 45 huius codicis: Incipiunt glossemata de Prudentio  . Glosse plereque, ut in Isone et uat. A. Quasdam huius codicis proprias suis locis inseram. Post hymnum Exsequiarum, Finit liber Hymnorum. Sequuntur hymni de Natali et Epiphania. Postea Peristephann, siue de Coronatis, i. e. martyribus, sed nulle sunt glosse. Illico Apotheosis cum titulis minio notatis. In fine: Apotheosis de diuinitate finit. Incipit Amartigenia, id est de Origine peccatorum aduersus Marcionitas, qui duos deos esse affirmant. Sequuntur Psychomachia, et duo libri aduersus Symmachum, sed glosse non continuantur ad finem usque libri secundi. Aduertendum est, in hoc codice esse tantum glossemata, non carmina.  Codex nitido charactere scriptus est, a nobis uocatus T.

79. 12o Codex uatic. Palatinus 242, in-12, seculo XII circiter. De Prudentio et eius operibus. Hoc opusculum est tantum prefatio in carmen Psychomachie  . Reuera post alia aliorum opuscula in fine huius codicis est Psychomachia, quod in indice non exprimitur: sed in uersu 683, Intulit hoc uulnus, etc., terminatur. Character uidetur esse seculi XI aut X. Multa iam euanuerunt; tituli alii adsunt, alii desunt. Orthographia, lues, non luis, in nominandi casu, sed famis postea, et supra fames, seuientis, glorie, harenas. Nomen R codici huic imponimus.

13o Codex uaticanus Palatinus 1715, membranaceus, in-8, seculo XI circiter scriptus. Incipit glossa  Prudentii Aurelii Clementis. 66 Paginis triginta constat  hoc opusculum  . Pauce sunt glosse, e quibus nonnullas suis in locis dabimus: nichil tamen est aliud preter glossas. Orthographia, effebi, frenesis, ymnus, cum diphthongis. In fabularum explicatione potissimum glossemata uersantur. Huic codici nomen erit S.

14o Codex uaticanus Urbinas 666. Prudentii opuscula. Titulus alius magnificentissime scriptus: In hoc ornatissimo codice continentur opera Aurelii Prudentii Clementis, uiri doctissimi. Precesserat index carminum. Inscriptio prefationis est: Aurelii Prudentii Clementis in opuscula sequentia prefatio: Per quinquennia, etc. In prima littera P depicta est imago auctoris, ut diximus Proleg. num. 58. In fine codicis: Explicit liber II contra Symmachum de restituenda  ara. Antonius Sinibaldus transcripsit Florentie. Anno Christi MCCCCLXXXI. XX. No. Codex in-folio, membrana nitida, leui et candida, charactere eleganti, plurimis aureis litteris et egregiis imaginibus sanctorum, quos laudat Prudentius, affabre ornatus, quod peritorum hominum iudicio possum comprobare  . Hunc codicem uocamus Urbinatem, aut primis tantum litteris Urb., de quo uide supra num. 75 iudicium Holstenii.

15o Codex uaticanus Otthobonianus 237 Chartaceus, in-8. Prudentius de B. Cassiano. Hoc cod. continetur Legenda S. Cassiani martyris per Fr. Iacobum  ordinis Pred. compilata. Eam dedicat Franciscus Ferrus canonicus Imolensis Hieronymo Dandino episcopo Imolensi. Iacobus uero scribebat  Bononie anno 1282. Folio 27: Prudentius peta de B. Cassiano ita cecinit: Sylla, etc. In fine: Prudentius, ut notum est, fidei uir, et religiosa dogmata pematis etiam iucunditate commendans, etc. Hic erit codex dictus X.

16o Codex uaticanus Otthobonianus 1193, chartaceus, in 4, erat ex codicibus Ioannis Angeli ducis ab Altemps. Dittocheum sine ulla inscriptione. Sunt glosse nonnulle inter lineas. Exstat 67 pag. 108 huius codicis Dittocheum, quod diximus, et idem opus pag. 113 cum commentariis longioribus, sed in hoc secundo solum sunt duo prima tetrasticha. In limine commentarii secundi dicitur: Inter opera que fecit Prudentius, hoc esse utilissimum, cuius materia est duplex refectio Noui et ueteris Testamenti, et titulum  esse: Incipit tetrastichum Prudentii Aurelii Clementis de columba. Mendosissimus est hic codex, cui nomen Y fecimus.

17o Codex uaticanus Otthobonianus 1220, in-4, chartac. Dittocheum cum commentariis, ut supra in codice Y. Sed hic integrum est opus, in cuius fine: Explicit liber Prudentii. Nomen Z huic erit codici in commentario.

18o Codex uaticanus Otthobonianus 1297, membranaceus, in folio, seculi XIII aut XIu, elegans et titulis minio descriptis ornatus, qui fuerat e libris Ioannis Angeli ducis ab Altemps. Incipit liber Prudentii: id est, columba Noui et ueteris Testamenti. In commentariis titulus esse dicitur: Incipit liber Dittochei, quod nomen est ad placitum, dia Grece, Latine  refectio. Hinc disce commentariorum alias ineptias. In fine: Explicit columba ueteris et Noui Testamenti. Tituli diuersi sunt ab antiquis, ex ingenio interpretis fusi. Codex mendosus, qui tamen a nobis uocabitur AA.

19o Codex uaticanus Otthobonianus 1502, in-4, membran., elegans et titulis uersicoloribus descriptus. Incipit liber de duobus Testamentis. Et statim: Eua columba. Alii tituli sunt recentes: in fine: Explicit liber Prudentii de duobus Testamentis. Dittocheum incipit fol. 12 huius codicis; folio uero 39 reperitur Psychomachia, in indice bibliothece uaticane minime notata. Nulla est inscriptio neque in prefatione, neque in opere, quod desinit in uersu, Reddimus eternas, etc. Aetas codicis est seculi XIII circiter, quem nos BB nuncupamus.

 20. Codex uaticanus Otthobonianus 3325, in-4, chartaceus, Dittocheum sine primo titulo: sunt alii tituli in tetrastichis, sed recentes. In omnibus his exemplaribus Dittochei eedem fere occurrunt uarietates, neque magni eorum auctoritas est habenda. Hactenus de codicibus uaticanus, quorum catalogum a me confectum si conferas cum iis que de eisdem affert Montfauconius, facile agnosces quam sit imperfecta Bibliotheca bibliothecarum mss. Neque tamen contemnenda est uiri docti et diligentissimi opera, qua multum iuuari possunt, quibus facultas non est inspiciendi per se codices et bibliothecas. Iam de codicibus Prudentii Ratisbonensi, Pragensi et uiennensi, quorum uarias lectiones a Marietti 68 aduersariis mutuatus sum, pauca dicam in nota  . Preter  hos codices Mariettus contulit etiam uaticanos A et B, et uarietatem lectionis margini editionis Aldine accuratissime ascripsit. Hac editione, curiosissimi hominis studio locupletata, adiutum me esse libens profiteor, non solum ut ingrati animi uitium fugiam, sed etiam ut editionem meam commendem. Neque tamen propterea laborem ullum subterfugi, quem sane ingentem exantlare opus fuit, ut tot codices mss., a Marietto non uisos, perlegerem et inter se committerem; tum etiam ut ea que Mariettus minutissimo charactere exarauit, plene intelligerem, et compendia litterarum que adhibebat, plurimis inter se comparatis locis, explicare scirem. Et ut uere dicam, Marietti aduersaria mihi aurifodina quedam fuerunt, sed ex qua aurum effodere labor fuit, et  molestia fructu maior. Neque facile quis, nisi expertus, credat, quam plenum molestie opus sit codices mss. euoluere ad ueram lectionem eruendam: nam sepe, ubi exiguus fructus apparet, maximum studium adhibitum 69 fuit, et interdum etiam, ubi nullus: querendum enim hoc erat, an lectio aliqua noua erui posset. Obscuram diligentiam nonnulli accusabunt, quod errores manifestos codicum indicauerim. uerum cum eorum qui precesserunt, presertim Weitzii et Heinsii uestigiis institerim, id utilius prestiti, ut et errores esse declarauerim, et in nouis aperiendis longe parcior fuerim.

80. Nunc alios codices indicabo. Apud Montfauconium loc. cit. ex bibliotheca Casinensi codex 222: Carmina D. Prosperi, etc. Prudentii liber de Columbis.  Faceti pete carmina, etc.  Ibid., codex 374: Pemata Prudentii. In biblioth. Laurent. Medic. Pluteo 23 cod. Xu, membr. Prudentii Christiani pete carmina. Ibid., Plut. 34 cod. L: Prudentii carmina quedam: finis desideratur. In bibl. Florentina Benedictinorum: Prudentii de Nouo et ueteri Testamento codex recens, hoc est Dittocheum. Ex eodem Montfauconio in bibliotheca Patauina, seu museo Laurentii Pignorii: Prudentii Diptychon . In bibl. Mediolan. Ambrosiana: Prudentii opera; pergam. bomb. Prudentii codex  uII uel uIII sec.: tam remote antiquitatis uix alium huius  scriptoris uideas. Antiquior tamen uidetur Prudentius regie bibliothece . De codice Mediolanensi uide num. 75 et 100.

81. Pergam ex Montfauconio. In biblioth. Gottoniana in eius parte que Cleopatra inscribitur, codex: Aurelii Prudentii de uirtutibus et uitiis . In bibl. Bodleiana cod. 2666: Prudentii pleraque cum adnotationibus. In bibl. Anglic. in collegio Oriensi Oxonie, num. seu cod. 855: Aur. Prudentii pemata optime scripta litteris antiquissimis. Ibid. in colleg. SS. Trinitatis Oxonie num. 2003: Prudentii opera. Ibid. in mss. Isaaci uossi num. 2619: Prudentii . Ibid. in bibl. Hibernicis in mss. Thome Gale, num. 6007: Aurelii Prudentii  quedam.

82. Idem Montfauconius. In bibl. regia Parisiensi cod. 4017: Prudentii hymni litteris maiusculis septimo circiter seculo scriptus  . Ibid., codex 4018, in-fol. paruo: Prudentius. Ibid., Prudentius in-4 cod. 4329, secundo, 4330. Ibid., cod. 6450: Prudentii carmina.

70 83. Item ex Montfauconio in biblioth. Colbertina cod. 857: Opera Aurelii Prudentii Clementis. Ibid., cod. 1682: Aurelii Prudentii opera. Ibid., cod. 1682: Aurelii Clementis Prudentii opera cum glossis marginalibus. Ibid., cod. 4024 et 4411: Prudentii opera. In bibl. San-Germanensi cod. 540: Prudentii uersus contra Symmachum libri duo, uno quaternione auulso. Alia opuscula metrica eiusdem DE OCEANO. De  S. Hippolyto martyre . Ibid., in bibl. Murbacensi: Prudentius, in-fol., membr. In bibl. monasterii B. Marie de Becco, cod. 138: Aurelii Prudentii , seu de Coronis, in-8. Ibid., in bibl. monasterii in Periculo maris, cod. 62: Prudentii opera. In bibl. S. uictoris Paris.: Prudentius metro. In bibl. mss. S. Martini de Seez: Tractatus super Aedificium Prudentii .

84. Nonnulla opuscula separata enumerat idem Montfauconius. In bibl. regia Parisiens. cod. 6016: Prudentii Stichomachia . In biblioth. academie Pauline Lipsiensis: Prudentii  Psychomachia. Eiusdem Hamartigenia contra Marcionitas. In bibl. collegii SS. Trinitatis apud Dublinum: Aurelii Prudentii in utrumque Testamentum Tetrasticha. Hec sunt que ex Montfauconio excerpsi, in cuius indice iterum moneo sub unius Prudentii nomine utrumque Prudentium, Trecensem episcopum, et hunc nostrum Aurelium comprehendi. Prudentii Trecensis opus, Precepta ex ueteri et Nouo Testamento pro ordinandis, quod semel et iterum occurrit apud Montfauconium, distinguendum est ab Aurelii Prudentii Tetrastichis de ueteri et Nouo Testamento.

85. Angelus M. Bandinius in catalogo codd. mss. biblioth. Laur. Florent. magis dilucide magisque distincte opera Prudentii recenset, ex quo hec depromo. Tom. I, col. 720 et seqq. Plut. 23, cod. 15  membranac., in-fol. seculi Xu, nitidissimis cum initialibus librorum litteris aureis, in quo plurimas non leuis momenti lectiones obseruauit Bandinius, ab editionibus illis quas pre manibus habuit uariantes. Titulus est: Prudentii Christiani carmina. Addendum est tamen: C. uectii, Iuuenci, Probe Falconie, Sedulii et Aratoris carmina  .

71 86. In hoc codice post S. Agnetis hymnum annectuntur uersus Constantine, Constantini filie, in honorem S. Agnelis, et uersus S. Damasi de eadem, qui incipiunt in ms., Fama refert sanctos dudum regulis reparantes. Exstant utrique in edit. Paris. Bibl. SS. PP. an. 1644, ubi uersus S. Damasi primus: Fama refert sanctos dudum genuisse parentes. In editione desiderantur duo uersus Constantine:

 Nomen adhuc referens, et corpus, et omnia membra,
A mortis tenebris et ceca nocte leuata,
qui leguntur in codice post uersum, Inuictum solus, etc. . Utrumque hoc epigramma in editione Weitzii exstat inter glossas Isonis magistri ex codice Caroli Widmani, quo loco a nobis exscribetur cum uarietate lectionum ex codice collegii Romani, de quo num. 76 dixi. Quanquam has aliasque ueteres Christianas inscriptiones iudicio et doctrina, qua preditus est, singulari, typis uulgare a se illustratas iam dudum apparat cl. Caietanus Marinius, prefectus tabulario uat., qui S. Damasi carmina inter eas inscriptiones collocabit, quorum pleraque in eum usum facta et adhibita fuisse experientia compertum est; de reliquis tempus fortasse  eque certos nos reddet.

 87. Sequitur in eodem codice, pag. 81: Prudentii liber Ditrocheus, qui continetur in Titulis historiarum: in editionibus appellatur Diptychon. Pag. 86, liber Apotheosis aduersus hereses, cui precedunt duo prologi: 1o cum titulo, uersus de S. Trinitate; 2o Inuectiua contra omnes hereses. In codice nulla capitum diuisio fit, sed tantum ad caput quod in editione inscribitur: Aduersus Phantasmaticos, hic titulus legitur: Explicit Apotheosis contra omnes hereses. Incipit contra Manicheos. Pag. 106: Aduersus blasphemantes duos deos esse, seu potius, ut inscribitur in edit., Hamartigenia cum prologo, cui titulus: Prologus aduersus Marcionitas.

72 88. Pag. 124. In Symmachum libri duo, cum prologo in singulos. Relatio Symmachi in codice  affertur diuisa in capita, seu sectiones libri II. In fine legitur hec subscriptio rubris litteris: Explicit liber secundus contra Symmachum de restituenda ara. Deo semper gratias. Scriptum Florentie anno salutis MCCCCLXXXIX, et die XXIu mensis Nouembris. Laus, honor, imperium et gloria sit omnipotenti Iesu Christo, eiusque alme genitrici semper uirgini Marie per infinita seculorum secula. Omnium rerum uicissitudo est. Bandinius pro certo habet hunc codicem ex uetustissimo aliquo et optimo exemplari fuisse descriptum. uide notam b, pag. 66, num. 79 .

89. Tomo II eiusdem catalogi, columna 166, Pluteo XXXIu codex L Petri Criniti manu sed celerrime descriptus, ubi pag. 26 sequitur alia manu: M. Aurelii Prudentii Clementis Cathemerinn, scilicet prefatio  operis, et sex sequentes hymni usque ad uersum uariasque per figuras, qui est uers. 31 hymni Ante somnum. Bandinius in ind. catal. petam nostrum uocat M. Aurelium Prudentium Clementem, fortasse auctoritate huius codicis permotus, et quia prenomen Marcus satis commune erat in familia Aureliorum. uide num. 41. Ibid. col. 747, Pluteo XCI biblioth. Gaddiane cod. Iu. Enchiridium Noui et ueteris Testamenti anepigraphum, ut in Bibl. SS. PP., Paris. 1644. Codex chartac. mendosus, seculi Xu. Ibid., sine ullo titulo Psychomachia, ut in eadem biblioth. PP.

90. In catalogo codd. mss. biblioth. Ricardiane Florent. id tantum reperio. Pag. 330: Prudentius, epigrammata sacra. M. Iu, codex chartac., in-4, num. XX et num. XXXIII. M. II, codex chartaceus, in-4, num.  XIII. Auctor huius indicis seu catalogi est Ioannes  Lamius, qui non explicat quid sint epigrammata illa sacra. Opinor esse Dittocheum, siue Enchiridion.

91. Ex catalogo codd. mss. bibliothecarum Anglie et Hibernie duobus uoluminibus in-fol. hec constant. In biblioth. Cantabrigiensi collegii S. Benedicti, codex 1332, 56: Prudentius. Liber ob characteres et picturas splendide antiquus. Ibid., cod. 1472, 194: De opusculis Prudentii. Biblioth. Eboracen., cod. 42, et iterum 42: Prudentii quedam. Biblioth. Dunelm., cod. 529, 464: Prudentii opera. Biblioth. Isaaci uossii, cod. 2527, 202: Prudentii hymni. Ibidem, cod. 2619, 294: Psychomachia. Biblioth. Thome Gale, cod. 6000, 166: Prudentii quedam. Ibidem, cod. 6007, 173: Prud. quedam. In Biblioth. Henrici Iones, cod. 7066, 63: Aurelii Prudentii Psychomachia  Grece reddita.  In Biblioth. Eduardi Bernardi , cod. 7446, 100: Prudentius ms. 73 Ibid., cod., 7517, 177: Prudentius cum ueteribus exemplaribus collatus.

92. Ibidem, in bibl. Dublin, collegii SS. Trinitatis, cod. 324, 184: In utrumque Testamentum Tetrasticha. In bibl. Oxoniensi collegii Orielensis, cod. 855, 3: Aurelii Prudentii pemata, optime scripta litteris antiquissimis. In bibl. Oxon. colleg. SS. Trinitatis, cod. 2003, 66: Prudentii opera. In bibl. Bodleiana, cod. 2666: Prudentii pleraque cum adnotationibus Isaaci uossii. Ibid., cod. 2648, 323: Glosse in Prudentium.

93. Ludewigius in Prudentii uita asserit Giselinum  in edendis Prudentii carminibus usum fuisse codice mss. Dauentriensi preter editionem Dauentriensem antiquam; quod ego in Giselino non inuenio. Idem affirmat, Bunchneri notas mss. in Prudentium Hubnerum Dresde bibliopolam possidere. Heribertus Rosweydus in notis ad Paulinum pag. 814, se notas etiam seu commentarium in Prudentium habere commemorat, quem proxime typis committere uolebat. Nic. Antonius in Bibl. uet. laudat antiquum Prudentii Scholiasten bene ueteris eui, plura documenta pre se ferentem, quem uidisse uidetur Barthius, lib. X Thebaid., uers. 657, qui nusquam est. Quod cum num. 448 dicat, paulo post num. 450 in editione Weitzii recenset Isonis ueteres perpetuas glossas, quod opus ipsissimum esse ueteris scholiaste a Barthio  allegati ego crediderim. De commentario in Prudentium, quem apparabat Resendius relege num. 39. Gifanii notas mss. aliqui laudant, fortasse decepti, quia is ex mss. codd. plura in Prudentio correxit in ind. Lucret., ut sepe in commentariis docebimus.

94. Quidquid Barthius ex ueteribus codicibus animaduertit, presertim in Psychomachia, in hymno S. Eulalie, in hymno Defunctorum, de Nouo Lumine sabbati paschalis, de S. Hippolyto, accurate a nobis colligetur, qui ipse quoque sepe innuit, se de Prudentio perpetuis commentariis illustrando cogitare  .  Glossas, quas in ueteribus schedis reperit, producemus. Scio, penes quosdam fidem Barthii in codicibus mss. citandis nonnichil uacillare. Sed rationem certam non afferunt cur falsarii crimine doctissimus homo notetur, et, ad Prudentium quod attinet, sepe coniicit quid legendum sit, sepe affirmat et explicat quid in codice legatur. Cur autem lectiones uariantes, presertim opportunas, potius schedis commentitiis quam sibi ipsi ascriberet?

74 95. Ex catalogo codd. mss. biblioth. regie Parisiensis, part. 3, codex 989, olim Bigotianus, qui maximam partem seculo X uidetur exaratus, inter alia num. 6: Prudentii Psychomachia. Ibid., cod. 1153, membranaceus, olim Colbertinus, qui seculo IX creditur exaratus, num. 5: Prudentii,  Fortunati, Cypriani, Eugenii Toletani, et Sedulii carmina nonnulla. Ibid., cod. 1765, membran., olim Colbertinus, qui seculo XIu uidetur exaratus, num. 79: Passio S. uincentii, auctore BEATO Prudentio . Ibid., cod. 2335, membr., olim Colbert., qui seculo XII uidetur exaratus, num. 5: Prudentii hymni. Ibid., cod. 7530, olim Tellerianus, Longobardicis characteribus seculo, ut uidetur, octauo exaratus, num. 10: Prudentii hymnus in laudem Eulalie martyris.

96. In eodem catalogo, et parte 3, codex 8084, membranaceus, olim Puteanus, qui sexto seculo uidetur exaratus, quo solum continentur, 1o Aurelii Clementis Prudentii liber Cathemerinn; 2o eiusdem  Apotheosis; 3o eiusdem Hamartigenia; 4o eiusdem Psychomachia; 5o eiusdem ex libro hymni quinque, primus martyribus Hemiterio et Chelidonio, secundus B. Laurentio, tertius Eulalie uirgini, quartus 18 martyribus Cesaraugustanis, quintus B. uincentio; finis desideratur. De hoc codice uide num. 100. Mabillonius, de Re diplomatica lib. u, specimen eius profert in tabella 6, num. 2, ex initio hymni ante somnum; notatque hunc codicem non multum distare a prima etate scripture Romane, singularemque esse formam littere h in Hymnus et Christus, ubi post r transponitur; que similis est littere k. Prima etas scripture Romane ad seculum u uiguit. Ibid., cod. memb., olim Colbertinus 8085, qui seculo X uidetur exaratus, quo tantum continentur:  Aurelii Clementis Prudentii carmina; sub finem nonnulla desunt. Ibid., cod. 8086, seculo X, ut uidetur, exaratus, quo solum continentur: Aurelii Clementis Prudentii carmina cum scholiis. Ibid., cod. 8087, membr. olim Colb., seculo X, ut uidetur, exaratus: Aurelii Clementis Prudentii carmina. Ibid., cod. 6088, olim Colbert., membran., seculo XII exaratus, ut uidetur, num. 1: Aurelii Clementis Prudentii carmina: passim inter lineas glosse, et ad marginem scholia.

97. Ibid., cod. 8089, membr., olim Puteanus, ut  uidetur, seculi Xu, quo continentur Excerpta e scriptis Prudentii, Claudiani, uirgilii et aliorum. Ibid., cod. 8207, memb., olim Colbert., seculi XIII aut XIu, num. 9: glosse in Psychomachiam Prudentii. Ibid., cod. 8305, membr., olim Colbert., qui seculo X uidetur exaratus, quo solum continentur Aurelii Prudentii Clementis carmina: passim inter lineas glosse 75 premittitur sermonis fragmentum litteris Longobardicis. Ibid., cod. 8306, memb., olim Colbert., seculi XI, ut uidetur, quo continentur Aurelii Prudentii Clementis opera: premittitur illius elogium e S. Hieronymo descriptum  .

98. Ibid., cod. 8307, membr., olim Putean., seculi XI, ut uidetur, quo continentur Aurelii Prudentii Clementis opera. Ibid., cod. 8308, memb., olim Mazarineus,  seculi XII aut XIII, num. 1: Aurelii Prudentii Clementis Psychomachia. Ibid., cod. 8309, membr., eiusdem seculi, quo continetur Aur. Prudentii Clementis Psychomachia; finis desideratur; coniecta ad marginem scholia. Ibid., cod. 8310, cod. memb., olim Putean., seculi XII aut XIu, num. 1: Aurelii Prudentii Clementis Apotheosis, siue pema de Diuinitate; ad marginem coniecta scholia. Ibid., cod. 8318. memb., olim Colb., seculi XI aut XII, num. 2: Prudentii Psychomachia; accedunt figure et scholia; inserta est Passio B. Eulalie, eodem auctore. Num. 3: Eiusdem hymnus in B. uirginem Mariam . Ibid., cod. 8321, partim chartac., partim membranaceus, olim Colb., seculi  Xu, ut uidetur num. 10: Carmen Prud. de Historiis ueteris et Noui Testamenti. Ibid., cod. 8498, membr., olim Colbert., seculi Xu, ut uidetur, num. 3: Prudentii Tetrasticha de ueteri et Nouo Testamento. Ibid., cod. 8500, membranaceus, scriptus, ut uidetur, sec. XIu, num. 7: Prudentii carmen de Natura anime (de quo recole num. 62 in nota a ; num. 9: Prudentii carmen de Fide ; num. 18: Prudentii Psychomachia. Ibid., cod. 6639, chartac., olim Mazarineus, sec. XuI ineunte, quo continentur hymni seu passiones martyrum  . Hec mihi in catalogo regie bibliothece Parisiensis, nitidissime et magnificentissime edito, index exhibuit, nec dubito quin nonnulla alia in eo catalogo lateant ab indice pretermissa, quem  non accuratissime factum scio.

99. Alii editores Prudentii quibus codicibus sint  usi ex eisdem narrabo. Aldus unum tantum exemplar, idque antiquissimum 76 pre manibus habuit  . Sichardus edidit Prudentium ex uetustioribus, ut ait, codicibus, quorum unum Argentorato submiserat Werinherus Woflnus. Giselinus multa in Prudentio nitori suo restituit ex apographis duobus Gandauensibus, alio codice non ita uetusto, sed emendatissimo, Luce Mere I. C., quatuor manuscriptis Theodori Pulmanni, aliis tribus Antuerpiensibus, altero ex bibliotheca Artium, altero ex bibliotheca Buslidiana, tertio apud Martinianos. De Spiegelio, qui usus est codice Peutingeri obsolete uetustatis uide comment. ad inscriptionem hymni Omni hora. Cathemer. IX. Ad uers. 10 eiusdem hymni allegat alium codicem, sed minus fidelem,  Fabricius contulit codicem, quem ex bibliotheca Numburgana Gaspar Bornerus habuerat, ex quo uersum in hymno de baptisterio se integrum sarciuisse ait, et locos plurimos correxisse. uerum in precedentibus aliorum editionibus iam legebatur ille uersus:

Hic duo purpureum Domini pro nomine cesi,
qui in Aldo desideratur. Weitzius usus est membranis, in quibus integer exstabat Prudentius, quas acceperat a D. Heschelio; Heschelius uero a D. Carolo Widmano. Huius codicis ordinem secutus est Weitzius, nisi quod hymnos de Natali et Epiphania Domini, quos Widmani codex post librum Peristephann affert, Weitzius in fine libri Cathemerinn posuit. Habuit etiam Weitzius codicem D. Iacobi Bongarsii, in quo uaste erant lacune  . Gruterus  communicauit Weitzio lectiones uariantes ex codice antiquo monasterii Egmondani. Rittershusius eidem Weitzio ad usum impetrauit ex cenobio Fontis salutaris, siue Hailsbronensi  membranas, quibus Ymnarius de tempore et de sanctis per totum annum continebatur. Ex collegio ad Portam celi Ampeloniano, quod Erfordie est, Psychomachie uetustissimum exemplar in usum adeptus est Weitzius. E Fuldensi bibliotheca Psychomachiam ms. contulit M. Ioachim Zehnerus, cui accepte referende sunt uarie ex eo codice 77 lectiones apud Weitzium: Goldast us huic dedit membranas, in quibus liber Cathemerinn, et Ameni Manuale erat. Nescio an hic recens sit titulus: de quo plura ad Dittocheum. Christianus Becmanus Palatinum codicem a Grutero  fuerat nactus, et uariantes lectiones ex eodem ad editionem Weitzianam suppeditauit.

 100. Heinsius excussit exemplar Bodleianum Oxonie in Britannia ante annos plus minus sexcentos  descriptum  . Bernardus Rottendorphius seu Rottendorfius Heinsio obtulit omnia Prudentii in membranis seculo XII circiter exaratis: binos preterea codices pari etate, quorum alter libros aduersus Symmachum, alter Psychomachiam complectebatur. Accepit etiam a cl. uiro Isaaco uossio codicem Nomsianum, nec uetustum illum, et magna sui parte mutilatum. Heinsio precipuo fuit usui exemplar Puteanorum fratrum, longe antiquissimum illud, ac litteris Romanis maioribus exaratum, in quo libri aduersus Symmachum et Peristephann pars potior desiderabantur. De quo codice uide, num. 96, iudicium Mabillonii. Proximum a  Puteano codice Thuaneum exemplar fuit Heinsio, si prestantiam et uetustatem spectes, seculo IX circiter scriptum. Hildegarii episcopi nomen preferebat, cuius in etatem accuratius inquirere Heinsio non uacabat. Tres Hildegarios in Gallia Christiana Sammarthanorum reperio, primum episcopum Meldensem seculo IX, alterum Lemouicensem seculo X, tertium Bellouacensem antistitem eodem seculo X. Sed ex solo Hildegarii episcopi nomine nichil certi de eius etate definiri potest. Emericus Bigotius eidem Heinsio suggessit excerpta Psychomachie ex membranis suis, Cathemerinn, et Peristephann ex Altinianis, et eorumdem hymnorum complura ex Mediolanensi exemplari bibliothece Ambrosiane, mutilo quidem illo, ait Heinsius, ac meliore sui parte  truncato, longe ueterrimo tamen, sic ut characteris ac litterarum ductu Puteanum laudatissimum emuletur. Antuerpie apud patres societatis Iesu excussit trium codicum discrepantias, quas Leuinus Torrentius Lugdunensis editionis margini alleuerat; sed nec Torrentius lucubrationem istam ultra hymnos Cathemerinn et Peristephann promouerat, et ipsi codices, quos adhibuerat, non magne rei uidebantur, quorum primus S. Laurentii, S. Iacobi secundus, uterque Leodicenses, tertius Abbatie 78 de Grenendale esse a Torrentio dicebantur. A Ioanne Georgio Greuio habuit Heinsius Ioannis Cauchii adnotata mss., tum Antuerpianam anni 1536 editionem,  Ioannis Sichardi scholiis illustratam, mendosam quidem illam, ac mire deprauatam, sed cui Cauchius is idem manu sua diuersas libri uetusti lectiones, ac sui ipsiusmet coniecturas complures ascripserat haud contemnendas, nec non Basileanam Henrici Petri editionem, Antuerpiana quadriennio recentiorem, sed eque mendis inquinatam, cui ex Thuane ac Puteane bibliothece membranis Claudius Salmasius scripturam discrepantem adiecerat. Percurrit etiam Heinsius exemplar Egmondanum, cuius lectiones ex Iano Grutero Weitzius non satis fideliter expresserat, et duos codices ex bibliotheca Diuionensi presidis Ioannis Boherii, quorum unus magne erat uetustatis. Audierat Heinsius  codicem mire uetustatis esse Cantabrigie apud Britannos in  collegio S. Benedicti. Narrat autem, Euerardum Elmenhorstium et Franciscum Iuretum cogitasse de emendando Prudentio, cuius quinque codicibus membranaceis se usum testatur Iuretus ad Paulinianam B. Martini uitam, et exstare, ut fama erat, notas Oberti Gifanii necdum typis descriptas: de quo ego dubito ad uers. 444 Psychomachie. Ad editionem Parmensem nuper publicatam, de qua plura capite seq., solos codices uaticanos, neque omnes adhibuit cl. Teolius  .



CAPUT u. Editiones operum Prudentii, interpretes, uersiones.

79 101. Cum tot editiones pematum Prudentii facte fuerint, quot nunc proferam, quid cause esse  putem cur adeo eius opera sint rara, uix ut uenalia prostent, et in multis non ignobilibus bibliothecis etiam familiarum religiosarum desiderentur? Id qui laudi pete uerterit, non male, ut existimo, iudicabit: nam et exemplaria feliciter uendita esse, usuque plura consumpta, et eos qui ea obtinuerint, cupide retinere inde colligitur. Ordine uero chronologico editiones recensebo.

1o Anno incerto. Editio antiqua operum Prudentii, quam uidit Fabricius, de qua in Bibliot. uet. Lat., sine anni lociue nota in-4  . Hec fortasse ceteris omnibus est antiquior.

2o Anno 1470. Auguste uindelicorum Finem Hamartigenie,  et Psychomachiam prodiisse docet Ludewigius.

102. 3o Anno 1472. Editio Dauentriensis, in-4, que passim laudatur a Fabricio, a Michele Mattaire Annal. typogr. tom. I, pag. 99, aliisque; sed eos errare certum est: siquidem Giselinus in prefat. ad comment. edit. an. 1564 ita refert: Interea tamen hoc boni euenit, ut forte fortuna in editionem quamdam Dauentriensem annis abhinc 70 euulgatam inciderim. Igitur editio Dauentriensis, quam aduocat Giselinus, ad annum 1495 circiter pertinet.

4o Anno 1475. Edita Dauentrie opera Prudentii refert Prosper Marchand ex Beughem et Oudin; de quo merito dubitat abbas de S. Leger in supplemento Historie typographie Marchandii, initium typographie  Dauentrie ad annum 1477 reuocans. ueram editionem Dauentriensem carminum Prudentii hi omnes auctores ignorarunt.

80 5o Anno 1495. Editio illa Dauentriensis, quam sepe laudat Giselinus, que, ut ait, tantum opis illi attulit, quantum codex ullus alius. In catalogo biblioth. reg. Paris. ita indicatur: Aurelii Clementis Prudentii opera petica, ex editione Rodolphii Langii. Dauentrie, 1495, in-4. Ludewigius, qui hanc editionem, excepto Giselino, a nemine uisam legerat, eius annum constituit esse 1494. Preter Giselmum eiusdem editionis meminit Spiegelius semel et iterum in comment. ad hymn. Omni hora, et Erasmus in comment. ad hymn. uIII kal. Ianuar. Mattairius in Annal. typogr., preter Dauentriensem illam commentitiam anni 1472 editionem  operum Prudentii, nichil aliud editum Dauentrie affert usque ad annum 1481, quo id habet: Dauentrie libri Exemplorum: per Richardum Pafradium, in-4. Quem ordinem seruet editio Dauentriensis, nondum comperi.

103. 6o Anno 1498. Lipsie in-4 ad calcem Historie Troiane Daretis Phrygii editi sunt Prudentii hymni tres: 1o de Phase populi Isrelitici; 2o de Miraculis Saluatoris nostri; 3o de Quiete et Somno, diuino munere . Hymnum primum coniicio esse de Nouo Lumine sabbati paschalis, in quo describitur iter populi Isrelitici: Hunc ignem populus sanguinis inclyti, etc., nam secundus est certo hymnus Omni hora, tertius hymnus Ante somnum.

 104. 7o Anno 1499. Enchiridium editum est Lipsie  apud Iacobum Thanner, in-4. Ex Ludewigio et Rodriguezio de Castro.

8o Anno 1501. Prudentii pete opera, in-4, uenetiis apud Aldum mense Ianuario 1501. Simul impressa sunt et compacta quedam opera Greco-Latina Damasceni et aliorum. Hinc ridicule in quodam catalogo inscriptam reperi hanc editionem: Prudentii opera Greco-Latina. Eam editionem cur principem iudicauit esse doctissimus Nic. Antonius? Minus id mirarer, nisi ipse Dauentriensem editionem, a Giselino sepe celebratam, agnouisset et laudasset. Immerito etiam Fabricius queritur, Prudentium in collectione petarum Christianorum uenetiis an. 1502, in-4, fuisse pretermissum; neque enim ab Aldo fuit pretermissus, sed premissus, in cuius prefatione  clare id Aldus asserit. At enim in exemplari quod Barberina bibliotheca possidet, hoc ordine sunt locati Christiani pete, prius Sedulius, Iuuencus aliique, postremo Prudentius, in cuius fine: uenetiis apud Aldum 1501 mense Ianuario. Constat autem, Prudentium prius prodiisse ex prefatione ad eumdem: Iuuencum preterea, Sedulium, Aratorem . . . . . quos tandiu TYPI NOSTRI PARTURIUNT, . . . . PERBREuI PARIENT. Diuersus igitur ordo seruatus est in uoluminibus compingendis, et fortasse in nonnullis exemplaribus annus editionis petarum Christianorum 81 appositus est 1502, in aliis 1501  . Heinsius miratur cur Giselinus de duabus editionibus Aldinis mentionem fecerit, cum solam ipse uiderit editionem anni 1502. Atqui si hoc anno 1502 Aldus  editionem Prudentii publicauit, duas esse fateri oportet: nam editionem anni 1501 egomet uidi in bibliothecis Romanis Sapientie, Barberina, Angelica, Casanatensi, Collegii Romani. In Commentariis sepe monebo uideri duas fuisse Aldi editiones, cum diuerse lectiones eodem in loco tanquam ex Aldo interdum proferantur. Nuper aliquis tres Aldinas editiones distinxit, duas eodem anno 1501, quarum altera seorsum prodierit, altera cum aliis petis Christianis, tertiam ab Heinsio uisam, que anno 1502 facta ab eo dicitur. uerum due ille editiones anni 1501 minime probantur, nam unica editio Prudentii reperitur in quibusdam exemplaribus unita aliis petis Christianis, in aliis ab eisdem separata  .

 82 9o Anno 1502. Iterum Aldum edidisse Prudentii opera probabiliter colligimus ex Giselino, qui in com. ad uers. 379 Psychomachie laudat Aldum, si usquam alibi, certe in huius auctoris editione, presertim secunda, diligentissimum. Et cum Heinsius dicat se frequenter consuluisse Aldinum exemplar anno CIDICII editum, necesse est ut noua editio eo anno fuerit ab Aldo peracta; in qua suspicio mihi erat, Aldum inseruisse eas lectiones, quas ex sua opinione seorsum in prima correxerat. Etenim Giselinus ea protulit uerba, ut notaret, Aldum in secunda editione mediam huius uocabuli idolum, quotiescunque licuit commode, dictionibus transpositis, produxisse; quod quidem Aldus in correctionibus prime editionis effecit. Sed cum obseruauerim, errores  prime Aldine editionis ab Heinsio citari, quin is animum ad correctiones aduerterit, dubius hereo et suspicor editionem Aldi, quam ipse laudat, pertinere ad annum 1501, Giselinum uero, editionem secundam cum dicit, intelligere correctiones; diuersas autem lectiones, que Aldo affinguntur, errori allegantium imputandas, cum sepe soleat accidere, ut unius nomen pro alio nec opinantibus excidat.

10o Anno 1502. Ex multis ac propemodum innumeris breuiariis, in quibus nonnulli hymni Prudentiani excusi sunt, liceat unum tantum proferre, scilicet Isidorianum seu Gothicum, siue quod plurimos hymnos id exhibeat, siue quod Hispanum penitus sit, ac proinde iuuerit ex eo lectiones quasdam a ceteris diuersas desumere. In eo sunt hymnus Ieiunantium,  S. Eulalie, S. uincentii, Agnetis, Fructuosi, Hemeterii et Celedonii, Octodecim martyrum Cesaraugustanorum, Laurentii, Romani, Omni hora, Circa exsequias, De nouo lumine, Ante somnum. E quibusdam uero solum nonnulle strophe seliguntur, ut ad singulos dicemus. Prodiit autem Breuiarium anno 1502 iussu celeberrimi cardinalis Ximenez, crederem etiam nonnullis affirmantibus, eius expensis, nisi in fine legerem: Ad laudem omnipotentis Dei necnon uirginis Marie matris eius: omnium sanctorum sanctarumque, expletum est Breuiarium secundum regulam beati Isidori dictum Mozarabes: maxima cum diligentia  perfectum et emendatum per reuerendum in utroque iure doctorem dominum Alphonsum Ortiz, canonicum Toletanum. Iussu reuerendissimi in Christo patris domini d. Francisci Ximenez, eiusdem ciuitatis archiepiscopi. IMPENSIS nobilis Melchioris Goricii Nouariensis. 83 Per magistrum Petrum Hagembach Alemanum. Anno salutis nostre millesimo quingentesimo secundo, die uero uicesima quinta mensis Octobris. Nihilominus Ortizius in prefatione impensarum Francisci Ximenez meminit: Diu multumque recognita illustriora me reddidisse tue diligentie et sollicitudini clerici annumerent. Antea namque confusa pene omnia in libris ueteribus, atque hactenus incognita iacuisse penes eruditos palam est. Nunc uero suis locis queque reposita officia, aptaque reperies: characteribus atque periodis  distincta, uerbis atque sententiis dilucida. Tuis igitur industria et IMPENSIS diu senio periclitata officia Isidoriana legentur. Que in omnium notitiam peruentura apud posteros, caritatis tue studia, et meos labores recensebunt. uidebitur insuper diligentia nobilis uiri Melchioris Goricii Nouariensis: cuius opera exactissima hoc opus laboriosum est impressum in urbe regia Toletana  . Quod attinet ad impensas fortasse partim eas cardinalis Ximenez, partim Melchior Goricius fecit, ut ita ueritas utrinque constet. Quid egerit Ortizius, suis uerbis notatum uolui, ut quorumdam opinionibus, qui magnam diuersitatem inter mss. et edita officia Gothica iactant, occurrerem. Ortizii fidem luculento testimonio confirmat excellentissimus archiepiscopus Toletanus D. D. Franciscus Antonius  Lorenzana, cuius opera iterum Breuiarium et Missale Isidorianum longe magnificentius et correctius prodierunt. Is in erudita prefatione ad Breuiarium, quo utor eiusdem dono, aperte ait: Aliquod, licet leue, in quorumdam uerborum transmutatione discrimen inter Breuiarium Isidorianum prelo datum a cardinale Ximenio, et inter memoratos codices mss. agnoscimus; quapropter coniicere licebit, uel Alphonsum Ortizium canonicum Toletanum alia pre oculis habuisse autographa, nunc temporis deperdita, uel ipsummet Alphonsum cardinalis Ximenii auctoritate munitum in locis obscuris psalmorum, ubi anxietate  premebatur, ad uulgatam seu aliam recurrisse uersionem, et iuxta eam quedam uerba addidisse. Hec prorsus ignorabat abbas de S. Leger, prefectus bibliothece S. Genouefe Parisiis, qui folium in-4 sine anni lociue 84 nota, sed, ut puto, Parisiis anno 1787 edidit, ita inscriptum: Particularités littéraires sur la liturgie mosarabe, tirées des lettres manuscrites du P. Burriel, iésuite espagnol, par M. l'abbé de S. D. Abbas de S. Leger ex epistolis Burrieli, non satis bene intellectis, affirmat officium Gothicum a cardinali Ximenio editum in reipsa et substantia differre a codicibus mss. Toletanis. Nesciebat idem typis iam fuisse editas epistolas duas Burrieli quas laudat, et alteram quidem ad P. Franciscum Rauagum Parisiis Gallice redditam, alteram ad D. Petrum de Castro in  bibliotheca Hispana Petri Rodiguez de Castro in articulo, Isidorus Hispalensis  .

105. 11o Anno 1505. Enchiridion Lipsie excusum lego apud Ludewigium.

12o Anno 1507. Carmen in Romanum martyrem, cum Ioannis Murmellii commentario, Colonie, 1507. Post restitutas litteras hunc primum appellauerim interpretem Prudentii. Fabricius et alius recens scriptor in collectione Commentariorum editionis Weitzii Ioannis Marmellii explicationem recensent, que reuera apparet in indiculo interpretum, sed abest ab opere; fortasse quia eam ad manus habere sperauit, sed non potuit. En titulum: Diui Romani, herois, et Christi martyris fortissimi inclytum aduersus gentiles certamen ab Aurelio Prudentio Clemente, uiro consulari  et peta preclaro, nobili carmine compositum, in quo omnia deorum sacra et paganorum mores acerrime infamantur ac redarguuntur. Cum Ioannis Murmellii Ruremundensis commentario, uariis rebus uocibusque referto. In fine: Impressum est hoc opusculum Colonie in chalcographia ingenuorum liberorum Quentell. Anno Christi nati SEPTIMO SUPRA M. D. X calendas Iunias. In-8-magno potius quam in-4, charactere semigothico, ut uocant. In indice bibl. Casan. male notatur annus editionis 1510. Alii in-4 esse dicunt. uide iudicium Giselini de Murmellio, num. 117, in nota .

 106. 13o Anno 1509. Dauentrie Psychomachia est edita, teste Ludewigio.

14o Anno 1512. Aurelii Prudentii Clementis, uiri consularis, libelli cum commento Antonii Nebrissensis. Ad finem libri sic legitur: Impressum presens opus in ciuitate Lucronii per Arnaldum Guillermum de Brocario, et finitur die secunda mensis septembris, anno a natiuitate 85 Christi millesimo quingentesimo duodecimo  . uehementer dolendum Nebrissensem sine explicatione dimisisse libros aduersus Symmachum, Apotheosin, Hamartigeniam, quosdam libri Peristephann hymnos, scilicet Cassiani, Hippolyti, Petri et Pauli, Cypriani et Agnetis. Dittocheo ne locum quidem inter carmina dedit. Weitzius adnotationes Nebrissensis exscribens, asserit, abesse  hymnum 5, 6 et initium 7 Cathemerinn; fortasse nactus fuit exemplar mutilum, nam in meo sunt integri hi hymni, et adnotationes in eos. Nebrissa solum Aldum uidetur habuisse pre manibus, cuius errores interdum castigat, sepius transcribit. Dubito an diuersa sit editio quam uidi et nunc memorabo: magis credo esse diuersam. Nic. Antonius, qui ex editis primum commentatorem Prudentii Nebrissensem fuisse existimauit, ad Isonis glossas et Murmellii commentarium non aduertit. Cellarius nostrum Antonium, a loco natali Lebrixa, Nebrixa, Nebrissa, et Nebrissensem dictum, perridicule appellat episcopum Nebrissensem; nollem eumdem errorem exscripsisset alius  .

 107. 15o Anno 1512 aut paulo post. Aurelii Prudentii Clementis, uiri consularis, libelli. Cum commento Antonii Nebrissensis. Cum priuilegio. Nihil aliud in fronte legitur, neque in fine, aut alibi notatur annus, et locus editionis, que est in-4o, characteribus semigothicis. Solum precedit loco prefationis Epigramma Aelii Antonii Nebrissensis ad Prudentium ex Britannis reducem. Quod alludit ad prefationem Aldi. Exstat hec editio in bibliotheca Romana Sapientie  . 86 In fronte effictum est Hispanie stemma  cum epigraphe: Tanto monta. Iouius in opere in Hispanicum sermonem ab Alfonso Ulloa conuerso, Dialogo de las empresas, edit. 1558 pag. 30, refert, hoc lemma Tanto monta pro rege Ferdinando catholico Nebrissensem inuenisse; quod est dictum Alexandri, nodum Gordianum disrumpentis. Stemmati Hispanie postea inhesit celeberrimum aliud lemma, a Ludouico Marliano Mediolanensi, medico Caroli u et episcopo Tudensi, inuentum: Plus ultra.

108. 16o Anno 1513. Editionem hymni ad accensionem cerei Witteberge assignat Ludewigius.

17o Anno itidem 1513. Hymnum S. Romani Lipsie editum in-4o docet idem Ludewigius: qui fortasse est hic quem pre manibus habeo, in cuius fine  legitur: Prudentius de Romano martyre finem habet, impressus per industrium calcographum Melchiorem Lotterum anno Domini MDXIII, in-4, editio nitida. Titulus frontis magnam partem est consumptus uetustate. Exemplar quod exstat in bibl. Angelica, inter lineas glossas habet manu descriptas.

18o Anno 1520. Enchiridion Lipsie in-4 prodiisse auctor est Ludewigius.

19o Anno eodem 1520. In Aurelii Prudentii Clementis Cesaraugustani u. C. de miraculis Christi hymnum ad omnes horas Iacobi Spiegel interpretatio. In-fol. paruo, pp. 142. In fine: Selestadii in edibus Lazari Schurerii, 1520. De Spiegelio infra redibit mentio. Exstat hec editio in bibliotheca Alexandrina, siue Sapientie.

 87 20o Anno 1522. Librum Cathemerinon Lipsie typis uulgatum tradit Rodriguezius.

21o Anno 1527. Basilee omnia opera edita in-8, cum commentario Sichardi, in catalogo bibl. reg. Paris.: Aurelii Prudentii Clementis opera, cum quibusdam scholiis Ioannis Sichardi Basilee, Andreas Cratander, in-8, 1527. Exemplar notatum manu Guillelmi Postelli. Hec est prima editio Sichardi, qua in secundo tomo edendo usus sum.

22o Anno 1536. Aurelii Prudentii Clementis, uiri consularis, opera multo quam antea castigatiora; preterea et Aelii Antonii Nebrissensis commentariis haud penitendis illustrata, quibus insuper agglutinata sunt scholia Ioannis Sichardi, que omnia nunc primum in philomusorum gratiam excusa sunt. Excudebat Antuerpie  Martinus Cesar, anno salutis humane MDXXXuI, in-8, pp. 563. Hanc editionem uidi in bibliotheca collegii Romani.

 23o Anno 1537. Louanii, in-8, excusas adnotationes Iacobi Meyeri in duos hymnos trochaicos de Miraculis, et SS. martyrum Hemeterii et Celedonii, a Weitzio pretermissas, memorat Nic. Antonius, quas ait prodiisse cum uersibus eiusdem Meyeri. Hoc ipsum alii bibliographi confirmant. Eas adnotationes nondum inueni.

24o Anno etiam 1537. Enchiridion Basilee typis publicatum cum Iuuenco et Aratore monet Ludewigius, quod in catalogo bibliothece Telleriane sic indicatur: Aurelii Prudentii Enchiridion ueteris et Noui Testamenti, Basilee B. Westhemeri, 1537. Exstat Rome in bibliotheca Angelica. Titulus est: Iuuenci presbyteri Hispani libri III de Historia euangelica, emendati et multis erroribus purgati. Aratoris subdiaconi  libri II, Acta apostolorum complectentes, antea in Germania non excusi. Aurelii Prudentii Clementis, consularis uiri, Enchiridion ueteris et Noui Instrumenti. Schole Christiane necessarii libri. Basilee, apud Bartholomeum Westhemerum et Nicolaum Brylingerum, anno M.D.XXXuII. In-8 paruo. Similis editio occurrit anno 1542.

110. 25o Anno 1540. Opera Prudentii cum commentario Nebrissensis et scholiis Ioannis Sichardi, qui sex codicibus usus fuerat, Antuerpie in-8 . Ludewigius mendis plenam hanc editionem esse testatur.

26o Eodem anno 1540. Aurelii Prudentii Clementis, uiri ob eximias indolis eruditionisque dotes ad consularem dignitatem euecti, et rerum diuinarum,  religionis Christiane, iuris item ciuilis et militarium peritia excellentis OPERA, cum Sichardi et Erasmi commentariis. Basilee, typis Henrici Petri, in-12. Quam editionem habui a cl. physico Francisco Petraglia: recte Heinsius eam mendis inquinatam dixit. uide num. 100.

88 27o Anno 1542. Enchiridion Basilee cum Iuueneo et Aratore.  Fortasse simili forma ac anno 1537. uide num. 109 in editione 24.

28o Anno 1546. Editionem Antuerpiensem huius anni, quam Bailius habuerit, recenset cl. Teolius in editionis Parmensis prefatione, quam iam laudare cepi acceptam statim ac diuulgata ea est, pergrato mihi dono uiri clarissimi; quem honoris causa libens nominarem, nisi ipse latere maluisset.

 29o Anno 1553. Opera cum scholiis Sichardi et commentariolo Erasmi in duos hymnos de natali pueri Iesu, et de Epiphania, Lugduni, in-8. Commentariolus  Erasmi exstat in collectione Weitzii, et in eius operibus recusus est. In catalogo bibl. reg. Paris. editio dicitur in-16, per Ioannem Tornesium, Lugduni, hoc anno 1553. Alii in-8 dicunt. Hanc editionem laudat Gallandius.

30o Anno 1562. Aur. Prudentii Clementis, u. C. sacra que exstant PeMATA OMNIA. Quibus accesserunt in totum quidem opus Io. Sichardi succincta scholia, in aliquot uero hymnos Erasmi Roter. et Iacobi Spiegelii commentaria. Basilee, ex officina Henrici Petri, anno sal. hum. M.D.LXII, mense Martio, in-8, pp. 719. Hec editio exstat in bibliotheca collegii Romani, que parum est correcta.

31o Anno eodem 1562. In collectione petarum Christianorum, studio et notis Georgii Fabricii, Basilee,  in-4. Ita Ioan. Albertus Fabricius in Biblioth. uet. Lat. Alii annum editionis 1563 notant, alii 1564. Ludewigius hanc uocat eruditam et raram. uide infra num. 111, ubi eam describimus.

32o Anno 1562. Opera Prudentii, in-8, Basilee, cum Erasmi et Sichardi notis .

33o Anno 1562. Editio prima Giselini mendosa, ut ipse profitetur in editione secunda. Titulus: Aur. Prud. Clem. uiri cons. OPERA, a uictore Giselino correcta, et adnotationibus illustrata. Ad Hippolytum Estensem cardinalem, Parisiis, apud Hieronymum de Marnef, in-12, pp. 494. Huius editionis errores in multis aliis repetiti sunt. Giselinum, decem nactum Prudentii codices, hanc editionem adorsum fuisse quidam perperam affirmauit, deceptus inscriptione  editionis secunde anni 1564. Prima Giselini editio exstat in bibliotheca Angelica, ubi eam uidi.

34o Anno 1564. Aurelius Prudentius Clemens, Theodori Pulmanni Cranenburgii et uictoris Giselini opera ex fide decem librorum manuscriptorum emendatus, et in eum eiusdem uictoris Giselini commentarius. Antuerpie, ex officina Christophori Plantini, CIC.IC.LXIu. In-8. 89 Post commentarium Giselini leguntur Symmachi et Ambrosii de Religione epistole aduersarie, Petri Nannii Alcmarini et uictoris Giselini scholiis illustrate. Accedunt Erasmi commentarii in duos hymnos Prudentii, de quibus num. 109  .

111. 35o Anno itidem 1564. Georgius Fabricius cum aliis petis Christianis Prudentium edidit, et quidem primo loco. Inscriptio: Petarum ueterum  ecclesiasticorum opera Christiana, et operum reliquie atque fragmenta. Thesaurus catholice et orthodoxe  Ecclesie, et antiquitatis religiose, ad utilitatem iuuentutis scholastice: collectus, emendatus, digestus, et commentario quoque expositus, diligentia et studio Georgii Fabricii Chemnicensis. In fine: Basilee, ex officina Ioannis Oporini, an. sal. hum. M.D.LXIIII. In-4. In fronte auulsa erat nota loci et anni: ipse prefatur anno 1562, XIII cal. Mart. In nonnullis exemplaribus Rome desunt commentarii, quippe ab heretico homine interdum impie confecti, et propterea discerpti. Ad commentarios prefatur eo ipso anno 1562, XIII cal. Iul.

36o Anno eodem 1564. Editio Prudentii cum aliis petis Christianis Basilee per Ioan. Oporinum, in-8, laudatur a cl. Teolio, a nemine, quod ipse scierit, animaduersa. Sed cum ipse non commemorauerit  editionem Basileensem in-4 per Ioan. Oporinum, a me uisam, et a pluribus recensitam, uidendum, an unica sit hec editio, quam aliquis male in-8 indicauerit.

37o Anno 1566. Prudentii opera a uictore Giselino correcta, et adnotationibus illustrata. Parisiis, Marnef, 1566, in-16, pp. 140. 90 Fabricius ait: Ex recensione Giselini. Hec editio conformis omnino est prime editioni Giselini anni 1562. uide num. 110. Adsunt etiam Erasmi commentarioli. Si alicubi legas, hanc editionem a Giselino procuratam, non assentiaris.

38o Anno 1568. Georgii Fabricii commentarii in quosdam hymnos Prudentii, Lipsie 1568, in-8 . Exstant in collectione Weitziana  et in operibus Fabricii.

112. 39o Anno 1574. Aurelii Prudentii Clementis, uiri consularis, Christiani antiquissimi pete, carmina. Prosperi Aquitanici epigrammata, Ioannis Damasceni, Cosmi Hierosolymitani, Marci episcopi Taluontis, Theophanis opuscula. Calari MDLXXIIII. Excudebat uincentius Sembenius Salodiensis impressor R. D. Nicolai Canyelles uicar. gener. sede uacante. In-8, pp. 552. Editio hec conformata est ad editionem Aldi, non admodum correcta. Premittitur prefatio Aldi, et altera de metris cum uita Prudentii ab eodem conscripta, non autem lectiones uarie, de quibus num. 104 dixi. Hanc editionem cl. Teolius uidit in bibliotheca PP. Minimorum in Monte Pincio, ego in bibliothecis Alexandrina et Angelica, et exstare scio  in bibliotheca locupletissima sacratissimi principis Pii uI.

 40o Anno 1580. Libri aduersus Symmachum in editione epistolarum Q. Aurelii Symmachi cura et studio Francisci Iureti Parisiis, in-4, pag. 317: Aur. Prudentii Clementis contra L. Aurelium Auianium Symmachum libri duo, etc. In fronte libri Symmachus Quintus, hic Lucius dicitur. Pag. 98, in notis: Iureti note ad Prudentii libros contra Symmachum, quos elegantissimos Iuretus appellat, et ex uetustissimo codice illustrat. Hec Iureti note latuerunt Weitzio.

41o Anno 1585. Editio Coloniensis huius anni, in-8, laudatur a Nic. Antonio et Rodriguezio de Castro, que fortasse ab ea que sequitur non est distincta.

42o Anno 1588. Editio libri Peristephann et  Cathemerinn, in-8, Colonie, que mendosa dicitur a Ludewigio, et est mendosa. Inscriptio: Aurelii Prudentii Clementis, uiri consularis, hymni , et . Colonie Agrippine, in officina Birckmannica sumptibus Arnoldi Mylii, anno M.D.LXXXuIII.

43o Anno 1589. Prudentii opera Parisiis. Ex catalogo bibliothece Bodleiane, ubi nichil aliud exprimitur. uide num. 114 in edit. 52.

44o Anno 1591. Editio Lugduno-Bataua Prudentii, in-16. Ex Nicolao Antonio.

45o Anno 1594. Operum editio Coloniensis, in-8 . Titulus est: Opera a uictore Giselino 91 correcta, et adnotationibus illustrata. Ad Hippolytum Estensem cardinalem, ac principem illustrissimum. Colonie Agrippine, in officina  Birckmannica, sumptibus Arnoldi Mylii, anno M.D. XCIu. In exemplari, quo utor, solum exstant Psychomachia, Apotheosis, Hamartigenia, Dittocheum cum notis Giselini. Cetera ex editione Coloniensi anni 1588 assuta et compacta sunt. Editio hec editioni prime Giselini respondet, adeoque mendosa est.

46o Anno 1596. Aurelii Prudentii Clementis u. cons. opera ex recensione uictoris Giselini. Lugduni Batauorum, ex officina Plantiniana apud Franciscum Raphelengium, 1596. In-20. Nulle sunt note. Ex recensione Giselini intellige ad normam prime editionis, cuius errores sepius sunt excusi typographorum et editorum intolerabili ignorantia et negligentia. Ac miror ab aliquo affirmari Giselinum hanc editionem curasse, cum ipse Giselinus in prefatione secunde  editionis monuerit, primam illam anni 1562 tumultuarie factam, et innumerabilia menda in eam irrepsisse.

47o Anno 1603. Prudentii uita et opera, Lugduni. Ex catalogo bibliothece Bodleiane.

48o Anno 1610. Opera Prudentii, Lugduni. In catalogo bibliothece Bodleiane.

49o Anno eodem 1610. Andreas Wilchius edidit Heortographiam, seu Commentarios in ueterum recentiumque petarum hymnos, in-8 . Hos commentarios non uidi. Andree Wilchii Expositio  in festo Trium Regum, facta ex Apotheseos quibusdam uersibus, exstat in collectione Weitziana.

50o Anno eodem 1610. Antuerpie opera Prudentii prodiisse in-24, sine ullis notis, refert cl. Teolius: sed cum id accidisse dicat post editionem Weitzianam, fortasse alium annum uoluit indicare

113. 51o Anno itidem 1610. Prudentii Dittocheum in hoc opere: Manuale biblicum, siue Enchiridion SS. Scripture a catholice apostolice ueteris Ecclesie Patribus compendiatum, et nunc primum ex uetustis membranis mss. collectum, et dicatum uenerabili, religioso patri D. Ioanni Myntzenbergio priori Carmelitarum in conuentu Francofurdiensi. Francofurti, 1610, apud Egenolphum Emmelium. In-8. Editor sub litteris M. H. C., ut colligo ex Weitzii prefatione ad Dittocheum,  est Melchior Goldastus Haminsfeldius, a quo Weitzius membranas accepit, in quibus liber Cathemerinn, et Ameni manuale erat. Sed hoc opus non uidetur legisse Weitzius, qui Isonis magistri glossas uberiores, a Goldasto adductas, omisit, quanquam miror illum e prefatione Goldasti sumpsisse que ad Prudentium pertinent, nisi eadem uerba Goldastus alibi etiam scripsit. In hoc 92 ergo Manuali biblico, pag. 1, est Prudentii Ameni Diptychon, seu Tituli historiarum ueteris et Noui Testamenti. Duo alia similia opera in eadem collectione sunt inserta, scilicet pag. 17 Rustici Helpidii, et pag. 85 Walafridi Strabi. uarietatem lectionum Goldasti suo loco notabimus. De Isone uide num. 16 et 114, in nota.

 114. 52o Anno 1611. Prudentii opera in corpore omnium petarum Geneue, in-4, recusa in omnibus editionibus huius collectionis, uti etiam in editionibus bibliothece SS. Patrum. Scilicet in collectione ueterum petarum Aurelie Allobrogum 1640, Londini, 1713, ut Pisaurensem aliasque recentiores omittam. In Bibliotheca SS. Patrum, Parisiis, 1589, uol. 8; Lugduni, 1677, tom. 5; in Bibliotheca uero SS. Patrum, quam nostro tempore collegit uir doctus, Andreas Gallandius, Prudentii opera leguntur notis illustrata, presertim ex Chamillardo; quasdam notulas Gallandius ipse adiecit, qui hunc ordinem ex suo edito  sequitur: Peristephann, Apotheosis, Hamartigenia, Psychomachia, libri duo contra Symmachum, Cathemerinn, Dittocheum.  Exstant hec opera tom. uIII eius Bibliothece, uenetiis, 1772, ubi premittit Prudentii uitam non satis accurate digestam.

53o Anno 1613. Aurelii Prudentii Clementis u. C. opera nouiter ad mss. fidem recensita, interpolata, innumeris a mendis purgata, notisque et indice accurato illustrata a M. Ioanne Weitzio, P. L. Accesserunt omnium doctorum uirorum, quotquot in Prudentium scripserunt, note, scholia atque obseruationes, cum glossis ueteribus. Hanouie, typis Wechelianis, apud heredes Ioannis Aubrii M. DC. XIII. In-8  .

 115. 54o Anno 1614. Isaaci Grangei, gymnasiarche uindocinensis, Commentarii in Aurelii Prudentii Clementis libros duos aduersus 93 Symmachum pro ara uictorie ad Cesarem de uendosme uindocinensem ducem. Parisiis, apud Robertum Fouet, MDCXIu. In-8, pp. 240, preter indicem. Editio mendosissima. Additur in fine Relatio Symmachi cum notis Iac. Lecti et Francisci Iureti. Item duo libri Ambrosii aduersus Symmachum. Commentarii Grangei docti sunt. Hanc editionem utendam accepi a cl. presule Iosepho Antonio Reggio.

55o Anno 1624. Prudentii pemata uaria Parisiis. Ex catalogo bibliothece Bodleiane.

56o Anno 1625. Prudentii opera ex postrema doctorum uirorum recensione. Amsterodami, apud Guilielm.  Ianss. Cesium, 1625. In-32, pp. 261. Falsum est, ex postrema recensione prodire: nam ea sunt menda, que ante secundam Giselini editionem legebantur.

57o Anno 1631. Prudentii opera, Amstelodami, apud Ioannem Iansonnium, pp. 261, que fortasse est eadem ac precedens anni 1625: titulus quidem non est diuersus, pagine totidem sunt utrobique. Hanc editionem uidi, illam habeo.

58o Anno 1643. Franciscus Weitzius edidit in-8 Heortologium siue Hymnos festiuales, ueterum recentiumque notis illustratos. Ex Fabric. Bibl. uet. Lat.

59o Anno eodem 1643. Aurelii Prudentii Clementis hymnus de Christi Domini et Saluatoris nostri natali. Augustus Buchnerus seorsim edidit, et commentariolo illustrauit. Witteberge, impensis Balthasaris Meuii  bibliopol., typis Ioannis Haken. M. DCXLIII. In-8 paruo, pp. 130. De Buchnero lege num. 93 et commentarios.

116. 60o Anno 1646. Hymnus natalis Domini, Epiphanie, et Omni hora, Gorliz. Ex Ludewigio.

61o Anno 1648. Prudentius in usum scholarum Luneb., in-12 . In hunc usum Prudentium edi nonnulli cupiunt.

62o Anno 1655. Hymnus ante ieiunium cum Calixti  et Hepf dispp., Hanou., In-4. Ex Ludewigio.

63o Anno eodem 1655. Hymni duo Cathemerinn cum notis. Hannouere, in-4. Catal. bibl. Bodleiane.

64o Anno 1659. Hymnus natalis Christi cum Mollero, Friburg., in-8, quem Ludewigius laudat, et ego ad usum accepi a cl. presule Iosepho Antonio Reggio. Inscriptio est: Andree Molleri Pegauii commentarius super hymnum Prudentianum ad octauum calendas Ianuarias. Freiberge, typis et sumptibus Georgii Beutheri. In fine exstat paraphrasis Germanica huius hymni rhythmo expressa. Commentator hic heterodoxus est, sed doctus.

65o Anno 1667. Aur. Prudentii Clementis que exstant, Nic. 94 Heinsius ex uetustissimis exemplaribus recensuit, et animaduersiones adiecit. Amstelodami apud  Danielem Elzeuirium CICICCLXuII. In-16. Editio nitida, et imprimis correcta. De Prudentio nemo Heinsio melius meritus est, quantum quidem ad delectum uariantium lectionum pertinet: nam alia uix attigit, siquidem adnotata ad Prudentium uberiora meditatus, ea exsequi non potuit. Si igitur de commentatoribus Prudentii sermo sit, editio Heinsiana editioni ad usum Delphini preferri non debet, imo nec cum ea conferri

66o Anno 1670. Aliam Heinsianam editionem ex Morerio in Lexico enumerat cl. Teolius, qui pro certo tradit aliam exstare apud Soncinos, quamuis eam non uiderit. Editionem Heinsianam in Dictionario Morerii correcto an. 1740 laudari eam que anno 1667 peracta est, non aliam anni 1670 animaduertere  debeo.

117. 67o Anno 1687. Aur. Prudentii Clementis opera interpretatione et notis illustrauit Stephanus Chamillard, e soc. Iesu ad usum Delphini. Parisiis, apud uiduam Thiboust et Petrum Esclassan. In-4 magno. Editio rara, docta et satis correcta; interpretatio seu paraphrasis minus placet. Confer Clericum tom. XII Biblioth.  .

 95 68o anno 1701. Aur. Prudentii Clementis u. C. Opera cum notis Nicolai Heinsii Dan. filii, et uariorum doctorum uirorum maxime necessariis. Subiectus est in fine index rerum et uerborum locupletissimus. Colonie, apud Ioannem Christophorum Stoissel. Anno MDCCI. In-8, pp. 978. Editio mendosa. Preter Heinsii notas, sunt commentarii Nebrissensis et glosse Isonis.

69o Anno 1703. Aur. Prud. Clementis que exstant, recensuit et adnotationibus illustrauit Christophorus Cellarius, qui et indices copiosos rerum et uerborum addidit. Hale Magdeburgice sumptibus orphanotrophii, 1703. In-8, pp. 559. In fine est index eorum que licentius solito Prudentius posuit, in quo sepe ipse Cellarius licentius peccat, ut postea demonstrabo. Illud autem peius, quod interdum heresin suam  tuetur.

70o Anno 1739. Editio secunda cum adnotationibus Cellarii eodem in loco, ac prima. In-8, pp. 501.

71o Anno 1750. Aurelii Prudentii Clementis u. C. opera ex postrema Nic. Heinsii, Danielis filii, et uariorum doctorum recensione. Colonie, 1750. In-8 . uidendum est an hec editio sit prorsus eadem atque editio anni 1701, et an aliquis annum 1701 aliquantulum obscure typis impressum acceperit pro anno 1750, nam id subuereor.

72o Anno denique 1788. Aurelii Prudentii Clementis u. C. opera omnia, nunc primum cum codicibus uaticanis collata, prefatione, uariantibus lectionibus, notis ac rerum uerborumque indice locupletissimo 96 aucta et illustrata. Parme, ex regio typographeo MDCCLXXXuIII.  In-4 magno, uol. I et II. Editio nitida, splendida et sumptuosa, peta nostro et Mecenate suo dignissima. Dicata est equiti amplissimo Iosepho Nicolao Azara, Hispaniarum regis apud sanctam sedem cum summa potestate legato. Interpretis nomen primis litteris indicatur I. T., hoc est Iosephus Teolius. In ephemeridibus Romanis huius anni die 19 Aprilis elogium non uulgare eius editionis legitur. Editor cum duodecim et amplius mss. uaticanis pemata Prudentii contulit, qui gratum multis fecisset, si exprimere curasset ex quo codice singulas uariantes lectiones sumpsisset. Opera distribuit eo ordine quem ab Heinsio probatum putabat, scilicet Cathemerinn,  Peristephann, Apotheosis, Hamartigenia, Psychomachia, libri contra Symmachum, Dittocheum, quod mauult appellare Diptychon. In eo tamen deceptus est, quod oden Immolat Deo Patri recte prefigi libro Peristephann quasi ex Heinsii sententia censuerit. Heinsius in addendis conceptis uerbis ait: uetusti codices plerique epilogum uoluminis faciunt prefationem illam, que nunc ante librum legitur . . . unde illam quoque ad uniuersum Clementis nostri peticum opus epilogi loco referri oportere non difficulter, puto, agnoscas . . . Quapropter redeat postliminii iure in pristinum locum, unde exsulabat immerito, ea ode. Quod autem ordini qui seruatus est in editione Parmensi, aut quem seruari uoluit Heinsius, suffragentur uaticani melioris note codices, non uideo  quo iure affirmari possit. Superiori capite exposui quem quisque codex uaticanus ordinem in collocandis pematis tenuerit; alii de re tota iudicent. Certe codex uat. Alex. 321, de quo num. 78 et in notis egi, qui solus e 27 uat. codd. omnia Prudentii pemata complectitur, multo magis ad nostram quam ad Heinsianam methodum accedit. Ceterum gaudeo pulcherrimam hanc editionem opportune ad me esse perlatam, ut docti commentatoris diligentia possim iuuari. Ille quidem breuitati studuit, et secutus uidetur consilium P. Francisci Pozzo, siue a Puteo, qui in opere Memorie della uita di S. Lorenzo monitum hoc posuit, ut in noua Prudentii editione adornanda, qualem ipse expetebat, consuleretur tum animaduersionum breuitati, tum uoluminis forme commoditati.  Magnificentia uero typographi effecit ne uolumen tam esset commodum, quam Franciscus a Puteo uolebat. Scriptis huius P. Francisci a Puteo, et P. Iosephi Blanchinii, presbyterorum congregationis Oratorii, se plurimum adiutum ingenue bonoque exemplo Teolius fatetur, quod a nobis commemorandum fuit, ne duos illos clarissimos uiros, 97 bene de Prudentio meritos, silentio preteriremus. Iam si Teolius in suo interpretandi genere summam laudem assecutus est, ego in alio, scilicet uberiori, pleniori ac, si uis, liberiori acquirere pauca si possum, non pretermittam  . uertat aliquis olim pete nostro laudi, quod editione Parmensi uix absoluta alius aliam inchoauerit.  Nam qui argumenta rerum que in Prudentio latent, ita iam esse illustrata censeat, ut ab uno, uel altero possint exhauriri, is sane uel Prudentium non legit, uel nullo modo intellexit  .

98 118. Prudentii, in uulgares linguas conuersi, non tot proferam exempla quot uellem, quanquam plura fortasse latent. Sed certe non tam obuie sunt pete Christiani uersiones, quam aliorum gentilium, e quibus nulla interdum utilitas, maxima plerumque pernicies in hominum mores potest deriuari. Rodriguezius de Castro Psychomachie uersionem Hispanicam uiderat , interprete baccalaureo Francisco Palomino, ordinis S. Iacobi conuentus Uclesii sacerdote, editam Uclesii in-4, quam ipse laudat in erudita sua Biblioth. Hispanica  .

 119. Idem refert aliam uersionem: Traduccion de los hymnos, que hizo Aurelio Prudencio a los ilustrissimos martires S. Laurencio, S. uicente, S. Engracia, S. Lupercio, y los demas innumerables, que padecieron en la imperial ciudad de Zaragoza. Con el nacimiento y patria del mesmo Aurelio Prudencio. Por Luis Diez de Aux, hiio de la misma ciudad, a quien se dedica. En Zaragoza por Iuan de Lanaia y Quartanet, 1619. In-8. Ludouicus Diez, commentitium Dextri Chronicon secutus, Hispano carmine Prudentii uitam scripsit. Cl. Petrum Garcia de la Huerta uersibus Hispanis Prudentii hymnos reddere ex eodem audiui, et iam pridem uersionem hymni de Nouo Lumine paschalis sabbati magna cura elaboratam legi.

 120. Antonius du uerdier, Biblioth. Gallic., edit. Lugdun., 1685, pag. 95, id habet: Aurelie Prudence Clement. La Passion de Sainct Quirin martyr euesque de Scissie, prise de l'hymne 7 de Prudence, poëte chrestien, en son liure des couronnes, et traduite en uers françois couplet pour couplet. Edita est inter uitas sanctorum Parisiis per Nicolaum Chesneau. Ibid., pag. 1025, Petrus de Montchault uertit Gallice duos hymnos Prudentii de Natiuitate, et de Epiphania . Ibid., pag. 521, Guido le Feure de la Borderies edidit Parisiis per Robertum le Maignier: Hymnes ecclésiastiques, et cantiques, partie traduits, partie de son inuention; In-8, anno 1582, editio secunda, ubi sunt 14 aut 15, ut credit uerderius, hymni Prudentiani, metro Gallico a Guidone eleganter conuersi.  Ibid., pag. 939, Paschalis Robin Gallice reddidit  hymnum secundum Peristephann de S. Laurentio, et tertium de S. Eulalia.

99 121. Hec habeo Italica Prudentii carmina. I due libri di Prudenzo contro Symmaco. Tradotti in uersi Italiani dal P. M. Carlo Agostino Ansaldi domenicano. uenezia, appresso Pietro ualuasense, 1754. In-8. In prefatione ait Ansaldus paucos id Prudentii opus commentariis illustrasse, ac solum Heinsium feliciter, quod oppido falsum est, nam eos libros doctis commentariis illustrasse, ac solum Heinsium feliciter, quod oppido falsum est, nam eos libros doctis commentariis illustrarunt Iuretus et Grangeus, ut alios omittam qui commentarios in omnia carmina ediderunt. Editio uersuum Latinorum mendis scatet  , interpretatio pura est, 100 et nitida.  uersionem Italicam ms. libri Peristephann Mediolani uiderat Ansaldus, interprete, uti aiebant, Saluinio. Ego aliter lego apud Argelatum, Biblioteca de' uolgarizatori, tom. III, pag. 302, qui interpretem dicit Marcum Antonium Mozzium, prefationem autem adiecisse Saluinium. Hanc uersionem ms. penes se habebat Argelatus, et edere cogitabat in collectione interpretationum ueterum Latinorum carminum; sed puto eum rem non perfecisse. Certe Ioannes Lamius, tom. I Memorab. Italor. erudit., pag. 120 edit. Florent. 1742, lapsus est, cum asseruit eam uersionem Mozzii post huius obitum Mediolani publici iuris fuisse factam. E cuiusdam amici schedis mss. hec excerpo: La passione et morte di S. Cassiano, martyre e uescouo d'Imola, tradotta in  ottaue rime dai uersi latini di S. Prudenzio, in Ferrara, 1585. Interpres uidetur esse quidam Ludouicus Napoli, qui Musottio episcopo Imolensi opus dedicat, et litteras L. N. initio interpretationis apposuit. Eodem autem iudicio, quo S. Cassianum episcopum appellat, Prudentium quoque sanctum nominat. uide num. 56: Inno di Aurelio Prudenzio Clemente, uomo consolare, a S. Cassiano martire, colla parafrasi in ottaue rime e le annotazioni del sig. abbate Giuseppe Antonio caualieri di Comachio accademico Argonauta di Ferrara, e pubblico mestro di grammatica in Bagnacauallo. uenezia, 1772, presso Bartolo Barucchelli. Cauallerius, uir grammaticus, atauorum explicationem circa notas u. C. maluit sequi, Prudentiumque uirum consularem dicere, quam expendere  quid uiri docti hoc seculo, proximo et superiori animaduerterint. Hymni uIII cal. Ianuar. paraphrasin rhythmo Germanico elaboratam, et anno 1659 editam, recensui supra num. 116. Psychomachiam exstare ms. redditam Grece dixi num. 91; nisi forte quis ex solo titulo Greco uersionem totius operis collegit.



CAPUT uI. Magdeburgensium aliorumque de Prudentii doctrina iudicium.

101 122. Quam multa religionis nostre capita, quam docte ac neruose Prudentius defenderit, stabilierit, confirmauerit, si hereticorum potius quam meis aut alterius catholici uerbis explicuero, nemo, opinor, mihi succensebit, si attente, quo ego respexerim,  animaduertat. Propositum enim mihi est ostendere quanti auctoritas Prudentii sit facienda contra recentes hereticos, aliosque male catholicos, quibus ille aperte resistit. Id autem consequar, si preter spectatam hominis pietatem egregiamque probitatem, summopere ab omnibus commendatam, simul etiam constiterit, eum exquisito doctrine apparatu et singulari iudicio difficillimas theologie questiones et grauissima queque fidei Christiane dogmata explanasse. Igitur centuriatores Magdeburgenses centur. 4, cap. 10, recensente Ludouico Lucio, Prudentium tradunt fuisse ingeniosum, grauem, moribus compositum, litterarum in adolescentia studiosum, ex Hispania Romam profectum ad uenerationem martyrum , in libris aduersus Symmachum  doctrinam suam uimque ingenii non mediocrem ostendere. De eius uero doctrina hec fere aiunt, de una diuina et eterna essentia, distincta tribus personis, recte sensisse, sicut in initio Psychomachie: Unum namque Deum colimus de nomine trino, et hymno Ante somnum uers. 1, Ades Pater supreme. De Christo item Hamartig. uers. 51, Forma Patris ueri uerus stat Filius. De incarnatione Christi hymn. Ante cibum uers. 136, Ecce uenit noua progenies; et rursus in hymn. Omni hora, Corde natus ex Parentis; et hymn. uIII cal. Ian.: Stragem sed istam non tulit.

123. De creatione in eod. hymn. uers. 22, Celum, diemque, et cetera. Deum non esse auctorem mali Hamartig. uers. 159, Inuentor uitii non est Deus. De rerum creaturam corruptione, et interitu ibid. uers.  504, Nam uanum, quidquid sol aspicit, etc. De angelis bene inquit conditos eos esse magno numero, et a Deo in suos usus seruari lib. II adu. Sym. uers. 233. uocat erios ministros Hamartig. uers. 166, et ex eorum numero et ordine diabolum propria excidisse petulantia prolixe docet. De homine perfectissime condito, et de lapsu eius ac restitutione per Christum recte sensit tum alibi, tum lib. II contra 102 Sym. uers. 260. et seqq. et Hamartig. uers. 665, Labi hominis, seruare Dei est. Eidem integram fuisse, et rectam potestatem uoluntatis ante lapsum prolixissime narrat Hamart. uers. 673, Nescis, stulte, tue uim libertatis ab ipso Formatore datam. Quod uero hoc loco obtrudunt Magdeburgenses, docere Prudentium, peccato originali destructam in uniuersum  potestatem uoluntatis, et in pessima queque mutatam, quale hoc sit mox uidebimus. Pergunt enim dicere recte eum sensisse de peccato originis in Apotheosi uers. 908, Hec prima est natura anime. De discrimine legis et Euangelii ibid., Sed cadit in faciem plebs, non uisura profunde, uers. 330 et seqq.

124. Addunt Prudentium hereses nonnullas confutasse, illas maxime que in personam et officium Christi fuerunt blaspheme, in Apoth. pref., ubi contra gentilium stultas contentiones et questiones de Deo et religione recte ait: Idcirco mundi stulta delegit Deus. Dimicat in sequenti carmine acriter contra Patripassianos: contra quos asserit Filium, non Patrem, hominem factum, passum et mortuum: Filium item, non Patrem, a patriarchis esse uisum. Et  diserte inquit uers. 111, Pater est quem cernere nulli est licitum. Deinde contra Sabellianos grauissime disputat et concludit, Hec est nostra salus, etc. Postea in Iudeas inuehitur acerrime, En tibi Christum, infelix Iudea, Deum.

125. Contra Ebionis, Artemonis, Samosateni, Photini et Marcelli sectatores, quos Homuncionitas dicit, pugnat prolixo carmine, ac memorabili doctrina eam disputationem concludit, inquiens, Ipse gerit, quod struxit opus, etc. Rursus contra heresin Cerdonis, Apellis aliorumque phantasticorum agit in eiusdem operis carmine, ubi et Manichei, qui erium Christo corpus attribuit, nominatim meminit, Ac primum specta, an doceat quidquam simulatum assignare  Deo. uidetur et postremum eius operis carmen instituisse propter eos proprie qui negarunt corporis resurrectionem, in quo pulchre ait: Nosco meum in Christo corpus consurgere. Confutat prolixo libello, Hamartigenia, Marcionis heresin. Postremo cum Symmacho congreditur, refellens omnes eius rationes quibus persuadere priscorum rituum restitutionem conatus erat.

126. Passim etiam centuriatores doctrinam Prudentii laudant, eum recensentes inter prestantes et illustres doctores, ex quibus potissimum, que doctrine forma seculo Iu usitata fuerit, colligitur. Sic, cap. 4, Deum esse ubique Prudentius tradidit, Apoth., At Deus ingens, atque superfusus. In una essentia diuina tres existere personas, Apotheos. prefat.,  Est tria summa Deus. Et in ipsa Apoth. uers. 238, 103 Hec est nostra salus. Patrem esse eternum et immensum, Apoth. uers. 111, Pater est, quem cernere nulli est licitum. Qualis sit Filius, quod attinet ad eius substantiam, proprietates, officia, diligenter explicat Hamartig. uers. 346, Conditor ergo boni Pater est, et cum Patre Christus. Doctrinam de duabus Iesu Christi naturis, Psychomach. uers. 74, Atque innupta Deum concepit femina Christum mortali de matre hominem. Bona omnia a Deo condita esse, Hamartig. uers. 338, Principio rerum. De causa lapsus, Hamartig. uers. 184, Sed factus de stirpe bonus. De hominis lapsu et statu eius post lapsum, lib. II adu. Sym., uers. 260, Condideram perfectum hominem. Et Hamartig. uers. 697, uade, ait ipse parens. De libero arbitrio  ante lapsum, Hamartig. uers. 673, Nescis, stulte, tue uim libertatis ab ipso. In quibus rebus uoluntas humana libera sit uel seruiat, Hamartig. uers. 269, En tibi signatum libertatis documentum. De discrimine ueteris et Noui Testamenti, Apoth. uers. 330, Sed cadit in faciem plebs, non uisura profunde legis in effigie scriptum per enigmata Christum.

127. Preterea de operibus Christianorum propriis et animo prompto atque alacri prestandis, hymn. Ieiun. uers. 211 Est quippe et illud grande uirtutis genus. De loco animarum, hymn. Exsequiarum uers. 149, Sed resolubile corpus. De resurrectione mortuorum, ibid., uers. 33, Nam quod requiescere corpus. Et Apoth. uers. 1062, Nosco meum in Christo, De uita eterna, hymn. Defunct. uers. 97, Hec, que modo  pallida tabe. De inferis, lib. II cont. Sym. uers. 185, Interior, qui spirat homo, luet ille perenne. Contra uanam philosophiam, astrologiam et magiam, lib. II adu. Sym., uers. 470, Quisque putat fato esse locum.

128. uideamus nunc quid a Prudentio minus congruenter dictum Magdeburgenses aliique heretici criminentur. Cap. 4 inuocationem sanctorum in Prudentio reprehendunt hymn. S. Laurentii, S. uincentii et Cassiani. In qua tamen doctrina socios Prudentio dant Athanasium, Basilium, Gregorium Nazianzenum, Ambrosium, impudenter affirmantes malignum spiritum tantorum uirorum scriptis plurima inseruisse, qualia sunt illa de sanctorum defunctorum inuocationibus. Addunt Ambrosium, siue alius sit auctor orationis  funebris de obitu Theodosii, multa commemorare superstitiosa de cruce inuenta ab Helena, que contumeliosa sunt in meritum Christi, uti quod habet Prudentius hymn. Ante somnum, uers. 133, Crux pellit omne crimen, etc. uideri etiam crucis signationi nimium tribuisse Ephremum, et multis non necessariis et inutilibus oneratam fuisse Ecclesiam, si eo tempore in ea usitati erant canones penitentie Petri Alexandrini. De purgatorio notant consentire doctrinam 104 Prudentii Hamartig., in fine, Esto cauernoso, cum Lactantio, lib. uII, cap. 21, et Hieronymo, lib. Iu comment. in Isaiam, cap. 4, et lib. XuIII com. in Isaiam.

129. Iam circa ritus ecclesiasticos animaduertunt, crescente superstitione seculo Iu, ceremonias funebres,  tum ex ethnicismo tum ex Iudaismo cumulatas fuisse, et proferunt cap. 6 Prudentii uers. hymn. Exseq., Candore nitentia claro, et Nos tecta fouebimus ossa. Aras in templis fuisse ex historiis eius seculi, Socratis, Sozomeni, Theodoreti aliisque fatentur, sed aiunt a Iudeis hanc consuetudinem permanasse. Referunt, Prudentium indicare, imagines representantes passiones martyrum in templis collocari solitas, sed picturas in templis improbari ab Hieronymo epist. ad Ioan. Hierosolym. Concedunt Prudentium meminisse cerearum candelarum hymn. S. Laur., et S. Hieronymum contra uigilantium asserere, per totas Orientis Ecclesias, quando legendum est Euangelium, accendi luminaria, iam sole rutilante, non utique ad fugandas tenebras, sed ad signum letitie demonstrandum.  Sed reponunt hec quoque ex Iudaismo orta. Denique, cap. 10, inter neuos Prudentii numerant, quod non sat commode loquatur de libertate humane uoluntatis Hamartig. uers. 769, En tibi signatum. Et quod, ibidem uers 509, de carnis innocentia uiolentam, ut ipsis uidetur, interpretationem dicti Pauli ad Ephesios uI amplexus fuerit: Errat, ait, qui luctamen cum sanguine nobis. Item quod martyrum merita ciuitatibus illis profutura scripserit, in quibus obdormierint, hymn. octodecim martyr. Cesar., Sola in occursum numerosiores. Nec satis caute dixisse illis uidetur Cathemer. hymn. Ante cibum, uers. 146, Hoc odium uetus illud erat. Quedam ex his Prudentio quoque obiicit Lucas Osiander in Epist. eccles. hist., cent. 4, lib. I, cap. 26, Quos errores, inquit, Dominum  ipsi condonasse non dubitamus. Qui tamen fatetur, recte eum de plerisque partibus religionis Christiane sensisse, pio zelo et recto iudicio hereses quasdam  oppugnasse et damnasse, Symmachum egregie confutasse. In hoc autem peta, addit, hoc imprimis commendandum, et Christianis petis nostri seculi imitandum est, quod non inuocat, aut suis pematibus admiscet deos ethnicos, neque theologiam impuris gentilibus fabulis conspurcat: sed sancta phrasi res diuinas serio et tamen satis eleganter tractat. Ita heretici cause religionis catholice magnum pondus adiiciunt, dum Prudentium maximopere laudant, et a suis opinionibus alienum fuisse ultro fatentur. His Ioannem Clericum, fortasse non ualde repugnantem, adiungam, qui tom. XII Biblioth. uniuers. Pythagoreismi suspicionem Prudentio intentat ex hymn. 3, 105 Cath. uers. 58, Absit enim procul illa fames, cedibus ut pecudum libeat sanguineas lacerare dapes. Multa etiam  blaterat circa orationem in Hamartig.: O dee cunctiparens, et quod Prudentius animam uocet liquorem. Quod autem mireris, Clericus in rebus peticis non melior criticus quam in sacris, Prudentium affirmat interdum repere humi, cum maxime in sublime uolare conatur; eius tamen lectionem ad ecclesiasticas antiquitates cognoscendas opportunam esse non diffitetur. Bailius in Dict. crit., uerbo Prudence, partim Clerico adheret, partim ab eo dissentit: nam et orationem Hamartigenie defendi et laudari posse tuetur, et anime immortalitatem a Prudentio diserte affirmari testatur. De Manicheorum heresi potius Bailius laborat, quorum obiectiones satis diluisse Prudentium negat, cum nusquam idoneam responsionem se inuenisse pertinaciter asseueret.



CAPUT uII. De sanctorum cultu et ueneratione, eorumque reliquiis, ex Prudentii carminibus.


130. Ut autem uia et ratione Prudentii doctrina uindicetur, primum dicam de iis in quibus Prudentius cum catholicis consentit, ab hereticis discrepat; tum ea explicabo que aliquibus uisa sunt a ueritate fidei Christiane aberrare. Inuocationem sanctorum cultumque reliquiarum affirmat Prudentius. Sed solusne id Prudentius affirmat? Imo alii etiam, aiunt: quia iam ceperat hec superstitio  . Quid si toto orbe Christiano factum id fuisse ostendam, approbantibus et plaudentibus episcopis? Dicemusne ueteres illos errasse, nouatores uera sentire? Relegantur  Prudentii carmina, et liquido apparebit non a Prudentio opinionem aliquam suam proponi, sed Ecclesie uniuerse consuetudinem 106 enarrari  .  Hymno Iu patrocinium martyrum erga ciuitates que eorum ossa uenerantur concelebrat, uers. 13.

Orbe de magno caput excitata
Obuiam Christo properanter ibit
Ciuitas queque, pretiosa portans
   Dona canistris.
Tum singillatim recenset Carthaginem, Cordubam, Tarraconem, Gerundam, Calagurrim, Barcinonem, Narbonem, Arelatem, Emeritam, Complutum, Tingim, precipue uero Romam et Cesaraugustam. In passione uincentii obseruare licet diligentiam qua ueteres illi Christiani reliquias martyrum comparabant, ut essent sibi suisque posteris tutamen, uers. 333 et seqq.  .

107 131. Ex hac tanta Christianorum cura in martyrum ossibus colligendis, que non solum a Prudentio  affirmatur, sed etiam ex authenticis martyrum actis uberrime confirmatur, recte colligimus non tantum seculo Iu, sed prioribus etiam ubique  inualuisse consuetudinem uenerandi sanctorum reliquias. Preterea ratio redditur cur pretiosa isthec monumenta ad nostram usque etatem conseruentur. Ac reuera Prudentius lectulum quo iacuit S. uincentius suo adhuc tempore exstitisse asseuerat, uers. 553.

Per fragmen illud testeum,
   Quo parta creuit gloria,
   Per, quem trementes posteri
   Exosculamur, lectulum,
Miserere nostrarum precum,
   Placatus ut Christus suis
   Inclinet aurem prosperam,
   Noxas nec omnes imputet  .

108 132. Non solum autem Prudentii testimonio, sed plurium aliorum dictis comprobatur hunc usum in uniuersa Ecclesia fuisse communem. Et, ut alios omittam, S. Paulinum Nolanum proferam, quia sententias  Prudentianis simillimas is solet complecti, et egregie miracula ad S. Felicis sepulcrum patrata commemorat  . 109 Quantus fuerit ad uenerandum  corpus S. Felicis Nolani gentium concursus, multis in locis refert Paulinus, ut Natali 11, uers. 305.

Et magni solium breue confessoris adorat
Iugiter e uariis collecta frequentia terris.
et egregie confirmat S. Augustinus epist. 78, Multis notissima est sanctitas loci, ubi Felicis Nolensis corpus conditum est, quo uolui, ut pergerent, quia inde nobis facilius fideliusque scribi potest quidquid in eorum aliquo diuinitus fuerit propalatum. Quo innuit Augustinus amicitiam quam cum Paulino arctissime contraxerat. In uersibus Paulini solium est sepulcrum, ut dici solet solium B. Petri.



CAPUT uIII. De sacris imaginibus, de SS. crucis adoratione, et pontificis Romani primatu.

 133. Ex his patet falso Hospinianum, Binghamum aliosque asserere, solum post Augustini tempora usum uenerationis reliquiarum inualuisse. Colligo preterea picturas in ecclesia a S. Augustino non fuisse improbatas , qui et optime sciebat quid Nole ageretur, et epistolas S. Paulini, in quibus de eis mentio occurrit, magnis laudibus prosequitur epist. 27 ad Paulinum. Neque primus fuit Paulinus qui hunc morem induxerit, ut heretici nonnulli blaterant. Etenim ipse innuit alibi etiam id factum, etsi raro, Natali 9:

Forte requiratur, quanam ratione gerendi
Sederit hec nobis sententia, pingere sanctas
Raro more domos animantibus assimulatis.
Et imagines quidem, de quibus Prudentius noster in  Cassiano et Hippolyto, erant certe antiquiores, altera in Foro Cornelii, altera Rome. Barthius, Aduers. lib. II, cap. 32, putat, in carmine de Passione inter opera Lactantii manifeste fieri mentionem de picta Domini effigie in aditu templi. Hi autem sunt uersus:

110 Quisquis ades, mediique subis in limine templi,
Siste parum, insontemque tuo pro crimine passum
Respice me, me conde animo, me in pectore serua.
Tempore concilii Eliberitani in nonnullis regionibus  hec consuetudo uidetur iam fuisse inducta: nam eo respicit canon 36, quo Placuit, picturas in ecclesia esse non debere; ne quod colitur et adoratur in parietibus depingatur. Qui canon sapienter illo tempore potuit esse constitutus, cum tute Christianorum ecclesie non essent ab ethnicorum irruptionibus et irrisionibus, et preterea ex ethnicorum exemplo idololatriam Christiani facile possent addiscere, et imagines precipue, non Deum, qui eis representaretur, colere. Theodoretus, cap. 16 Hist., in uita S. Simeonis Stylite, testatur, Rome passim in officinarum propyleis erectas fuisse sancti illius imagines, ut hanc sibi tutelam et presidium adiungerent; quo satis ostenditur quisnam Ecclesie Romane sensus fuerit circa imagines sanctorum Theodoreti euo. Confer Petauium  lib. XI, cap. 13, tom. Iu, part. 2.

134. De crucis autem ueneratione et potentia maxime illustris est Prudentii doctrina. Cathemerinn, Hym. 6, uers. 129.

Fac, cum uocante somno
   Castum petis cubile,
   Frontem, locumque cordis
   Crucis figura signet.
Crux pellit omne crimen,
   Fugiunt crucem tenebre,
   Tali dicata signo
   Mens fluctuare nescit.
Hymno 5 Cath., uers. 96:

Nam prefixa cruci spes hominum uiget.
Hymno 9 Cath. uers. 82:

Solue uocem mens sonoram, solue linguam mobilem,
Dic tropheum passionis, dic triumphalem crucem:
Pange uexillum, notatis quod refulget frontibus.
 In Romano, uers. 586:

Hec illa crux est omnium nostrum salus,
Romanus inquit, hominis hec redemptio est.
Apotheosis, uers. 446:

   Iam purpura supplex
Sternitur Aeneade rectoris ad atria Christi,
uexillumque Crucis summus dominator adorat.
111 Plura alia habes Cat. hymno 11, uers. 113; Perist. hymn. 10, uers. 621 et seqq.; Psych. uers. 347, lib. I adu. Sym., uers. 465 et seqq., ubi Constantini  uictoriam contra Maxentium exponit, animaduertens quod:

   Tunc ille senatus
Militie ultricis titulum, Christique uerendum
Nomen adorauit, quod collucebat in armis.
Lib. II, uers. 711. de militibus Christianis:

   Cruce fronti
Inscripta, cecinere tube, prima hasta dracones
Precurrit, que Christi apicem sublimior effert.
Hec certe non negant heterodoxi, imo plures alios e SS. Patribus ita et locutos fuisse, et factitasse profitentur. uerum eos perperam et superstitiose dixisse et fecisse clamant, neque ego neruosius Magdeburgenses refelli posse puto, quam si omnia loca ex eorum Historia colligerentur, quibus Patres seculi Iu, quo religio et doctrina catholica maxime uiguit, erroris  et superstitionis arguere non uerentur. Optime enim norunt plerosque tum uerbis tum factis cum nostri temporis catholicis conuenire; atque adeo omnes populos, quos docebant, quos regebant, eodem more uixisse in dubium nequit reuocari  .

135. Idem inter SS. Patres, quos nichil de primatu Romani pontificis dixisse aiunt , Prudentium nostrum enumerant. Atqui res contrario modo se prorsus habet. En uerba fortissimi martyris Laurentii, Perist. 2, uers. 413:

O Christe, numen unicum,
   O splendor, et uirtus Patris,
   O factor orbis, et poli,
   Atque auctor horum menium.
Qui sceptra Rome in uertice
   Rerum locasti, sanciens
112 Mundum Quirinali toge
   Seruire, et armis cedere.
Ut discrepantum gentium
   Mores, et obseruantiam,
   Linguasque, et ingenia, et sacra
   Unis domares legibus.
En omne sub regnum Remi
   Mortale concessit genus
   Idem loquuntur dissoni
   Ritus, id ipsum sentiunt.
Hoc destinatum, quo magis
   Ius Christiani nominis,
   Quocunque terrarum iacet,
   Uno illigaret uinculo.
Da, Christe, Romanis tuis
   Sit Christiana ut ciuitas,
   Per quam dedisti, ut ceteris
   Mens una sacrorum foret.
Confederantur omnia
    Hinc inde membra in symbolum,
   Mansuescit orbis subditus,
   Mansuescat et summum caput.
Et iam tenemus obsides
   Fidissimos huius spei.
   Hic nempe iam regnant duo
   Apostolorum principes.
Alter uocator gentium,
   Alter cathedram possidens
   Primam, recludit creditas
   Aeternitatis ianuas  .



CAPUT IX. Male reprehenditur Prudentius circa dogma libertatis, et interpretationem Apostoli ad Ephesios cap. uI.

113 136. Libertatem indifferentie, ut uocant, quod defenderit Prudentius, reprehensione dignus non est, nisi omnes ad unum SS. Patres reprehendantur. uersus eius sunt Hamartig. 769.

 En tibi signatum libertatis documentum,
Quo uoluit nos scire Deus, quodcunque sequendum est.
Sub nostra ditione situm, passimque remissum
Alterutram calcare uiam. Duo cedere iussi
De Sodomis: alter se proripit, altera mussat.
Ille gradum celerat fugiens, contra illa renutat.
Liber utrique animus, sed dispar utrique uoluntas
Diuidit huc illuc rapiens sua quemque libido.
Marchio Scipio Maffeius, in Hist. Grat., inter ceteros Patres qui catholicam doctrinam de gratia et libero arbitrio tradiderunt, Prudentium collocat. Daniel Huetius, in Origenianis, lib. II, quest. 7, egregie Origenis sententiam de libertate indifferentie contra Cornelium Iansenium defendit ex S. Augustino, quem unum huius concertationis arbitrum uult esse Iansenius. Gaudeo ab his doctissimis hominibus ea esse dicta que a me pro Prudentio essent dicenda,  ne molesta questione implicer, et cramben, ad nauseam iam recoctam, hoc loco repetam, quanquam in commentariis necesse erit quedam adiungere. Iam Apostoli locum non male dicendus est exponere Prudentius cap. uI Epist. ad Ephes.: Induite uos armaturam Dei, ut possitis stare aduersus insidias diaboli. Quoniam non est nobis colluctatio aduersus carnem, et sanguinem, sed aduersus principes et potestates, aduersus mundi rectores tenebrarum harum, contra spiritalia nequitie in celestibus. Prudentius Hamartig. uers. 509.

114 Errat, ait, qui luctamen cum sanguine nobis,
Et carne, et uenis feruentibus, et uitioso
 Felle putat, calidisque animam peccare medullis.
Non mentem sua membra premunt, nec terrea uirtus
Oppugnat sensus liquidos, belloue lacessit.
Sed cum spiritibus tenebrosis nocte dieque
Congredimur.
   Facile est frenare rebelles
Affectus carnis.
Maior inest uis illa homini, que flatile uirus
Ingerit, et tenuem tenui ferit ere mentem.
Neque Prudentius omnem culpam in demonem reiicit, sed magna ex parte ad cordis animique motus rebelles reuocat uers. 553.

Sed quid ego omne malum mundique, hominumque maligni
Hostis ad inuidiam detorqueo? cum mala nostra
Ex nostris concreta animis, genus, et caput, et uim,
Quid sint, quid ualeant, sumant de corde parenti?
Ille quidem fomes nostrorum, et causa malorum est.
Sed tantum turbare potest, aut fallere, quantum
Nos uolumus . . .
 Gignimus omne malum proprio de corpore nostrum.
Plerique interpretantur, Apostoli uerbis, Aduersus carnem et sanguinem, homines intelligi. S. Hieronymus ad ea uerba Prudentii interpretationem refert, nec uidetur damnare  . Cl. Teolius in comment. ad hunc Prudentii locum notauit, Estium sententie S. Pauli non alium commentarium adhibuisse quam hos pete nostri uersus quos in eo maxime commendat, quod mundus tenebrarum harum dicatur esse mundus hic inferior, turbulentus, atque caliginosus, cui demones prepositi sunt merito transgressionis humane, siue ad tentandos homines, siue ad nocendum eis. 115 Certe Estius hanc interpretationis partem Prudentii auctoritate corroborat, eumque uocat petam theologum. Sed in prima et precipua parte a  Prudentio dissidet, et uerba cum carne et sanguine intelligi uult non de concupiscentiis, sed de hominibus.



CAPUT X. Lectio editionis uulgate Gen. III, 15, Et ipsa conteret caput tuum, insigniter ex Prudentio confirmata.

137. Obiicitur preterea Prudentio, quod Gen. III, 15, ea uerba legerit, que nunc reuera in uulgata edinione leguntur: Inimicitias ponam inter te et mulierem, et semen tuum, et semen illius: ipsa conteret caput tuum, et tu insidiaberis calcaneo eius. Prudentius Cathemerinn 3, uers. 121:

Conscia culpa Deum pauitans
   Sede pia procul exigitur.
   Innuba femina que fuerat,
   Coniugis excipit imperium,
    Federa tristia iussa pati.
   uctor et ipse doli coluber
   Plectitur improbus, ut mulier
   Colla trilinguia calce terat.
    Sic coluber muliebre solum
   Suspicit, atque uirum mulier.
Ecce uenit noua progenies,
   Aethere proditus alter homo,
   Non luteus, uelut ille prior,
   Sed Deus ipse gerens hominem.
   Corporeisque carens uitiis.
Fit caro uiuida, sermo Patris,
   Numine quem rutilante grauis
   Non thalamo, neque iure tori,
   Nec genialibus illecebris
   Intemerata puella parit.
Hoc odium uetus illud erat,
   Hoc erat aspidis, atque hominis
   Digladiabile dissidium,
   Quod modo cernua femineis
   uipera proteritur pedibus.
Edere namque Deum merita
   Omnia uirgo uenena domat:
   Tractibus anguis inexplicitis
   uirus inerme piger reuomit
   Gramine concolor in uiridi.
 Quid illustrius ad uulgate lectionem confirmandam? Quid clarius ad immaculatam Deipare conceptionem stabiliendam? Aiunt heretici Prudentium exemplar aliquod corruptum sacrorum librorum legisse. Sed cur corruptum illud erat exemplar? quia scilicet ea uerba ibi legit, que ipsi nollent scripta. Ita non alia ratione tueri possunt, lectionem uulgate esse corruptam, nisi affirment, iam Iu seculo Prudentium aut uno aut pluribus exemplaribus corruptis usum fuisse. Quid? quod interpretatio a Prudentio adhibita satis persuadet, non solum iam tunc passim ita legi, sed etiam ad B. uirginem, omnia uenena domantem, quod Deum edere merita fuerit, hoc est, sine labe conceptam, locum illum 116 Genesis applicari? Non enim finges, aut, si tibi fingas, mihi probabis,  Prudentium ex uno uel altero corrupto exemplari ea uerba arripuisse, quibus nouam ipse suam interpretationem fundaret. Cur autem tam perspicuam Prudentii auctoritatem ii potissimum non urgent, qui B. Marie intemeratam conceptionem tot uoluminibus editis propugnant? Nam Alua, qui in ea causa effuse uersatus est, in Militia conceptionis uix pauculos Prudentii uersus, apud Eusebium Nieremberg a se lectos, in medium protulit  . Melchior Canus, lib. uII de Loc. theolog., cap. 3, hac uia potuisset argumentum Achillicum Erasmi refellere, quo is omnium sanctorum testimonio non se existimat obruendum, siquando uniuersis repugnauerit: nam sancti omnes qui in eius rei mentionem inciderunt, uno ore, ut iactat Erasmus, asseuerarunt B. uirginem in peccato  originali conceptam. Canus rem hanc, alias grauissimam, nullius in Christiana religione esse momenti respondet. Nulla, inquit, mihi, fateor ingenue, alia uia  patuit ad illud Erasmi argumentum eludendum, quo sanctorum auctoritatem acute ille quidem tentauit eludere. In Prudentio autem uidere licet piam sententiam, non solum qualem theologi explicant, sed etiam qualem pictores uiuis coloribus exprimunt, depicta imagine Deipare, cuius pedibus cernuus anguis proteritur, tractibus inexplicitis uirus inerme reuomens.

138. Idem Canus inter menda que ex incuria uidelicet typographorum, aut eorum qui exscripsere, imperitia in sacris Litteris obrepserunt, enumerat eum locum Genesis, Et ipsa conteret caput tuum pro Et ipsum, nempe semen, aut ipse, quod putat posuisse primum interpretem, qui semen in masculino genere transtulit, rem significatam perpendens, ex Hieronymo in Quest. Hebr. In eadem sunt sententia  cum alii, tum Natalis Alexander in dissert. de uulgata S. Script. uersione. Sed non aduertunt potuisse esse corruptum textum Hebreum, cum reuera Bellarminus, lib. II de uerbo Dei, cap. 12, legerit codicem in quo scriptum erat Hebraice ipsa. Et quod uox Hebrea que per ipsum redditur, significet etiam ipsa, quamuis minus frequenter ita accipiatur, docent auctores lingue Hebraice peritissimi. S. Augustinus ad editionis nostre lectionem accedit lib. XI de Genesi ad lit., cap. 36: Inimicitias ponam inter te et mulierem, et inter semen tuum et semen illius. Ipsa 117 tibi seruabit caput, et tu seruabis eius calcaneum. Et lib. II de Genesi aduersus Manicheos, cap. 6: Ipsa tuum obseruabit caput, et tu calcaneum illius. Pariter S. Ambrosius, de Fuga seculi cap. 7: Ipsa tibi  obseruabit caput; et tu illius calcaneum. Claudius Marius uictorius seculo u in Genesin:

   Pedibus repes, et pectore prono,
Teque tuo mulier perimet cum semine, cuius
Callidus extremis tantum insidiabere plantis,
Ut trepidans etiam capiti uestigia figat.
Eadem etate Alcimus Auitus uiennensis episcopus, uulgate lectionem Prudentiique interpretationem secutus est lib. III Genes.:

Olim erit, ut sexum muliebrem pronus adores,
Cuius tu quanquam pauide insidiabere calci.
Conteret una caput tandem tibi femina uictrix,
Nascendumque etiam tali de stipite germen.
Alios recentiores omitto. Hec enim abunde sufficiunt, ut penitus refellatur Abrahamus Costerus in suo libello: uindex loci S. Scripture Genes. III, 15, a uitiosa interpretatione de B. uirgine Maria, que in Bibliis  Ecclesie Romane iam diu inueterauit, qui exstat uol. II Thesauri libr. philog. et historic. Thome Crenii. Costerus cap. 5 fidenter ait: Lectio hec, IPSA CONTERET,  nondum inuenta fuit Augustini tempore, et cap. 15: Quamuis ergo Patrum quidam to IPSA retineant, predicatum tamen CONTERET CAPUT nec agnoscunt, nec exponunt. Quod ideo dicit, quia nonnulli legerunt: ipsa OBSERuABIT. Neque uerius eodem cap. oppugnat Franciscum Brugensem, qui probat lectionem, IPSA CONTERET, textui Hebraico non repugnare. Negat ibidem commoda expositione, quam Bellarminus, Brugensis, aliique exhibent, lectionem uulgatam accipi posse. uerum Heterodoxus Grotius ingenue fatetur sensum satis commodum ex ea lectione erui. Hoc tamen fatebor, antiquiorem nostro peta neminem a me uisum, qui clare legerit CONTERET, sed non dubito quin alii precesserint: et hymni quidem Prudentiani, in multis ecclesiis celebrati, satis probant  quam communis tunc fuerit sententia de uirgine conterente caput serpentis, hoc est, peccatum originale, ut SS. Patres et interpretes exponunt. Mazochius in addit. ad Iunium, pag. 990 tom. III calend. preclare Ambrosii locum serm. 22 in psal. CXuIII, pro sententia pia explicat.



CAPUT XI. Ritus ecclesiastici, qui nunc uigent, Prudentii euo in Ecclesia usitati. Luminum usus, et copia.

118 139. Solent heretici  ceremonias pene omnes, presertim, quas Romana adhibet Ecclesia, contemnere, et cum ipsis uenerabilis antiquitas obiicitur, aut negant sub ipso nascentis Ecclesie initio eas fuisse adhibitas, aut ex ethnicismo et Iudaismo originem trahere respondent.  In quo parum uident, siue ceci omnino sunt, ducesque cecorum. Quod enim ad priora tria secula appellant, primum plurima perierunt documenta, ex quibus hec ipsa que desiderant, possent illustrari. Quam multa enim sunt que ex uno tantum aliquo libro exstante ad nostram notitiam deuenerunt? que, si is liber periisset, eodem iure nunc negarentur. Deinde in iis que ad cultum publicum presertim circa templa, altaria eorumque ornatum et splendo rem pertinent, norma religionis congruentius ex Iu seculo, in quo pax reddita est Ecclesie, peti debet, quam ex tribus precedentibus, in quibus Christiani non ea omnia certe que uellent, poterant exsequi  . Cum autem cultus erga Deum externis quibusdam ritibus, et ceremoniis debeat exerceri, eorum  uero rituum numerus sit quodammodo circumscriptus, et a natura sit comparatum certa obsequii, et reuerentie signa exhibere, que fere apud omnes gentes  eadem sunt, non est mirandum, multoque minus 119 reprehendendum, si in ecclesia catholica etiam a tempore apostolorum consuetudines alique fuerint inducte, quarum similes ab ethnicis celebrabantur. Gentiles ex Hebreis sumpsisse pene omnem rationem et modum, quo deos suos colerent, demonstratum est in dissertatione tom. uII Antiquit. Grec. Gronou., pag. 1: Danielis Clasenii theologia gentilium, seu demonstratio, qua probatur, gentilium theologiam , deos, sacrificia, et alia ex fonte Scripture  originem traxisse. Demum Hebrei a Deo edocti fuerunt quibus eum ritibus uenerari deberent, adeoque sapienter primi christiani fecerunt, dum ad ueterem populi Isrelitici disciplinam nonnullas suas ceremonias stabilierunt pro ea potestate quam  Christus Ecclesie sue concessit nouas condendi leges, prout res ipsa et tempora opportunius exigere uiderentur.

140. His rationibus uindicatur Prudentius, quem acatholici et semicatholici accusant, quod ritus ueteres ecclesiasticos, quos nunc ipsi reprobant, graphice descripserit. Nam cum uiri huius nobilissimi, inter secularia negotia uersati, pietas, qua ipsemet sepulcris sanctorum aduoluebatur, martyres feruentissimis precibus sibi patronos inuocabat, eorum uenerationem promouebat, hos nouatores a sua sententia deterrere omnino deberet, non alia ratione se expediunt, nisi superstitionis uocabulo temere et importune adhibito. Neque ego negauerim, ignaros homines interdum ad superstitionem declinare. Sed  preterquam quod nostri seculi mores multo magis impietatis uitio quam superstitionis laborant, superstitio que in his ritibus nonnunquam obrepit, non est peccatum legum, sed hominum, qui difficulter in media uirtute consistunt. Memini in Annalibus Lingueti me legere, eum Londini dum uersaretur, ualde miratum fuisse superstitionem gentis, quam cum ipse antea inter catholicos solos regnare credidisset, comperit eque uel magis apud Anglos triumphare. In alio, sed non multum dissimili genere reformatorum inconstantiam notare licet. Nam Rome uidemus sepe, et aliis etiam in urbibus alii uidebunt, eos, quos ipsi episcopos et predicantes seu pastores habent et uocant, non alia re ualde excellere, neque ut excellant laborare, nisi ut bene equitent, perite saltent, et a  uiris secularibus neque habitu, neque moribus discernantur.  Et tamen hec ab ipsis hereticis in primis fuit pretexta causa dissensionis a capite. Aiebant clerum Romanum corruptum esse, reformatione indigere. Ipsi autem, dum cupiunt uitare Charybdim, inciderunt in Scyllam, uel dicam melius, inciderunt in Scyllam, neque Charybdim uitarunt. 120 Facile esset totam hanc controuersiam aduersus recentes quasdam nouitates instruere; nam etiam nunc sunt qui nouitatem in antiquitate rimantur, ut de sui temporis hereticis acute dixit Maldonatus ad cap. I Ioan. uers. I  . uerum res ipsa, me tacente, loquitur. Unum afferam exemplum de usu luminum, ne a Prudentio nostro recedam.

141. Benedictus XIu, lib. I, cap. 3, de Sacrificio misse contra uertum et Ioachimum Hildebrandum  ostendere conatur, primis Ecclesie seculis adhibita a Christianis lumina non solum ad depellendas tenebras, sed etiam ex symbolica causa in ueteri Nouoque Testamento indicata. Hildebrandus fatetur seculo Iu usum luminum Christianos retinuisse, sub finem demum seculi Iu monumenta exstare, quod lumina accendi consueuerint, etiam cum iam illuxisset dies. In lege ueteri mystica magis de causa quam ad fugandas tenebras lumina accendi consueuisse, ex candelabro templi recte colligas. Reuera accensio luminum honoris loco apud ueteres habita est. Machab. II. Iu, 22, Antiochus in Hierusalem magnifice a Iasone et ciuitate susceptus, cum FACULARUM LUMINIBUS, et laudibus ingressus est. Cicero lib. III de Officiis: Marius a subselliis in rostra recta: idque quod  communiter compositum fuerat, solus edixit. Et ea res, si queris, ei magno honore fuit. Omnibus uicis statue facte: ad eas thus et cerei. Eccur igitur hic honor Deo habendus non erit? At primis Ecclesie seculis consuetudo non erat accendendi lumina interdiu. Concedam non constare de ea consuetudine: at reipsa non fuisse, siquando ad Ecclesiam Christiani interdiu conuenerint, nunquam euinces. Imo uero ex iis que habet Prudentius hymno 5, ut nichil nunc dicam de candelabris aureis persecutionum tempore, de quibus rursus num. 152, arguo, lumina etiam cum noctu accendebantur, non tantum ad tenebras depellendas, sed precipue ad honorem Deo prestandum, siue multitudinem consideres, siue ritus, fuisse adhibita  .



CAPUT XII. Celeberrimum apud ueteres Christianos peruigilium Pasche Prudentii uersus de nouo lumine sabbati paschalis, uerus titulus hymni quinti Cathemerinn.


121 142. Quoniam Prudentius in laudato hymno u Cathemerinn peruigilium ad resurrectionem dominicam describit, inde uerum eius titulum eruam ac uindicabo. Codices Heinsii habent, Ad incensum lucerne, quod ipsi arridet, quia ritus cerei paschalis Prudentii euo ignotus erat. In cod. Ratisb. idem est titulus. Hanc inscriptionem plerique recentiores sequuntur in editis, nisi quod aliqui, Ad incensionem uel accensionem lucerne scribunt. Rodolphus Hospinianus, de Origine festor. Christ., agens de sabbato sancto allegat Naogeorgeum lib. Iu regni papistici,  describentem ritum benedicendi cereum paschalem, quem superstitiosum dicit. Idem Hospinianus hunc ritum Zosimo Pontifici circa annum 420 ex libro Pontificali, Alcuino, Amalario, Rabano, Walafrido, Micrologo, Ruperto Tuitiensi, aliisque ascribit: ex aliis  Theodato  circa annum 615, seu Honorio I circa annum 622 adiudicat. Notat, circa annum 627 in Gallicia morem non fuisse lucernam et cereum consecrandi: quippe cum cap. 8 concilii Toletani Iu statuatur, propter unitatem pacis in illis etiam Ecclesiis ritum illum benedicendi esse instituendum. Ex quibus colligit, hymnum u Cath., non esse inscribendum ad accensionem cerei paschalis. 122 Utitur his rationibus,  quod Zosimus 40 annis post Prudentium tenuit pontificatum: in quo egregie fallitur. Nam Zosimus anno 417 pontifex est electus, Prudentius uero anno 405 scribebat, neque constat quo anno inde e uita excesserit. Preterea ait Hospinianus, omnes hymnos libri Cathemerinn scriptos esse non pro certo aliquo die anni, sed esse generales, et conuenire titulo libri Cathemerinn, seu Diurnorum. Sed non minus hoc loco hallucinatus est: nam hymnus Ieiunantium, Post ieiunium, Omni hora, In exsequiis defunctorum, uIII Kal. Ian., in Epiphania Domini, non magis titulo Cathemerinn conueniunt, quam hymnus qui solum sabbato sancto caneretur.

143. ualidior uideri potest alia ratio, ex ordine petita quo hic hymnus u ponitur inter hymnum Post  cibum et hymnum Ante somnum, ac proinde ad horam lucernarii est referendus. Riscus, tom. XXXI Hisp. Sacr., hanc sententiam tanquam exploratam habet, asserens hunc hymnum esse quotidianum uespertinum ex ordine hymnorum usque ad septimum per ordinem distributorum; nichil referre quod Prudentius quedam de nocte paschali afferat, quia in hymnis solet res eas memorare que horis quibus hymni decantantur acciderunt, et ex sacris Litteris constant. Et, ut uineta egomet cedam mea, ego affirmaueram  Hymnod. Hispan. in notis ad hymnum S. Laurentii, male a quibusdam hunc hymnum inscribi, Ad incensum cerei paschalis, sermonemque in eo esse non de cereo paschali, sed de cereo qui quotidie accendebatur, quemadmodum Greci habebant hymnum qui singulis noctibus dicebatur, cum primum lumen inferebatur, de quo agit S. Basilius lib. de Spiritu sancto. Confirmari posset hec opinio, quod in hoc quoque hymno Prudentii doxologia SS. Trinitatis exprimitur, Per Christum genitum, quam in Grecorum hymno uespertino laudat Basilius. Ceterum etsi neque nunc quidem probem titulum, Ad incensum Cerei paschalis, tamen de re ipsa longe diuerso modo sentio. Scio quedam ex hoc hymno optime quadrare in officium ecclesiasticum quod olim  dicebatur lucernarium, et a S. Ambrosio lib. III de uirg., cap. 4, Hora incensi, a Cassiano lib. III, cap. 3, hora lucernalis. In concil. Tolet. I, cap. 9, Lucernarium uero nisi in ecclesia non legatur. uide notam Garsie Loayse, qui probare uult lucernarium ad nostras uesperas pertinere. Hymnus quidem X Ennodii, qui uespertinus dicitur, ad lucernarium est compositus sine ulla controuersia.

144. Quamuis autem hymnus Prudentii eo ordine collocetur quo hymnus uespertinus quotidianus deberet reponi, non propterea 123 inferas quotidianum esse. Nam cum in eo hymno multa sint que apte cadunt in hymnum uespertinum, et preterea in principio noctis sabbati paschalis caneretur, non absurde is locus illi datus est, siue ab  auctore, siue, ut ego magis credo, ab iis qui postea opera compegerunt, et hunc hymnum separatum inter alios cathemerinos collocarunt. In editione Aldi bis editus est, primum statim post Psychomachiam et ante librum Cathemerinn, tum inter hymnum Iu et uI Cathemerinn; ex quo patet eos uersus ab Aldo fuisse seorsum repertos, quamuis in libro quoque Cathemerinn fuerint inserti. Iam notaui num. 103, editum fuisse hunc hymnum, ita inscriptum, De phase populi Isrelitici. In Hymnariis u. Cardinalis Thomasii modo inscribitur, Ad incensum lucerne, modo ad benedictionem cerei paschalis, prout ad hunc uel alium usum ab Ecclesiis adhibebatur. In Ordine Romano ueteri legitur: Ordo de sabbato sancto in die. Aliqui tamen hic cantant hymnum  Prudentii: Inuentor rutili, dux bone, luminis. In officio Isidoriano idem hymnus cantatur aliqua ex parte in primo dominico post octauam Epiphanie ad uesperas. Blanchinius in Annot. ad codic. ueron. retinet titulum. Ad incensum lucerne, sed multis probat, a Prudentio hymnum fuisse compositum pro benedictione cerei paschalis. Cui etsi aliquatenus assentior, non possum tamen quin animaduertam, rem non esse existimandam ex ideis et consuetudinibus postea inductis, sed ad sua principia reuocandam.  Plerique enim res ueteres ex nouis iudicant, et tales fuisse illas sibi fingunt quales he interdum sub iisdem nominibus, sed diuersa ratione peraguntur  . Hymnus Prudentii, quacumque demum ex causa fuerit ab eo confectus, potuit adhiberi uel ad benedictionem lucerne et cerei, quam Mozarabes in usum induxerant, uel ad benedictionem cerei, que iam tempore S. Ennodii in consuetudinem uenerat, cuius due exstant benedictiones eisdem sententiis concepte, uel denique ad horam lucernarii. Hinc diuersi tituli orti sunt, quorum nullum probo  . Quem ergo titulum dabo? Non omnino displicet titulus, 124 Ad incensum, quin aliud addatur, aut Ad incensum luminis. Sed magis arridet inscriptio Aldi, non inter hymnos cathemerinos, ubi dicitur, Ode ad  accensionem lucerne, sed quam ponit ex aliquo codice separato: uersus Aurelii Prudentii de nouo lumine sabbati paschalis. uides inscriptionem non monachicam, neque ex aliquo breuiario petitam, aut a recentioribus excogitatam: quam retinuit Sixtus Senensis lib. uI Biblioth. sanct., cap. 47, de quo lege infra n. 183.

145. uide nunc quam apte rei conueniat inscriptio. De nouo lumine, inquit; id enim est, quod ait Prudentius:

Incussu silicis lumina nos tamen
Monstras saxigeno semine querere.
Qui ritus etiam nunc seruatur in benedictione cerei paschalis. Non addit autem, cerei, uel lucerne, quia in festo quod Prudentius celebrat, non solus cereus,  neque sola lucerna, sed preter cereum et lucernam tede etiam accendebantur  . Apposite uero in titulo adiungitur, sabbati paschalis. Nec leuis est error negare compositum fuisse hymnum ad peruigilium Pasche celebrandum: in quem non tantum ipse olim incidi, sed alii doctiores sunt delapsi. Ita enim uers. 125 et seqq.

Sunt et spiritibus sepe nocentibus
Penarum celebres sub styge ferie
Illa nocte, sacer qua rediit Deus
Stagnis ad Superos ex acheronticis.
Non sicut tenebras de face fulgida
Surgens oceano lucifer imbuit,
Sed terris Domini de cruce tristibus
Maior sole nouum restituens diem.
Marcent suppliciis tartara mitibus,
125 Exsultatque sui carceris otio
Umbrarum populus liber ab ignibus,
Nec feruent solito flumina sulphure.
 Nos festis trahimus per pia gaudia
 Noctem conciliis, uotaque prospera
Certatim uigili congerimus prece,
Extructoque agimus libra sacrario.
Peruigilium sabbati paschalis clare describitur, cuius nox a Christianis festis conciliis per pia gaudia, uotaque prospera trahebatur. Itaque pro Illa nocte, sacer qua rediit Deus, libenter legerem Ipsa nocte, si per membranas liceret. Sensus tamen semper est hic, quem explico, sermonem esse non de hora lucernarii singulis quibusque noctibus, sed de peruigilio sabbati paschalis.

146. Ac ne dubites, scias uelim in his uigiliis paschalibus morem fuisse Christianis sacra se eucaristia reficiendi, ut liquet ex uerbis S. Gregorii Nazianzeni afferendis num. 149. Hec precepti communionis paschalis est origo. Quo pertinet causa martyrii  S. Hermenegildi a S. Gregorio Magno narrata lib. III Dialogorum, cap. 31: Superueniente autem paschalis festiuitatis die, intempeste noctis silentio ad eum perfidus pater Arianum episcopum misit, ut ex eius manu sacrilege consecrationis communionem perciperet. Huius quoque ritus meminit Prudentius, qui postquam descripsit iter populi Isrelitici ait:

Hec olim patribus premia contulit
Insignis pietas numinis unici,
Cuius subsidio nos quoque uescimur,
Pascentes dapibus pectora mysticis . . .
Nos festis trahimus per pia gaudia
Noctem conciliis . . .
Extructoque agimus liba sacrario.
Igitur uel ex solo Prudentii hymno hoc festum in Ecclesia ueteri agnoscendum esset, ex quo adhuc  uestigia permanent in benedictione cerei paschalis. Etenim quemdam ritum benedicendi et consecrandi lumen Prudentii euo fuisse usitatum, hi eius uersus demonstrant:

Lumen, quod famulans offero, suscipe,
Tinctum pacifici chrismatis unguine.
Quo magis confirmatur non esse hunc hymnum uespertinum singulis noctibus concinendum, aut in hunc usum confectum.

147. Sed multis preterea ostendi potest, solemnem hunc fuisse in Ecclesia antiqua morem celebrandi peruigilium Pasche, in quem propterea optime cadit hymnus Prudentianus. Tertullianus lib. II ad Uxorem, cap. 4, de gentili qui uxorem Christianam duxisset loquens: Quis, inquit, solemnibus  Pasche abnoctantem  securus sustinebit?  Eusebius lib. uI Hist., cap. 34, cum notis ualesii 126 meminit precationum que in postrema Pasche uigilia fiebant sub Philippo imperatore. Lactantius lib. uII, cap. 19: Et hec est nox, que a nobis propter aduentum Regis ac Dei nostri peruigilio celebratur. Cuius noctis duplex ratio est, quod in ea et uitam tum recepit, cum passus est, et postea orbis terre regnum recepturus est  .

148. Ex traditione apostolica consuetudinem huius peruigilii frequentandi permanasse tradit S. Hieronymus lib. Iu in Matth. cap. XXu, ad uerba, Media autem nocte clamor factus est, etc. Subito enim quasi intempesta nocte, et securis omnibus, quando grauissimus sopor est, per angelorum clamorem et tubas precedentium fortitudinum Christi resonabit aduentus.  Dicamus aliquid, quod forsitan lectori utile sit. Traditio Iudeorum est Christum media nocte uenturum in similitudinem Aegyptii temporis, quando Pascha celebratum est, et exterminator uenit, et Dominus super tabernacula transiit, et sanguine agni postes nostrarum frontium consecrati sunt. Unde reor, et traditionem apostolicam permansisse,  ut in die uigiliarum Pasche ante noctis dimidium populos dimittere non liceat, exspectantes aduentum Christi. Et postquam illud tempus transierit, securitate presumpta, festum cunctos agere diem. Unde et Psalmista dicebat: Media nocte surgebam ad confitendum tibi super iudicia iustificationis tue. Atque hec est causa cur Prudentius liberationem et egressum populi Isrel ex Aegypto pluribus strophis  canat:

Moses nempe Deum spinifera in rubo
uidit conspicuo lumine flammeum.
Comparant etiam SS. Patres populo Isrelitico ex Aegypti tyrannide liberato iustos, a resurgente Domino in celum euocatos, ut S. Gregorius Nazianzenus orat. in Pascha, et in tarditatem: Hodie Aegyptum omnino fugimus, et amarulentum illum Pharaonem  .

 149. Preclare uero de accensione luminum in peruigilio Pasche S. Gregorius Nazianzenus oratione II in Pascha: Hec nobis 127 festiuitatum festiuitas, et celebritatum celebritas . . . . Preclara quidem nobis fuit hesterna FACIUM AC LUMINUM gestatio . At hodierna preclarior et excellentior. Nam HESTERNUM LUMEN magni illius luminis exsurgentis prenuntium erat, ac ueluti profesta quedam animorum uoluptas. Et oratione in laudem patris sui mortui, que est XIX, pag. 304: Morbo igitur laborabat, ac morbi tempus erat sanctum, et celebre Pascha, dies dierum rex, ac SPLENDIDA ILLA NOX peccati tenebras  soluens, in qua nos cum MAGNA LUMINIS COPIA SALUTIS NOSTRAE FESTUM CELEBRAMUS . . . Mysterii tempus aderat  . Eusebius lib. Iu de uita Constantini, cap. 22: Ipse uero  ut pote sacrorum mysteriorum particeps . . . in ipsis salutifere festiuitatis diebus, discipline atque exercitationum uigorem intendens, cunctis animi et corporis uiribus collectis, pontificis atque hierophante munere fungebatur. Et ipse quidem ceteris omnibus preibat ad festi celebrationem. Sacram autem uigiliam IN DIURNUM SPLENDOREM conuerterat, accensis tota urbe cereorum quibusdam columnis per eos quibus id operis erat iniunctum. Lampades quoque accense cuncta passim loca illustrabant: adeo ut hec mystica uigilia quouis uel splendidissimo die illustrior redderetur. ualesius notat Christianos  intra ecclesiam dumtaxat cereorum maximam copiam accendere consueuisse, Constantinum in honorem tante festiuitatis cereos extra ecclesiam accendi iussisse; columnas illas cereas designare cereum Paschalem, de quo Barnabas Brissonius singularem librum scripsit. S. Zeno ueronensis in Sermone I ad neophytos eiusdem peruigilii lumina indicat: Post deuotissima completa expiationis sacre casta ieiunia, post CLARISSIMAE NOCTIS suo sole dulces uigilias  .

 128 150. Hec ita clara sunt, ut qui ulterius dubitet an a Prudentio hymnus de nouo lumine sabbati paschalis ad noctem uigiliarum Pasche celebrandam compositus fuerit, in media luce ac die cecutire uideatur. Quamuis autem inde origo benedictionis cerei paschalis petenda sit, tamen he uoces, cereus paschalis, et quidam ritus in benedictione adhibiti recentiores fortasse sunt, ex quo factum est ut benedictio huiusmodi huic uel alii pontifici Romano tribuatur, quod formulam aliquam prescripserit, aut ueterem hanc institutionem ad uniuersam Ecclesiam extendi uoluerit. Existimo etiam S. Hieronymi et Prudentii temporibus posteriorem esse Sermonem de Cereo paschali inscriptum inter opera S. Hieronymi, ubi notat Auctor: Lege Pentateuchum, instrumentum  percurre uetus: nusquam in Dei sacrificiis mella, nusquam cere usum, sed lucernarum lumina, et oleo fotos uidebis igniculos . . . Nouos percurre libros . . . nunquid alicubi cereus? Carmen de Cereo paschali habet Drepanius Florus, non Christianorum petarum uetustissimus, ut appellat Baronius ad diem 8 Maii Martyr. Roman., sed seculo tandem IX florens. Peruigilium etiam Pasche celebrat:

Hunc ut per totam possimus ducere noctem,
Inferimus claros sacris altaribus ignes.
Animaduerto preterea aliquod uideri superesse uestigium de nouo lumine, quod incussu silicis accendebatur, in Orientis regionibus apud Liberium a Iesu tom. III. Controu. ex posthumis, col. 712 et seq. De igne, quem schismatici miraculosum uocant, et fingunt,  ubi refert olim reuera miraculum contigisse ut die sabbati sancti ignis e celo descenderit in ecclesia Hierosolymitana. Idem col. 600 et seq. Armenorum fabulam et ritum, qui summo mane diei Resurrectionis cereos accendunt ex quodam lumine diuinitus, ut uenditant, accepto, exponit et exagitat.  Que omnia libenter ego congessi, non solum ut hymnum Prudentii eiusque titulum illustrarem, sed etiam in gratiam optimi et religiosissimi principis Ferdinandi Borbonii Ducis Parmensis, quem peruigilium Pasche ex ueteri more, Constantini Magni exemplo, quamuis dispari modo, Pio uI pontifice maximo ultro annuente, celebrare ex idoneis auctoribus accepi.

129 151. Quibus expositis, euidenter demonstrata est antiquissimorum et felicissimorum temporum pietas in luminum usu, copia, et ceremoniis  . Sed ad redarguendum etatis nostre impietatem abundare adhuc uolo allatis in medium nonnullis S. Paulini Nolani uersibus. Natali 9 de Aduentu Nicete episcopi e Dacia, qui ad natalem 5 Felicis occurrerat:

 Ecce uides, quantus splendor, uelut ede renata
Rideat; insculptum camera crispante lacunar
In medio mentitur ebur; tectoque superne
Pendentes lychni spiris retinentur ahenis.
Plura alia aliis in locis Paulinus  ; quem Prudentio in his controuersiis sepius addere iuuat, quod neque illi obiici possunt preiudicate opiniones a puero inter ecclesiasticos uiros hauste.



CAPUT XIII. Respondetur ex Prudentio interrogantibus cum Persio sat. 2, uers. 69: Dicite, pontifices, in sancto quid facit aurum?

130 152. In fine hymni de Nouo Lumine sabbati paschalis egregiam rationem reddit Prudentius, cur lumina in Dei honorem accendi debeant: O res digna, Pater, quam tibi roscide Noctis principio grex  tuus offerat, Lucem, qua tribuis nil pretiosius, Lucem qua reliqua premia cernimus. Que ratio ad ornatum diuitiasque templorum optime transfertur: et politicis qui Persii uersum inculcant: Dicite, pontifices, in sancto quid facit aurum, recte respondebitur: O res digna, Pater, quam tibi grex tuus offerat. Scio quid  ad hec reponant, satius fore, si he diuitie pauperibus distribuantur. uiderint ipsi an hec iactent, quia de egenis pertinet ad eos, an alia qualibet de causa. Ego quidem uideo reprobatam fuisse a Saluatore uocem Iude Iscariote, Ioan. XII, 5: Quare hoc unguentum non ueniit trecentis denariis, et datum est egenis? Cum S. Laurentius martyrium subiit, in ecclesia fuisse pretiosam supellectilem, ex his prefecti ad S. Laurentium uerbis uiri graues doctique colligunt Peristeph. hymn. 2, uers. 57: Soletis, inquit, conqueri, Seuire nos iusto amplius, Cum Christiana corpora Plus quam cruente scindimus. Abest atrocioribus Censura feruens motibus, Blande et quiete efflagito Quod sponte obire debeas. Hunc esse uestris orgiis Moremque, et artem proditum est, Hanc disciplinam federis, Libent ut auro antistites. Argenteis scyphis  ferunt Fumare sacrum sanguinem, Auroque nocturnis sacris Astare fixos cereos, etc. Nihilominus plurimi tunc erant in Ecclesia pauperes, uers. 157: Tales plateis omnibus Exquirit, assuetos ali Ecclesie matris penu, Quos ipse promus nouerat, aut ut plerique non male scribunt, Quos ipse primus nouerat. Ut intelligas recte hec duo coherere, quod et in ecclesia diuitie affluant, et pauperibus exinde subueniatur. Imo uix aliquem uideas qui ecclesiarum splendori consulat, qui non idem uel maxime erga pauperes misericordia commoueatur.

153. Exemplo utar Paulini, de quo paulo ante. Quam larga manu eleemosynas in pauperes erogauerit, legi potest in eius uita a Francisco Sacchino S. I. eleganter scripta, et suppresso nomine edita in  editione operum S. Paulini Antuerpiensi 1622  . 131 Quantum uero Paulinus in amplificanda ornandaque basilica S. Felicis elaborauerit, narrat ipse epist. 12, et passim in carminibus exponit  . Quin  etiam tumulum iam olim argento tectum memorat Natali 13, uers. 524 et seq.: Ille etiam proprii nobis secreta sepulcri Sancta reuelauit . . . pagina quedam Marmoris affixo argenti uestita metallo. Ipsas arcas sepulcrorum ex argento fieri solitas, earumque exempla tradunt antiquitatis cultores.

154. Neque in Prudentio desunt certa argumenta diuitiarum et splendoris templorum. In Eulalia uers. 191: Hic ubi marmore perspicuo Atria luminat alma nitor Et peregrinus, et indigena, Relliquias, cineresque sacros Seruat humus ueneranda sinu. Tecta corusca super rutilant De laquearibus aureolis, Saxaque cesa solum uariant, Floribus ut rosulenta putes Prata rubescere multimodis  .

132 155. Plurima in eamdem rem afferri possunt  ex equalibus aut precedentibus scriptoribus. Eusebius, uit. Constantini lib. Iu, cap. 58, templum SS. Apostolorum Constantinopolitanum describens ait: Cumque templum omne in immensam altitudinem extulisset, uario lapidum genere splendidum reddidit, a solo ad cameram usque marmoreis crustis illud operiens. Porro cameram lacunaribus minutissimi operis obducens, totam auro imbracteauit. Et supra quidem es tegularum loco . . . . quod itidem auro plurimo superfusum resplendebat. Plura alia adiungit Theodoretus lib. I, cap. 31 Hist. de Ecclesie Dedicatione Hierosolymis sub Constantino: Porro sacrosanctum altare auleis plane regalibus, et monumentis, lapidibus pretiosis, auroque collustratis adornabatur. S. Augustinus, lib. III contra Cresconium, cap. 29, ex gestis proconsularibus anno 320 a Siluano aliisque persecutionis  tempore traditos refert calices duos aureos, itemque calices sex argenteos . . . . Posteaquam apertum est in bibliothecam, inuenta sunt ibi armaria inania. Ibi protulit Siluanus capitulatam argenteam et lucernam  argenteam. Ex libro Pontificali S. Siluester donauit Ecclesie tituli Equitii patenam argenteam pensantem libras uiginti, ex dono Augusti Constantini. Donauit autem et scyphos argenteos 2, qui pensauerunt singuli libras denas. Calicem aureum pensantem libras duas . . . Amas argenteas duas, pensantes singulas libras denas. Patenam argenteam chrismalem, auro clausam, pensantem libras quinque. Inter canones apostolorum, interprete Gentiano Herueto, can. 72: uas aureum, uel argenteum, uel uelum sanctificatum nemo amplius in suum usum conuertat. Optatus Afer, lib. I aduersus Parmenianum de tempore persecutionis: Erant ecclesie ex auro et argento quamplurima ornamenta, que nec defodere terre, nec secum portare poterat   .



CAPUT XIu. Quem morem in corporibus defunctorum sepeliendis Prudentii etate adhibuerint Christiani. Ostenditur diuersa ratio, cur SS. Patres quosdam ritus in ethnicis reprehenderint, in Christianis approbauerint.


133 156. Ex cura sepulcris apud omnes gentes impendi solita anime immortalitatem colligunt Cicero aliique passim gentiles. Prudentius etiam resurrectionem mortuorum inde arguit hymno circa exsequias uers. 37 et seqq.  . Non tamen eadem  et constans 134 fuit apud ueteres Christianos ratio sepeliendi mortuos. In Octauio Minucii Felicis Christianis gentiles hec inter alia opponebant: Non corpus odoribus honestatis, reseruatis unguenta funeribus, coronas etiam sepulcris denegatis. Tertullianus, Apolog. cap. 42: Thura plane non emimus. Si Arabie queruntur, sciant Sabei pluris et carius suas merces Christianis sepeliendis profligari, quam diis fumigandis. De coronis respondet gentilibus Minucius: Nec mortuos coronamus. Ego uos in hoc magis miror, quemadmodum tribuatis aut sentienti facem, aut non sentienti coronam  .

157. Ornarunt postea Christiani floribus defunctorum sepulcra quos peculiari honore uellent prosequi, ut ex uersibus Prudentii apparet. Nos tecta fouebimus  ossa uiolis et fronde frequenti, etc. Et in fine hymni S. Eulalie: Capite purpureas uiolas, Sanguineosque crocos metite. Non caret his genialis hiems, Laxat et arua tepens glacies, Floribus ut cumulet calathos. Ista comantibus e foliis Munera uirgo puerque date, . . . Sic uenerarier ossa libet, Ossibus altar et impositum. Apud Romanos scriptores passim occurrit mentio florum quibus sepulcra decorarentur, sed ita ut intelligas non fuisse morem necessario adhibitum  . Christiani igitur simili honore mortuos  prosequebantur, erga quos bene affecti essent. S. Hieronymus ad Heliodorum epist. 3, cap. 1: Quotiescunque nitor in uerba prorumpere, et super tumulum eius flores spargere, toties lacrymis implentur oculi. Et clarius in Consolat. ad Pammachium de obitu uxoris Pauline epist. 26, tom. I, cap. 2: Ceteri mariti super tumulos coniugum spargunt uiolas, rosas, lilia floresque purpureos, et dolorem pectoris his officiis consolantur. Pammachius noster sanctam fauillam, ossaque ueneranda, eleemosyne balsamis rigat: his pigmentis atque odoribus fouet 135 cineres quiescentes. Quod pariter S. Paulinus refert epist. 38 ad Pammachium: Quam  non uacuam fletibus  neque uano  pomparum inanium honore comitatus  es, sed remediis salutaribus, et uiuis opibus, hoc est eleemosynis prosecutus, debito ordine charo funeri iusta persoluens, piis lacrymis et largo caritatis rore perfusus, religiosius exsequias honorasti.

158. Sed animaduertere oportet hos ipsos sanctos, qui alia opera pia preferunt, non respuere uenerationem sepulcris martyrum florum et frondium usu prestitam. S. Hieronymus in epitaphio Nepotiani: Martyrum conciliabula diuersis floribus, et arborum comis, uitiumque pampinis obumbrauit. S. Paulinus Natali 3:

Ferte Deo, pueri, laudem, pia soluite uota.
Et pariter castis date carmina festa choreis.
Spargite flore solum, pretexite limina sertis,
Purpureum uer spiret hiems, sit floreus annus
Ante diem, sancto cedat natura diei,
 Martyris ad tumulum debes et terra coronas.
Rome adhuc non solum florum, sed frondium etiam usus in festis sanctorum celebrandis perseuerat. Aduene nonnulli nescio quid rusticitatis in hac consuetudine notant. Ego uero quidquid Rome publica auctoritate, et ad ueterum temporum regulam fiat, maxime urbanum esse iudico. De eodem ritu apud Romanos aliasque gentes plura exstant testimonia. Unum uirgilium proferam, lib. II Aeneid., uers. 248:

Nos delubra Deum, miseri quibus ultimus esset
Ille dies, festa uelamus fronde per urbem.
S. Paulinus in nuptiis quoque id usitatum ostendit Epithal. in Iulianum:

Nemo solum foliis, limina fronde tegat  .

 159. Mos etiam fuit ueterum corpora defunctorum uino uel aqua lauare, non minus quam ungere, et sepulcris uina et unguenta infundere. uirgilius, lib. uI Aeneid.:

Corpusque 136 lauant frigentis, et ungunt.
Idem agens de honoribus ab Aenea tumulo Anchise prestitis lib. u:

Hic duo rite mero libans carchesia baccho
Fundit humi: duo lacte nouo de sanguine sacro,
Purpureosque iacit flores.
Ausonius in Epitaphiis, carm. 36, in tumulo hominis felicis ita ait:

Sparge mero cineres, et odoro perlue nardo,
   Hospes, et adde rosis balsama puniceis.
Huc respicere nonnullis uisus est Martialis, epigram. 126, lib. XIII:

 Unguentum heredi nunquam, nec uina relinquas,
   Ille habeat nummos, hec tibi tota dato.
Actor. apost. IX, 37: Quam  cum lauissent, posuerunt eam in cenaculo. Hanc igitur consuetudinem tangit Prudentius in fine hymni Exsequiarum, Liquido spargemus odore, ubi tamen unguenta potius intelligo. Sic lib. I, oda 5 Horatii: Perfusus liquidis odoribus, id est, delibutus unguentis. Sed clare in hymno S. Fructuosi et soc., uers. 13:

Tum de corporibus sacris fauille,
Et perfusa mero leguntur ossa  .
Martinus Roa, lib. de Die natali sacro et profano, cap. 19, putat. uerba Prudentii, Et perfusa mero leguntur ossa, non esse intelligenda iuxta ritum gentilium, de quo uirgilius Aeneid. lib. uI:

 Relliquias uino, et bibulas lauere fauillas,
sed esse explicanda hoc modo: lauta ad ignis cinorisque reliquias expurgandas.

160. Ceterum etsi gentilitius fuerit hic ritus, nichil est tamen cur negemus eum a Christianis diuersa ratione usurpatum. Constat, a gentilibus et Hebreis usum aromatum in sepeliendis mortuis adhibitum. De aromatibus, quibus unctum est Iesu corpus lege cap. XIX Ioan., u, 30. 137 Primi Christiani eumdem morem retinuerunt, neque dubium est quin balsama in sepulcris martyrum diffuderint. Prudentius in Hippolyto u. 193:

Oscula perspicuo figunt impressa metallo,
   Balsama diffundunt, fletibus ora rigant  .
 Quid ergo est quamobrem S. Paulinus, qui hunc honorem sepulcris sanctorum exhibitum sepius laudat, uel eumdem uel similem ritum natali IX uideatur damnare? Ita enim habet:

uerum utinam sanis agerent hec gaudia uotis,
Nec sua liminibus miscerent pocula sanctis.
Quamlibet hic ieiuna cohors potiore resultat
Obsequio, castis sanctos quoque uocibus hymnos
Personat, et Domino cantatam sobria laudem
Immolat. Ignoscenda tamen puto talia, paruis
Gaudia que ducunt epulis: quia mentibus error
Irrepit rudibus; nec tante conscia culpe
Simplicitas pietate cadit, male credula sanctos
Perfusis halante mero gaudere sepulcris.

161. His paucisque aliis similibus uerbis, quibus SS. Patres aut superstitionem gentilium aut corruptelam Christianorum in religiosis ritibus, aut prauos  hominum mores, aliquando permissos, nunquam approbatos, reprehendunt, heretici abutuntur, ut uniuersam huiusmodi consuetudinum rationem in inuidiam uocent, et idololatrie nomine condemnent  . uerum diligenti distinctione opus est: in gentilibus 138 nonnulli ritus a SS. Patribus notabantur, quia et peruerso modo fiebant, et ad uerum Deum non referebantur. Simili ratione Christiani obiurgabantur, quia gentilium morem secuti, opera alioquin pia aut obinanem credulitatem, aut ob animi peruersitatem corrumpebant. Egregie S. Hieronymus uigilantium refellit, qui catholicis obiiciebat: Magnum honorem prebent huiusmodi homines beatissimis martyribus, quos putant de uilissimis cereolis illustrandos, quos Agnus, qui est in medio throni, cum  omni fulgore maiestatis sue illustrat. Hieronymus contra: Quicumque accendunt cereos secundum fidem suam, habent mercedem . . . Et quia quondam colebamus idola, num colere Deum non debemus, ne simili eum uideamur cum idolis honore uenerari? illud fiebat idolis, et idcirco detestandum est; hoc fit martyribus, et idcirco recipiendum est. uide epist. ad Ripar. et aduersus uigilant. S. Augustinus lib. XXI contra Faustum, cap. 10: Sicut autem non ideo contemnenda uel detestanda uirginitas est sanctimonialium quia et uestales uirgines fuerunt, sic non ideo reprehendenda sacrificia Patrum quia sunt et sacrificia gentium; quia sicut inter illas uirginitates multum distat, quamuis nichil aliud distet nisi que cui uoueatur atque reddatur, sic inter sacrificia paganorum et Hebreorum multum distat eo  ipso quod hoc solum distat, que cui sint immolata et oblata: illa scilicet superbe impietati demoniorum, ista uero uni Deo.

162. Itaque cum in SS. Patribus quedam occurrunt uerba quibus uniuerse ritus aliquis reprobari  uidetur, inspiciendum est aduersus quos ea sint directa. Sic Lactantius , qui celebritatem sabbati paschalis laudauit, ut dixi num. 147, non ignorans certe quo more perageretur, nichilominus lib. uI, cap. 1, in fine, et cap. 2, hunc morem aliosque in ethnicis ferre non potest: Eadem miseros cecitas premit: sicut enim qui sit uerus Deus, ita qui sit uerus cultus ignorant. Mactant igitur opimas et pingues hostias Deo, quasi esurienti; profundunt uina tanquam sitienti; accendunt lumina uelut in tenebris agenti . . . . Num igitur mentis sue compos putandus est qui auctori et datori luminis candelarum ac cereorum lumen offert pro munere? . . . Itaque diis non celestem sensum, sed humanum potius attribuunt; ideoque  illis necessaria et grata credunt esse que nobis, quibus aut 139 esurientibus opus est cibo, aut sitientibus potu, aut ueste algentibus, aut, cum sol decesserit, lumine, ut uidere possimus . . . Hic uerus est cultus, in quo mens colentis seipsam Deo immaculatam uictimam sistit. Lactantius ergo obiurgat gentiles, quod Deo res creatas offerrent, tanquam his indigenti, et ignorarent Dei cultum in animi uirtutibus potissimum consistere. Nihil hec ad catholicorum, uel etiam omnium Christianorum et Hebreorum cultum, a Deo prescriptum euertendum. S. Augustinus de Moribus cathol. Eccles. lib. I, cap. 34: Nolite consectari turbas imperitorum, qui uel in ipsa uera religione superstitiosi sunt, uel ita libidinibus dediti, ut obliti sint quid promiserint Deo. Noui multos esse sepulcrorum et picturarum  adoratores: noui multos esse qui luxuriosissime super mortuos bibant, et epulas cadaueribus exhibentes, super mortuos seipsos sepeliant, et uoracitates ebrietatesque suas deputent religioni. Hic corruptele castigantur. Pia religionis officia commendat idem Augustinus lib. I de Ciuit. Dei, cap. 12, et lib. de Cura gerenda pro mortuis ad Paulinum cap. 3: Ipse quoque Dominus die tertio resurrecturus, religiose mulieris bonum opus predicandumque commendat, quod unguentum pretiosum super membra eius effuderit, atque hoc ad sepeliendum eum fecerit: et laudabiliter commemorantur in Euangelio qui corpus eius de cruce acceptum diligenter atque honorifice tegendum sepeliendumque curarunt. Et ipse miracula que fiebant ad memorias martyrum, tum Mediolani, tum Nole, laudat epist.  78: uerumtamen ad ista, que hominibus uisilibus nota sunt, quis potest eius consilium perscrutari, quare in aliis locis hec miracula fiant, in aliis non fiant. Multis enim notissima est sanctitas loci, ubi B. Felicis Nolensis corpus conditum est. In libro XXII de Ciuit. Dei, cap. 8,  hec habet: Cumque corpus iaceret, atque a gementibus et plangentibus exsequie pararentur, amicorum eius quidam inter consolantium uerba suggessit, ut eiusdem martyris oleo caput perungeretur. Factum est, et reuixit.

163. Plura in eamdem sententiam confirmandam peti possunt ex aliis scriptoribus, ut circa flores in templis spargendos ex S. Gregorio Turonensi in uita Seueri Sulpicii, cap. 50, de quo ait: Solitus erat flores liliorum, tempore quo nascuntur, colligere, ac per parietes huius edis appendere, et ex Fortunato lib. uIII, epigr. 9, ad domnam Radegundem, cuius titulus est, Ad eamdem de floribus super altare: nam aliud precesserat, De uiolis:

At uos non uobis, sed Christo fertis odores,
    Has quoque primitias ad pia templa datis.
Texistis uariis altaria festa coronis,
   Pingitur ut filis floribus ara nouis.
140 De oleo uero sepulcrorum martyrum legendus est Paulinus Petricordius in uita S. Martini, lib. u  , ut plures alios pretermittam.



CAPUT Xu. Quo sensu Prudentius animam liquidam et elementum dixerit.

164. Ea nunc diluam que Prudentio siue ab hereticis, siue a catholicis opponuntur, tanquam religioni Christiane repugnantia. Bailius in Diction. post Clericum tom. XII Bib. uniuers. putat Prudentium animam appellare corpoream his uersibus Cathem. hymn. X: Rescissa sed ista seorsum Soluunt hominem, perimuntque, Humus excipit arida corpus, Anime rapit  aura liquorem. Et contra Symmach. lib. II, uers. 184:

   Non occidet, inquit,
Interior qui spirat homo, luet ille perenne
Supplicium, quod subiectos male rexerit artus.
Nec mihi difficile est liquidam circumdare flammis
Naturam, quamuis perflabilis illa feratur
Instar noti: capiam tamen, et tormenta adhibebo.
Bailius more noti scripsisset, si ad metrum attendisset. Ita certe habet Prudentius. Duo responderi possunt: primum, Prudentium, cum anime liquorem et animam liquidam dicit, materiam siue corpus anime non tribuere, sed eius puritatem celestemque originem indicare; alterum, hanc significationem liquidi absurdam non esse, neque reprehendendam. Prudentius interdum liquoris ac liquidi uocabulo spiritum et spirituale intelligit, ut Apoth. de demone u.  411: Pulsus abi, uentose liquor: Christus iubet, exi. Cath. III, 141 u. 190, de anima nostra loquens, affirmat eam non mori, quia uim liquide rationis habet. Et Apoth. u. 87, de natura diuina: Pura, serena, micans,  liquido prelibera motu. Et ibidem de spiritu diuino u. 694:

Sed postquam liquidus celesti spiritus ore
uirgineam respersit humum, medicabilis illa est

165. Hoc autem sensu locutum Prudentium locis obiectis tam perspicuum est ut nichil supra. Etenim sepe ille clarissime distinguit animam a corpore, et a materia. Apoth. u. 830:

Illa quidem flatus Domini est: sed spiritus, et uis
Non est plena Dei, tanto moderamine missa,
Quanto flans uoluit flandi seruare tenorem.
Est impossibile spectare profunda Sabaoth:
Sed speculum Deitatis homo est. In corpore discas
Rem non corpoream solers, interprete Christo,
Qui Patrem proprium mortali in corpore monstrat.
Crederes, Prudentium pre oculis habuisse symbolum Athanasianum, si uere Athanasii fuisset, aut iam  tum exstitisset: Nam sicut anima rationalis, et caro unus est homo: ita Deus et homo unus est Christus. Cath. III, u. 196: Credo equidem, neque uana fides, Corpora uiuere more anime. Euidens in primis est locus in Passione Romani u. 432 et seqq.:

Cernant ut illud lumen eterne spei,
Non succulentis influens obtutibus,
Nec corporales per fenestras emicans,
Puris sed intus quod relucet mentibus.
Pupilla carnis crassa crassum perspicit,
Et res caduca, quod resoluendum est, uidet.
Liquidis uidendis aptus est anime liquor,
Natura feruens sola, feruentissime
Diuinitatis uim coruscantem capit.
Hoc, opto, lumen imperator nouerit.
Diuersitas substantie anime a substantia corporis aperte astruitur Psyc. u. 905:

    Fremit et discordibus armis
Non simplex natura hominis: nam uiscera limo
Effigiata premunt animum, contra ille sereno
Editus afflatu nigrantis carcere cordis
Aestuat, et sordes arcta inter uincla recusat.
Spiritibus pugnant uariis lux atque tenebre,
Distantesque animat duplex substantia uires.
142 Perist. X, u. 533, de anima: Celo refusus subuolabit spiritus. Ham. u. 527:

Quippe animus longe prestantior, ut pote summo
Aethere demissus, subiectos si uelit artus
Imperio quassare graui, etc.
Alia huius generis multa pretereo.

166. Ut autem intemperantium criticorum insolentia manifestius appareat, ex duobus ipsis locis quibus animam corpoream a Prudentio uocari illi aiunt, euincam rem contrario modo se habere. Cathem.  X, u. 5 et seqq.: Tua sunt, tua, Rector, utraque, Tibi copula iungitur horum, Tibi, dum uegetata coherent, Et spiritus et caro seruit. Rescissa sed ista seorsum Soluunt hominem, perimuntque: Humus excipit  arida corpus, Anime rapit aura liquorem. uellet Clericus his uerbis exprimi sententiam Epicureorum, qui animam mortalem asserebant, et allegat Bailius uersus Lucretii de ea sententia  . Sed aduertere primum necesse est auctoris cuiusquam uerba non seorsum esse consideranda, sed prout congruunt his que precedunt et consequuntur, et eiusdem menti aliis in locis luculentius declarate. Aliud enim iudicabo uoluisse dicere Clericum, aut Bailium, aliud hominem bene de religione sentientem, quamuis uterque uerba ambigua eadem pronuntiet  . Deinde quid magis est Prudentiane sententie dissimile, quam uersus Lucretii? Is terram ueluti communem matrem frugum, arbustorum, hominum, ferarum representat, que omnia eodem modo nascantur,  eodem intereant  . At Prudentius statim in limine hymni: Deus, ignee fons animarum, u. 21: Ut dum generosa caducis, Ceu carcere clausa, ligantur, Pars illa potentior exstet, Que germen ab ethere traxit. Si terrea forte uoluntas Luteum sapit, et graue captat, Animus quoque pondere uictus Sequitur sua membra deorsum, At si generis memor ignei Contagia pigra recuset, uehit hospita uiscera secum, Pariterque reportat ad astra. u. 129: Anime fuit hec domus olim Factoris 143 ab ore create. Feruens habitauit in istis Sapientia, principe Christo. u. 149: Sed dum resolubile corpus Reuocas, Deus, atque reformas, Quanam regione iubebis Animam requiescere puram? Multis aliis in locis anime immortalitatem Prudentius explicat et tuetur, que neque indicare quidem opus  est; nam Bailius fatetur, his uerbis, Anime rapit aura liquorem, non negari anime immortalitatem, quam paulo post Prudentius admittit; Clericus uero solum uelle uidetur Prudentium plus dixisse quam uoluit dicere: at neque uoluit dicere, neque dixit aliud, nisi in obitu animam puram e corpore, quod humus excipit, abire, migrare, euolare.

167. Alii uersus opponebantur ex lib. II aduersus Symmachum, ubi liquida natura, et perflabilis more noti anima dicitur. uerum cum Prudentius eo loco agat de supplicio quo anime peccatorum puniende sunt, intelligendus est affirmare, posse Deum naturam, quamuis liquida et perflabilis sit more noti, siue par leuibus uentis, circumdare flammis, ut scilicet  significet animam esse spiritualem, atque igne nullo modo afficiendam, nisi admirabili quadam Dei potentia. Quod fiet manifestius, si tota periodus referatur.

Nec mihi difficile est, liquidam circumdare flammis
Naturam; quamuis perflabilis illa feratur
More noti, capiam tamen, et tormenta adhibebo
Ipse incorporeus ac spirituum sator unus.
Quin et corporibus parilis consortia pene
Decernam: possum quoniam renouare fauillas
Antiquam in faciem, nec desperanda potestas:
Qui potui formare nouum, reparabo peremptum.
En ut non solum corpus ab anima distinguatur, sed etiam ideo dicatur Deus animam, hoc est rem spiritualem et non corpoream, igne posse punire, quia ipse est summa potestate preditus, incorporeus, et sator unus SPIRITUUM. Hac ratione S. Augustinus demones sine corpore, et animas damnatorum igni  cruciandas affirmat lib. XXI de Ciuit. Dei, cap. 10  .

144 168. Superuacaneum nunc esset querere, an proprie animam spiritualem liquidam et liquorem Prudentius appellauerit; que est de nomine questio. Barthius lib. XXI, cap. 4, putat id eleganter dictum: »ANIMAE RAPIT AURA LIQUOREM: Liquorem anime eleganter dixit, quia liquida, pura, clara, celestis eius natura. Apoth..

Que collata rudem fecit uiuescere limum,
Ut pote de liquido nature semine primos
Accipiens habitus, superoque expressa sereno.«
Qui sunt uersus 902 et seqq. Profecto propria significatio spiritus ex origine est flatus eris a uerbo spiro, que deinde ad animam rationalem est diffusa:  et anima ipsa sepe a Prudentio flatus dicitur, ut Ham. u. 920, flatus sine corpore. Cum autem aqua elementum sit eri coniunctum, pete epitheta utriusque sepe confundunt; nam er uulgo liquidus dicitur, et Lucretius, lib. II, undas uocat ereas. Idem Lucretius, et uirgilius ignem liquidum appellant, ut ethereum purumque, ac terre grauitati oppositum esse denotent. Apud Hebreos liquidi, seu celi nomine comprehenditur quidquid Grece er, ether et nominatur. Hinc Prudentius non male anime liquorem, et animam liquidam posuit pro anime spiritu et puritate, pro anima spirituali et celesti, seu ex celo originem trahente: nam hoc sepissime ille inculcat  . Alia ratione ueteres  Christiani liquorem uocare potuerunt animam, scilicet quia corpus uas anime appellabant. uide comment. ad hymn. uII Cath. u. 190.

169. Aliam de nomine litem mouent nonnulli, quod Prudentius animam elementum nuncupauerit, eod. hymn. Exsequiar. u. 1 et seqq.: Deus, ignee fons animarum, Duo qui socians elementa, uiuum simul ac moribundum Hominem, Pater, effigiasti. Qua uoce usum quoque Lactantium non diffitentur lib. III, cap. 6: Scientia in nobis ab animo est, qui oritur e celo: ignoratio a corpore, quod est e terra. Unde nobis et cum Deo, et cum animalibus, est aliqua communitas. Ita quoniam ex his duobus constamus elementis quorum alterum luce preditum est, alterum tenebris, pars nobis data est scientie, pars ignorantie. Barthius loc. cit. ait  Prudentium elementa principia dixisse ethnica phrasi ex Alcinoo, Epicteto et Euripide. Ego potius dicam 145 eam phrasin esse Latinam. Cicero, Acad. Quest., p. 44: Ergo illa initia et, ut e Greco uertam, elementa. Sic uulgo elementa puerorum, elementa loquendi, elementa dialectices. Cur ergo initia seu principia hominis non appellentur elementa? Itaque ut Prudentium tueamur, nichil opus est confugere ad ea que Huetius disputat in Origenianis, lib. II, cap. 2, quest. 6, num. 14, ubi errorem Origenis, qui corpora animis ascribit, excusare uult, quia nondum ueritas Ecclesie decreto erat definita, et idem uisum fuit Tertulliano, S. Hilario in Matth. cap. 5; Ambrosio lib. II de Abraham, cap. 8; Cassiano, collat. 7, cap. 13; Theodoto in Excerptis ad Clementis  Alexandrini calcem adiectis; Methodio, apud Photium cod. 234; Fausto Regiensi, aliisque. Qua uero ratione animus a Prudentio igneus et ignis dicatur, in commentariis exponetur: neque ulla peculiaris in hoc est difficultas, cum ipsum Deum igneum sepe appellauerit. ueteres nonnulli putarunt reuera animam esse ignem, et idcirco dici hominem exstingui cum moritur, et illi aqua et igni interdici cum exsilio multabatur, quibus uerbis minor, seu media capitis diminutio significabatur: quasi corpus ex aqua seu humore, anima ex igne constaret. Alii hanc insaniam addiderunt, graue esse perire naufragio, quod anima esset ignis, adeoque maxime aque contraria. Quam longe ab his deliriis Prudentius absit,  ex omnibus eius carminibus perspicitur euidenter.



CAPUT XuI. Faueritne Prudentius Pythagoreis et Manicheis super abstinentia a carnibus? an Manicheorum argumenta de duobus principiis ualide euerterit?


170. Ecce iterum Clericus, qui Prudentium ad Pythagoreismi et Manicheismi errorem de abstinentia a carnibus accessisse contendit. Hymno Cather. 3 Ante cibum, uers. 56, hec habet Prudentius: Hec opulentia Christicolis Seruit, et omnia suppeditat. Absit enim procul illa fames, Cedibus ut pecudum libeat Sanguineas lacerare dapes. Sint fera gentibus indomitis Prandia de nece quadrupedum: Nos oleris coma, nos siliqua, Feta legumine multimodo, Pauerit innocuis epulis. Solet usu hoc euenire, ut qui errores libenter  ipsi amplectuntur presertim in rebus fidei, in aliis diligenter 146 errores deprehendere conentur, quasi socios sibi querant et adiungant. Prudentius hoc hymno id unum agit, ut Christianos ad eum morem hortetur, qui inter ipsos tunc temporis ualde communis erat, ut cibis innocentibus contenti, a carnibus quadrupedum abstinerent, non quod his uesci neget licere, sed quia melius est non uesci. Nullum cibum Christianis uetitum esse haud obscure ante innuerat uers. 11 et seqq.: Te sine dulce nichil, Domine, Nec iuuat ore quid appetere, Pocula ni prius, atque cibos, Christe, tuus fauor imbuerit, OMNIA SANCTIFICANTE FIDE. Quibus postremis uerbis alludit aut ad caput X Act. apost., uers. 11  , aut ad caput XIu epist ad Roman., uers. 20  .

 171. Prudentii mens clarius intelligitur ex ratione quam subiicit, cur Deo gratias agere debeamus: Ipse homini quia cuncta dedit, Que capimus dominante manu, Que polus, aut humus, aut pelagus Aere, gurgite, rure creant, Hec mihi subdidit, et sibi me. Inter ea uero que Deus homini subdidit, ad Christianorum cibum seligit aues et pisces  . Tum addit fructus terre et arborum, nec non lac et que ex lacte multa fieri solent. Syrorum ea fuit dementia, ut a piscibus et a columbis religionis causa abstinerent. Hyginus, fabula 195: Ob id Syri pisces et columbas, quas in deorum numerum habent, non edunt. Christiani ueteres pisces auesque eodem loco ponebant, quod ex aquis  tam uolucres quam pisces natos doceat Genesis cap. I, uers. 20  . Ex quo S. Ambrosius, hymno ad uesperas  ferie 5: Magne Deus potentie, Qui fertili natos aqua Partim relinquis 147 gurgiti, Partim leuas in era, Demersa lymphis imprimens subuecta celis erigens. Ut stirpe ab una prodita Diuersa repleant loca. Rabanus Maurus, lib. II de Institutione clericorum, cap. 27, esum auium et piscium permissum ait, quia ex eodem elemento de quo et pisces create sunt aues, neque in regula monachorum aliarum carnium esum prohibitum, nisi quadrupedum. Intelligit, opinor, caput 39 regule S. Benedicti: Carnium uero quadrupedum ab omnibus abstineatur comestio, preter omnino debiles et egrotos  .

172. Possent etiam uerba Prudentii ita intelligi, ut Sanguineas lacerare dapes pertineret ad usum abstinendi a sanguine et suffocato, qui diu in Ecclesia  perseuerauit. Tertull., Apolog. cap. 9: Erubescat error uester, qui ne animalium quidem sanguinem in epulis esculentis habemus, qui propterea quoque suffocatis et morticinis abstinemus, ne quo modo sanguine contaminemur uel intra uiscera sepulto. Concilium Aurelian. II anno 533, cap. 20: Catholici, qui ad idolorum cultum, etc., ab Ecclesie cetibus arceantur. Similiter et hi qui bestiarum morsibus exstincta, uel quolibet modo aut casu suffocata uescuntur. Sed S. Augustinus iam suo tempore aliter existimabat lib. uI, cap. 32 aduersus Faustum Manicheum: Ubi Ecclesia gentium talis effecta est, ut in ea nullus Isrelita carnalis appareat, quis iam hoc Christianus obseruat, ut turdos uel minutiores auiculas non attingat, nisi quarum sanguis effusus est, aut leporem non edat, si manu a ceruice percussus nullo  cruento uulnere occisus est? et qui forte PAUCI adhuc tangere ista formidant, a CAETERIS IRRIDENTUR. Reuera cum Prudentius aues et pisces in cibis Christianorum admittat, quadrupedum uero respuat, non ad hunc paucorum irridendum morem respexit, sed ad laudabilem plurium consuetudinem, de qua idem S. Augustinus lib. I de Moribus Ecclesie catholice, cap. 33: Ita multi neque uescuntur carnibus, neque tamen eas immundas superstitiose putant . . . . Continent se igitur ii qui possunt, qui tamen SUNT INNUMERABILES, et a carnibus et a uino duas ob causas, uel propter fratrum imbecillitatem, uel propter suam libertatem  .

148 173. Refellendus modo est Bailius, qui in Dictionario aliisque operibus sepe hoc saxum uoluit, catholicos argumenta Manicheorum de origine mali  nunquam satis difuisse. Iacobus Georgius de Chaufepie, in Nou. Diction. histor. critic., artic. Manichei,  Bailium docte et neruose refutat, eiusque alios oppugnatores hac in parte recenset, Kingium, Clericum, Bernardum, Iaquelotum, Leibnizium, Clarkium, la Placette, de Crousaz. Ego solum ea breuiter explicabo que Bailius Prudentio obiicit, neque Chaufepieus illi obiecta esse meminit. Princeps, inquit Bailius, qui impedire potest malum, neque impedit, uult illud malum; et hanc uocat notionem euidentem. Quod autem Prudentius respondet hominem libere peccare, dicit Bailius, hanc esse petitionem principii, quia thesin impugnatam dat pro responsione. Idem Bailius, Clericum secutus putat Prudentium responsurum paucos esse qui damnantur: nam ait hymno 6 Cathem., uers. 93: Idem tamen benignus Ultor retundit iram, Paucosque non piorum Patitur perire in euum.  Quam responsionem idoneam non esse reponit Bailius, quia si damnatio omnium hominum esset actus seuitiei ut octo, damnatio paucorum erit actus seuitiei ut quatuor, uel ut duo, uel ut unum. Ita enim scholasticus esse amat contra religionis causam. Sed qui Prudentium sine opinione aliqua preiudicata attente legat, penitus Bailii inanes subtilitates perspiciet. Primum cur existimat Prudentium responsurum paucos esse qui ad inferos detruduntur? Prudentius argumentum Manicheorum et Bailii sibi proponit, et tantum abest ut id respondeat, ut etiam contrarium aperte eo in loco affirmet. Hamartig. uers. 819:

Sic animas celi de fontibus unicoloras
Infundit natura solo: sed suauibus isthic
Deuincte illecebris retinentur, et ethera pauce
 Conscendunt reduces, multas uiscosus inescat
Pastus, et ad superas percurrere non sinit auras.
Prescius inde Pater liuentia Tartara plumbo
Incendit liquido, piceasque bitumine fossas
Infernalis aque furuo suffodit Auerno.

149 174. Prudentius argute obiectionem Manicheorum ante expresserat, et subtilius etiam quam Bailius, quamuis hic omnes ingenii neruos contendat. Lege uers. 640 et seqq.

Si non uult Deus esse malum, cur non uetat? inquit.
Nil refert, auctor fuerit, factorque malorum.
Anne opera in uitium sceleris pulcherrima uerti,
Cum possit prohibere, sinat; qui si uelit omnes
Innocuos agere omnipotens, nec sancta uoluntas
Degeneret, facto nec se manus inquinet ullo.
Condidit ergo malum Dominus, quod spectat ab alto,
 Et patitur, fierique probat, tanquam ipse crearit.
Ipse creauit enim, quod cum discludere possit,
Non abolet, longoque sinit grassarier usu.
 Quid ad hec Prudentius?

Damna aures, Pater alme, meas, et claude meatus
Obbrutescentis capitis, ne peruia tales
Concipiat flexura sonos . . .
Et cum insigniter probasset Dominum Nolle malum, nec, quod post abluit, ante probare, Marcionem iterum urgentem inducit:

Inuitone aliquis potis est peccare Tonante?
Cui facile est in corde hominis componere sensus.
Quos libeat, fibrasque omnes animare pudicis
Pulsibus, et totum uenis infundere honestum.
Huic ergo obiectioni occurrit Prudentius, non respondens simpliciter hominem libere peccare, sed uim libertatis in eo sitam esse, ut homo possit peccare, oportuisse hominem creari hac libertate preditum, ut laudabilis premioque dignus esset; que  minime est petitio principii.

Nescis, stulte, tue uim libertatis ab ipso
Formatore datam? Nescis ab origine quanta
Sit concessa tibi famulo super orbe potestas . . .
Quale erat, electus magni rex orbis ut esset
Non rex ipse sui, curto fedatus honore?
Que laus porro hominis, uel quod meritum, sine certo
Inter utramque uiam discrimine uiuere iusti . . .
Itaque cum melior sit Prouidentia, in qua homines possint libere agere, adeoque aliquando peccent, quam Prouidentia, in qua nemo unus libertate sit preditus, corruit quidquid Marcion, quidquid Clericus, quidquid Bailius oggerit. Nam etiam princeps mortalis  non diceretur uelle malum, quamuis 150 Prouidentiam, bonam alioquin et utilem, non tolleret e medio, e qua certo sciret, quedam secutura esse mala. Neque uideo  quare Bailius thesin a se confictam pro notione clarissima uenditet, qua etiam Deum uelit alligari.

175. Si tamen Bailius aut aliquis pro eo opponat, potuisse Deum efficere ut homo et bene et libere semper ageret, primum cum S. Augustino dicam, melius iudicasse Deum de malis bene facere, quam mala nulla esse permittere; tum non est modo querendum quid Deus potuerit facere, sed an id quod fecit cum eius bonitate cohereat. Dubium autem non est quin Deus bonus sit iudicandus, etiamsi hominem peccare permittat. Postremo quidquid sit, an aliqua excogitari possit Prouidentia, in qua semper omnes homines bene uterentur libertate, ordo rerum qui nunc est, fert, ut homo interdum peccet, nisi Deus cursum naturalem causarum impediat, quod agere  non debet. Neque enim contingere potest, ut libertas tot contrariis impulsibus commota constanter bonum prosequatur. An autem Prudentius crediderit exiguum esse damnatorum numerum, nichil ad hanc questionem. Bertius et cum eo Riscus, Hisp. sacr. tom. XXXI, interpretantur Prudentium non tenuisse sententiam quorumdam theologorum de maiori numero predestinatorum, sed solum asserere paucos ex impiis perire comparate ad eos qui damnandi essent, nisi Deus eis sua gratia et benignitate opitularetur. Id uidetur colligi ex uersibus num. 174 relatis, nisi sibi ipsi plane contrarius dicatur, quod nonnulli in Prudentio aliisque petis absurdum esse male negant. Theologi hoc fuse disputant, maiorne  sit predestinatorum quam reproborum numerus. Inter angelos si fiat comparatio, plures fuisse predestinatos probabiliter asseritur. Si questio instituatur de omnibus omnino hominibus qui fuerunt quique futuri sunt, maiorem esse numerum reproborum communior et uerior est sententia. Tenendum pariter est, ex Christianis, comprehensis hereticis, plures damnari quam saluari. Ex his qui intra Ecclesiam catholicam decedunt, plures esse predestinatos quam reprobos theologi docti piique existimant quibus repugnare non audeo. Exstat cl. Petri Francisci Fogginii opus inscriptum: Patrum Ecclesie de paucitate adultorum fidelium saluandorum, si cum reprobandis fidelibus conferantur, mira consensio asserta et demonstrata. Rome, 1752. Debuisset Fogginius distinguere  loca Patrum in quibus Christiani omnes adulti, etiam heretici, comprehenduntur, ab aliis auctoritatibus que ad solos catholicos pertinent; tum alia testimonia 151 Patrum que contrarie opinioni fauere uidentur, exscribere et explicare: non enim aliter tutum iudicium ferri potest pro mira illa asserta consensione. De distinctione inter non pios et impios dicam cap. seq., et nonnichil in comment.



CAPUT XuII. Oratio in fine Hamartigenie exponitur et defenditur.

176. Postquam Prudentius in Hamartigenia de piorum premiis impiorumque suppliciis late disseruerat, orationem ad Deum conuertit uers. 931, ubi hi precipue uersus uulgo in examen reuocantur:

    Non posco beata
In regione domum . . .
At mihi Tartarei satis est si nulla ministri
Occurrat facies, auide nec flamma gehenne
Deuoret hanc animam mersam fornacibus imis.
Esto cauernoso, quia sic pro labe necesse est
Corporea, tristis me sorbeat ignis Auerno,
Saltem mitificos incendia lenta uapores
Exhalent, estuque calor languente tepescat.
Lux immensa alios, et tempora uincta coronis
Glorificent, me pena leuis clementer adurat.
Plerique catholici in hac oratione exagitanda acerbiores sunt quam nonnulli heterodoxi: nam hi agnoscunt ignem purgatorium ea defendi; quam sententiam etsi falsam ipsi putent, tamen fatentur quorumdam ueterum fuisse, et nunc ab uniuersa catholica Ecclesia teneri. De Magdeburgensibus dixi num. 128. Nic. Antonius in Bibl. Hisp. uet. docet disertam  ignis alterius ab igne inferno distincti mentionem fieri in fine Hamartigenie, quod intime purgatorii ignis osores torquet hereticos, allegatque Osiandrum Epitom. hist. eccles., cert. 4, lib. I, cap. 26. Et Osiander quidem eo in capite Prudentium laudat; sed apud Weitzium nichil de igne purgatorio loquitur, quamuis illi neuos aliquos obiiciat.

177. In editione ueneta Bibl. uet. Lat. Fabricii anno 1728, lib. Iu, cap. 2, in quadam nota lego, in fine Hamartigenie subiici preces, quibus auctor ait sufficere sibi, si modo in Tartara non detrudatur, 152 licet pene luende sint in purgatorio. Bailius alia uia Prudentium tueri conatur aduersus Perkinsium, quia nimirum potuit Prudentius se beatitudine indignum,  supplicio dignum existimare, que humilitas impia non est: Cette humilité est-elle impie? En donnant un bon tour aux choses, ne la nommerait-on pas une oblation de sa personne à la iustice de Dieu? Quibus uerbis Bailius satis innuit nescire se quid sit humilitas. Quenam enim esset ista humilitas qua homo, cum possit Deum deprecari, ut criminibus in hac uita deletis ab eterna damnatione liberetur, potius sese Deo offerat, ut perpetuis flammis torqueatur, beatitudine celesti, Deoque ipso eternum priuatus? Petrus Wesseling., Probabilium lib. singulari, cap. 22, contra Guilielmum Caueum asserentem, impium et Prudentio indignum esse dictum, Non posco beata In regione domum, reponit: At quid si peta indicet, se grauissimorum erratorum sibi conscium, non aspirare  ad beatissimam eam stationem in quam martyres et uirgines transcribentur? Quod arguunt uerba que precedunt et sequuntur. Multa in thesauris Patris est habitatio Christi, Disparibus discreta locis, non posco beata In regione domum: sint illic casta uirorum Agmina, puluereum que dedignantia censum, Diuitias petiere suas: sit flore perenni Candida uirginitas, animum castrata recisum. Cetera que addit Prudentius, ait Wesselingius, in Christiano homine non laudanda, sed ita comparata esse, ut a doctorum ueteris eui opinionibus non prorsus dissentiant, qui putabant, omnes qui beatitudinis futuri aliquando erant compotes per ignem esse traducendos, eoque purgandos. Nimirum Wesselingius ab igne purgatorio abhorret, qui nichilominus affirmat, peticum esse et in peta  ferendum, cauernoso Auerno, pro indefesso igne. Postremi uersus prima fronte duriores illi uidentur: Nolim tamen, pergit, existimes, petam damnatorum gregi sese inseruisse uerbis illis, Me pena tamen clementer adurat. Ea itidem ex ueterum opinionibus explicanda sunt  .

153 178. Plurimi aut negant eam orationem esse Prudentii, aut saltem id in dubium reuocant. Andreas Riuetus, lib. III Critic. sacr., cap. 26, affirmat eas preces uideri falso ascriptas Prudentio, et contradicere ode 7 Cathem., idemque putare Perkinsium. Guilielmus Caueus eadem ratione spurias eas iudicat.  Ansam prebuit Giselinus, qui in commentario refert se uidisse hanc orationem seorsum cum aliis excusam, non indicato auctoris nomine, quod fortasse librario incognitum erat. Id coniicit e duobus uersibus quos in fine appenderat, omnino preter auctoris mentem et sententiam, qui epilogo hymni S. Romani aduersantur  . Ludewigius narrat Giselini opinionem in catalogo Flacci esse expressam; sed quod spuria sit oratio, non assentitur, illa ratione quod scriptores sui, uti pete citius, obliuisci queunt.

179. Mihi certe nulla idonea esse causa uidetur quamobrem huiuscemodi preces Prudentio abiudicentur, siquidem preter omnium codicum consensum Iso Magister inter reliqua Prudentii opera hanc orationem  glossis illustrat, et eamdem Prudentio Theodulfus Aurelianensis adiudicat in lib. de Spiritu sancto: Sic perfectam, atque singularem naturam sancte Trinitatis mirabili ueritate demonstrauit Prudentius in libro contra Marcionistas metro heroico: O Dee cunctiparens, anime dator, o Dee Christe, Cuius ab ore Deus subsistit Spiritus unus. Interpretatio uero quam Riscus adhibet, non omnino displicet, Prudentium non audere petere beatitudinem statim post obitum, et uideri penis purgatorii ignis contentum esse: affertque Riscus uersus ex Apotheosi in fine:

Pellite corde metum, mea membra, et credite uosmet
Cum Christo reditura Deo, nam uos gerit ille,
154 Et secum reuocat, morbos ridete minaces,
Inflictos casus contemnite, tetra sepulcra
Despuite; exsurgens quo Christus prouocat, ite.
 Quod autem Ludewigius respondet, scriptores, et presertim petas, interdum sui obliuisci, id locum habere potest, cum clare dicunt contraria: nam si uerba alio in loco perspicua sunt, alio dubia, equitas flagitat, ut in rebus maxime alicuius momenti benigna interpretatio adhibeatur, quin ad obliuionem confugere necesse sit. Ac ne credamus Prudentium de uita eterna consequenda desperare, in promptu est ode 7 Cathem., quam his precibus nonnulli contrariam dicunt, nos potiori iure ex ea interpretationem sumendam contendimus  . Igitur cum Prudentii  mens de misericordia diuina facile placabili tam aperta totque locis declarata sit, ut etiam ante num. 175 elaborandum fuerit, ne sententiam nimis benignam uideretur amplexus de maiori numero predestinatorum, consequens est, orationem Hamartigenie explicandam esse ex his que alibi dixit, et ad eorum rationem que alii SS. Patres protulerunt, ut S. Hilarius Enarrat. in I psalmum: Sunt enim aliqui inter impios, piosque . . . Plures namque Dei metus in Ecclesia continet; sed eosdem tamen ad secularia uitia seculi blandimenta sollicitant . . . . Impii non manent, quia his Dei nomen in honore est; pii non sunt, quia que pietati sunt aliena sectantur . . . In eos ergo iudicium est, quod iam et in incredulos actum est, et in credentes non necessarium est  .

155 180. Quapropter censeo non aliud Prudentium postremis uersibus sue orationis uoluisse, nisi ut leuiter igne purgatorio torqueretur, si necesse esset pro labe corporea animam purgari ante diem extremam iudicii: nam de obitu hominis clare loquitur:

 Dona anime quandoque mee, cum corporis huius
Liquerit hospitium . . .
   Cum flebilis hora
Clauserit hos orbes, et conclamata iacebit
Materies, oculisque suis mens nuda fruetur,
Ne cernat truculentum aliquem de gente latronem,
Immitem, rabidum, uultuque et uoce minaci
Terribilem, qui me maculosum aspergine morum
In preceps, ut predo, trahat, nigrisque ruentem
Immergat specubus, cuncta exacturus ad usque
Quadrantem minimum maculose debita uite.
Non igitur loquitur de penis eternis inferorum, quibus corpora etiam sunt torquenda: de quibus penis hoc ipso in carmine uers. 827: Et Phlegethonteo sub gurgite sanxit edaces Perpetuis scelerum penis inolescere uermes . . . . uermibus, et flammis, et discruciatibus euum Immortale dedit. Et II, in Sym., uers. 191: Quin et corporibus parilis consortia pene Decernam.  uerba illa, Esto cauernoso, quia sic pro labe necesse est Corporea, tristis me sorbeat ignis Auerno,  hunc reddunt sensum, quod si necesse sit, me, quippe locum inter pios et sanctos non meritum, igni purgatorio mancipari, saltem miti incendio afficiar, et dum sanctos martyres et uirgines statim post obitum lux immensa et tempora uincta coronis glorificant, me pena clementer adurat. Eodem spectant alia uerba: Non posco beata In regione domum. Scilicet, poscere non audeo domum in ea regione beata, ubi illico post mortem anime quarum egregia fuit in hac uita sanctitas, recipiuntur. Semper enim intelligit de tempore, quod proxime obitum sequitur: cum flebilis hora Clauserit hos orbes. Reuera eternam beatitudinem se tandem consecuturum sepissime sperat, et ad eam rem martyrum patrocinium implorat. Ac ne longius abeam, in hac ipsa oratione ita ait:

Iudice te pallens trepido, te iudice eodem
Spem capio, fore, quidquid ago, ueniabile apud te
Quamlibet indignum uenia faciamque, loquarque,
156 Confiteor ,
Omne malum merui; sed tu bonus arbiter aufer
Quod merui: meliora fauens largire precanti.
 Qui aiunt petam, sui oblitum, de misericordia Dei desperasse, clare indicant oblitos seipsos quid peta in hac oratione fuerit complexus  .



CAPUT XuIII. Opinio Prudentii de penis damnatorum in peruigilio sabbati paschalis mitigatis, an aliorum mentes occupauerit?

181. Singularem quamdam sententiam expressit Prudentius Cathem. hymn. 5, uers. 125: Sunt et spiritibus sepe nocentibus Penarum celebres sub Styge ferie Illa nocte, sacer qua rediit Deus Stagnis ad superos ex Acheronticis . . . Marcent suppliciis Tartara mitibus, Exsultatque sui carceris otio Umbrarum populus, liber ab ignibus  . Bellarminus lib. II de Purgatorio, cap. 18, in questione an suffragia prosint damnatis Prudentii loco responsurus, ait: Nihil aliud  dico, nisi more petico lusisse Prudentium. At potuit aliud dicere: et certe si aliud dixisset, occasionem  cauihandi non prebuisset Hospiniano, qui in lib. de Origine festor Christ. in festo S. Hippolyti affirmat Prudentium in martyrio S. Hippolyti describendo more petico lusisse, quod etiam, inquit, Bellarminus in re maiori eum fecisse dicit. Quid ergo aliud potuit dicere Bellarminus? Potuit et fortasse debuit dicere, nonnullos ueteres in ea opinione fuisse quam S. Augustinus non est ausus condemnare cap. 112 Enchiridii: Penas damnatorum certis temporum interuallis existiment, si hoc eis placet, aliquatenus mitigari, 157 dummodo intelligatur in eis manere ira Dei, hoc est ipsa damnatio. Ad quem locum Bellarminus reponit, Augustinum ibi non agere de oratione pro defunctis, et solum dicere, non esse erroneum concedere, damnatos puniri citra condignum, quod clarius docet lib. XXI de Ciuit. Dei, cap. 24. Cur igitur idem de Prudentio non dicatur? Illud negari nequit, Prudentii sententiam ab Augustino indicari, dum liberum relinquit existimare, si placet, penas damnatorum certis temporum interuallis aliquatenus mitigari  .

 182. Confer que addidit loc. cit. Enchiridii: Hec enim uocatur ira Dei, non diuini animi perturbatio, ut in ira sua, hoc est, manente ira sua, non tamen contineat miserationes suas, non eterno supplicio finem dando, sed leuamen adhibendo, uel interponendo cruciatibus. Hanc sententiam amplexus est S. Ioannes Chrysostomus Homil. 3 in epist. ad Philipp., quem in alium sensum trahere conatur Bellarminus: Hos igitur lugeamus , opem pro uiribus feramus, aliquod ipsis auxilium comparemus, exiguum illud quidem, sed quod tamen auxiliari queat . . . Atque id quidem de his qui in fide decesserunt. Catechumeni  uero neque hac dignantur consolatione, uno quodam excepto. Quale uero hoc? licet pauperibus aliquid pro ipsis dare, atque hinc aliquid percipiunt refrigerationis. Omissis Ioanne Damasceno, siue uero, siue alio sub eius nomine, S. Paulino Nolano, cuius preces ad Nicetam promam num. 185 in nota, et Innocentio III, a quorum auctoritate non satis se extricat Bellarminus, clariora sunt propiusque ad Prudentium accedunt, que ex Missali Mozarabico feria 4 post Pascha describam: uiderunt te inferi, Deus, uiderunt et tremuerunt a uoce tonitrui tui, dicentes, Absorpta est mors in uictoria. Ubi est, mors, uictoria tua? ubi est, mors, aculeus tuus? Propter quod attonita paululum stetere supplicia miserorum. Nec habeant cruentum tormenta sic uicisse cernentia crucifixum: et iudicem suum ipsa etiam pena contremuit.

 183. Sixtus Senensis, Bibl. sancte lib. uI, cap. 47, profert sententias theologorum Prepositiui Leodiensis Ecclesie presbyteri, Gilberti, Guilielmi, Ruperti, qui ex uerbis S. Ioannis Chrysostomi allegatis aliisque in Matth. hom. 33 Ioannis item Damasceni, 158  S. Gregorii Magni, et Prudentii in hymno de Nouo Lumine paschalis sabbati  aliisque huiusmodi illustrium Patrum dictis, in hanc opinionem inclinarunt; alii aliter eam explicant: nam S. Thomas solum agnoscere uidetur in damnatis inanem quamdam fallacis gaudii speciem, gratamque merentis animi illusionem: qualem esse ferunt in demonibus, qui homines ad peccandum inducentes, uana quadam letitia afficiuntur, quin pena decrescat: qua de re agunt theologi scholastici.

184. In codice ms. seculi XI Bibl. Riccard. exstat missale, et in hoc missa, pro cuius anima dubitatur, cuius meminit Lamius tom. XIII Delic. erud., pag. 311 et seqq. Preces ad hoc ipsum tendunt quod querimus. Et si plenam ueniam anime ipsius obtinere non possumus, saltem uel inter ipsa tormenta que forsitan patitur, refrigerium de abandantia miserationum tuarum sentiat . . . ut si forsitan pro grauitate criminum non mereatur gloriam, per hec sacre oblationis libamina, uel tolerabilia fiant sibi ipsa tormenta. Apud Bollandianos  tom. III Maii, ad diem 14, pag. 336, S. Pachomius ita ait de quodam damnato: Eam ob rem rogo uos, ut si cruciatus defuncti cupitis reddere leuiores, sine psalmis eum sepulture mandetis: posset enim Deus, cum bonus sit et misericors, requiem aliquam eidem prebere. uide notas Bollandianorum. S. Ioannes Climacus, gradu 5 Scale paradisi, similes preces ex quorumdam ore exponit: Alii simul oneris conscientie grauitate depressi, et supplicia eterna deprecabantur, et indignos tamen se celo sincere proclamabant, et dummodo hoc, inquiunt, fiat, sufficit nobis. uidi illic animas humiles, et oneris pondere depressas, que . . . .  dictitabant . . . Satis enim nobis est si a grauissima tua comminatione et inexplicabilibus et reconditis suppliciis liberemur. Ut enim omnis prorsus pena nobis remittatur, ueniaque donetur, petere non audemus. Quod fortasse magis pertinet ad orationem Prudentii in fine Hamartigenie, de qua cap. 17, nam utraque hec res similitudine aliqua continetur, et inter se connectitur. Non omittam hymnum hunc Prudentii in multis ecclesiis ad accensum cerei paschalis fuisse decantatum: in quibus propterea ea sententia non male audiebat. Que rationes Dionysium Petauium fortasse impulerunt, ut, cum Prudentii uersus exscripsisset tom. III, lib. III de Angelis, cap. 7, addiderit: De hac damnatorum saltem hominum respiratione nichil adhuc certi decretum est ab Ecclesia catholica: ut propterea  non temere, tanquam absurda, sit explodenda sanctissimorum Patrum hec opinio: quamuis a communi sensu catholicorum hoc tempore sit aliena. Scio liberam hanc Petauii sententiam a multis defendi, a multis impugnari. Sed censeo, melius a Petauio intelligi Prudentium quam ab iis qui hunc non dogmatice,  sed petice locutum propugnant; quam distinctionem uellem ab ipsis explicari. Nonnullam explicationem inuenio in indice librorum expurgandorum a P. Io. Maria Brassichellensi sacr. pal. apost. magistro confecto, ubi pag. 257, 159 ex tomo uIII Bibliothece Patrum Margarini hec expurgantur in Aurelio Prudentio: Ad uerba illa textus, SUNT ET SPIRITIBUS appone ad marginem, CAUTE LEGE nam ex placitis theologie nullum uere refrigerium unquam est animabus damnatorum in inferno. Forsan Prudentius petico more lusisse tantum uoluit, ad indicandam letitiam diei resurrectionis Domini. Quam interpretationem alii tueantur, per me licet; ego potius credam Prudentium cum aliis errasse, si tamen certo affirmari potest illam opinionem quorumdam ueterum errorem esse  .



CAPUT XIX. Cur Prudentius in extremi iudicii die ad dexterum Iudicis latus transferri orauerit?


185. Illud etiam reprehensionibus quorumdam est obnoxium, quod Prudentius hymnum S. Romani his uersibus concluserit: uellem, sinister inter hedorum greges Ut sum futurus, eminus dignoscerer: Atque hoc precante, diceret rex optimus: Romanus orat; transfer hunc hedum mihi, sit dexter agnus, induatur uellere. Et in fine Passionis S. Fructuosi et soc.: Olim tempus erit, ruente mundo, Cum te, Tarraco, Fructuosus acri Soluet supplicio tegens ab igni. Fors dignabitur et meis medelam Tormentis dare prosperante Christo, Dulces 160 hendecasyllabos reuoluens. Cum in sacris  Litteris extrema illa tremenda dies magno apparatu describatur, Christianorum, maxime ueterum, uota eo respiciunt, ut quo tempore uniuersus orbis iudicabitur, iram supremi iudicis a sese deprecentur; non quod putarent, incertum esse ante eam diem, quam sortem singuli homines essent subituri, sed quia tunc coram omnibus sententia est proferenda  . S. Paulinus Natali idem plane confirmat.

   Cum tu quoque magna piorum
Portio, regnantem Felix comitaberis Agnum,
Posce, ouium grege nos statui, ut sententia summi
Iudicis hoc quoque nos iterum tibi munere donet,
Ne male gratatis leuos adiudicet hedis,
Sed potius dextra positos in parte salutis
Munifico pecori, laudatis aggreget agnis  .
Hec erat SS. Patrum sententia, Deum in extremo iudicio ob merita et preces sanctorum ad dexterum latus plures esse uocaturum; quo innuunt, homines, dum uiuunt, sanctis deprecantibus, obtinere, ut  bona opera efficiant, et salutem eternam adipiscantur.

186. S. Cyprianus ita est exponendus lib. de Lapsis: Credimus quidem posse apud Iudicem plurimum martyrum merita, et opera iustorum, sed cum iudicii dies uenerit, cum post occasum seculi huius et mundi ante tribunal Christi populus eius astiterit: uenantius Fortunatus lib. Iu. de uita S. Martini:

Tu quoque iussus eris dextro residere sedili.
Tunc, precor, ut fragilem sacro uelamine celes,
Et tua me trepidum defendat ab igne lucerna.
Nam scio posse reum quemuis tibi cedere Christum  .

161 187. Fabricius heretico spiritu impulsus in  fine comm. in Romanum ita Prudentium alloquitur: Ista sententia, si tua est, Prudenti, uir clarissime, contraria est doctrine prophetice . . . contraria item doctrine apostolice. Scilicet Fabricius nichil sanctorum merita et preces ualere apud Christum putat. Georgius Remus in notis ait: Sinistrum auctoris timidi nimis ac superstitiosi uotum. Fabricium aliosque mentem auctoris parum perspexisse animaduertit Nic. Heinsius. Distinguendus, inquit, hic locus. Dicit, optare se, ut uel inter hedorum greges statuatur, sed hac conditione, ut et eminus, qualis erit, dignosceretur, et Romanus pro se oraret, quem a Christo exaudiendum fore certo persuadet sibi. Mihi hec interpretatio, quam ad uerbum Chamillardus exscripsit, non admodum placet, neque enim Prudentius ullo modo optat inter hedorum greges statui, sed  tantum orat a sinistro latere, quem locum ob sua peccata sibi deberi credit, Romani precibus transferri ad dextrum, uel potius orat ne in sinistro latere cum hedis relinquatur, dum oues ab hedis separabuntur. Recte uero inquit Heinsius, non abludere ab hoc Prudentii loco illa Alcimi Auiti lib. III de Supremo Iudicio: Tum, cum sinceros pastor discreuerit agnos, Hedis disparibus diuersa in parte locatis; et de Laude uirg. : Ubi sede superna Humanum in partes dirimet genus arbiter orbis, Agnos dextra lauans leuos contemnet ut hedos; et Tertullianum lib. Iu aduersus Marcionem: Quos in Euangelio Dominus quoque dixit, et hedos Abs ouibus cerni stantes in parte sinistra, ubi cerni idem est ac discerni. Sed clarius Prudentio fauent Iuuencus et Eugenius Toletanus. Iuuencus in prefat. in libros de  Hist. euang.:

Nec metus, ut mundi rapiant incendia secum
Hoc opus: hoc etenim forsan me subtrahet igni
Tum cum flammiuoma descendet nube coruscans
Iudex altithroni Genitoris gloria Christus.
162 Eugenii uersus, quibus eamdem sententiam exprimit, descripsi num. 47  .

188. Eamdem loquendi rationem alii consequentibus temporibus tenuerunt. Tom. XXXIu Hisp. sacr., pag. 440, legitur instrumentum donationis quo Ordonius rex paulo post annum 916 multa offert pro diuino cultu et ministrorum alimentis: cum enim, inquit, tempore iudicii astantes coram redditor apparuerimus,  per intercessu Deo fideliter famulantum qui ex hoc perceperint subsidium, anime corporisque euadere mereamur a uULGARIS, et Auerni recessu, atque eruamur ex his qui tristem acceperint censoris repudium, tunc nempe tulti in dextera uellere solatii induti cum mundis adnectere queamus ouibus . In alio instrumento Ordonii III anno 955 eadem est periodus; sed pro uulgaris legitur uulgalis  . Ex his aliud instrumentum Fruminii II anno 917 suppleri potuit in sententia fere eadem: Et in futurum . . . eteram promereri, nempe dexteram promereri. Denique sententia Prudentii, ut eius hac in re defensionem concludam, prorsus illi similis est quam in prosa aut sequentia misse defunctorum canimus: Inter oues locum presta, Et ab hedis me sequestra, Statuens in parte dextra. Bellarminus, de Purgator. lib. II, cap. 5,  plura acute disserit, ut explicet orationem post euangelium in missa de mortuis: Libera, Domine, animas omnium fidelium defunctorum de penis inferni, et de profundo lacu, libera eas de ore leonis, ne absorbeat eas Tartarus, ne cadant in obscurum, etc. Sed nichil affert quod ad Prudentium transferri non ualeat. Ne uero hec prolegomena longiora quam par est euadant, cetera que Prudentii doctrine obiiciuntur, in commentariis diluentur nunc alia persequemur.



CAPUT XX. Ignorantia quorumdam qui putarunt enigma esse interpretationem sacre Scripture, a Prudentio adhibitam in prefatione Psychomachie.

163 189. Pollicitus sum cap. 1, num. 6, me demonstraturum obscuritatem que Prudentio obiicitur  ex antiquitatis ignoratione in qua multi uersantur interdum oriri, non ex auctoris uitio, proposito hoc exemplo ex prefatione Psychomachie. Prudentius ea prefatione complectitur historiam ex cap. XIu Genes. uers. 14  . Tum, interpretationem allegoricam amplectens, addit uers. 56: Nos esse large uernularum diuites, Si quid trecenti, bis nouenis additis, Possint, figura nouerimus mystica. Mirum quantum hic locus interpretes omnes torserit. Antonius Nebrissensis ait: Tercentum decem et octo. Quid autem numerus ille significet, consulendus esset quispiam Pythagoricus, qui in huiusmodi rationibus numerorum  uersatur. Sed ego nullum aliud mysterium uideo per Abraham comites significari, nisi trecentos decem et octo episcopos illos qui in concilio Niceno interfuerunt, ubi multa de Christiana religione constituta sunt; sed imprimis de fide, qua censetur Abraham; ibi namque symbolum Nicenum est conflatum. Giselinus non acquiescit  . Sichardus uero in eam interpretationem descendit, quam a nemine perspicue traditam putabat  .

190. Suspicor Sichardum uidisse glossas Isonis, ubi non uestigia tantum, sed ipsa interpretatio clare est expressa. Sic enim Iso in codice Bongarsiano ad uers. 10 pref.: CCCXuIII uernaculi fidem 164 significant que in Niceno concilio est constituta a CCCXuIII episcopis. Sed X ad decalogum, uIII ad octo beatitudines pertinere  possunt. Qui his omnibus caret, nunquam ad predictas beatitudines perueniet. Et ad uers. 57: SI QUID TRECENTI: Isti trecenti mysterium significant, scilicet crucis. Tau enim, qui figuram sancte crucis , trecentos significat; si uis scire de decem et octo, lege arithmetice minorem numerum intra nouem computabis. Id ex codice Widmaniano; at ex codice Bongars.: Significat in templo Constantini CCCXuIII episcopos defendisse Ecclesiam Dei contra heresin Arianorum. Chamillardus interpretationem eamdem de 318 episcopis sequitur: SI QUID TRECENTI: Hec duo carmina nichil aliud quam concilium Nicenum explicant, in quo auctoritate episcoporum 318 fides firmata fuit. Ibi namque symbolum Nicenum conflatum est. Weitzius tamen et Drusius hec referunt ad litteram  T, que species est crucis. Weitzius quidem ad uers. 57: SI QUID TRECENTI, sententiam Barthii descripsit  .

191. Quem Barthii locum cum integrum Weitzius dederit. nescio cur illico ad uers. 58: Figura nouerimus mystica, iterum ait: Foliis Sibylle obscurius hoc est, et numeris Pythagoricis abstrusius, quod fere nemo est qui promat, et se Oedipum exhibeat, nisi  Ioannes Drusius lib. II, Quest et Respons., cuius uerba: uir eruditus, inquit, qui Prudentium commentario recens illustrauit, hic Oedipum aliquem desiderat. Nihil opus Oedipo: ego Dauus, si ullum est, enigma soluam, quod facile intellectu est, si sciamus, Tau litteram referre figuram crucis  . Superest difficultas, quam affert numerus auctior, QUA ME NULLUS EXTRICO: si hoc non est, quod suspicor: quia apud Hebreos Tau littera scribitur binis 165 consonantibus, uidelicet Tk et u, quarum posterior ualet sex, existimasse ueteres, sicut in Tau ter iteratur centum, sic in uau ter repeti debere sex. Est autem ternus numerus inter mysticos. Ita emergunt trecenti, terque seni uernuli. Ceterum ut nolim hoc posterius pro eerto affirmare: ita prius illud, nempe in mente habuisse  Prudentium, cum hos uersus scriberet, memoratam allegoriam tam certum habeo, quam quod maxime.

192. Clarum est igitur, a Drusio nondum solutum esse enigma. Et Barthius ipse in gratiam Drusii ad enigma explicandum aggredi se testatur lib. XXIX, cap. 15 Aduers.: In fronte, ait, operum suorum summi auctores sueti aliquid figere, quod, quam primo aspectu poscere uideatur, curam exigat pensiculatiorem. Sic non sine causa librorum de Republica initium toties mutauit Plato, nec Homerica duo ingentia uolumina unico uersu diuine Aeneidos princeps inclusit Maro, Exempla congerere opere non est. Prudentium uel solum Christianum petam quis inspexit, cui non fecerit negotium enigma acutissimum, quod prefationi Psychomachie prudens intrusit? Explicat deinde Barthius  enigma in gratiam uel unius Ioannis Drusii, uiri eruditissimi, qui id numeris Pythagoricis et Sibyllinis obscurius pronuntiauit. Negat intelligi posse de 318 Patribus Nicenis, quia figura mystica typum quempiam rei inanimate indicat; tum interpretationem addit, quam Weitzius ex ailo opere transcripsit. Cum locus, inquit Barthius, hactenus obscurissimus in optimo uate et uiuo Dei spiritu afflato omnium ingenia illuserit 

 193. In his Barthii Drusiique explicationibus prima pars de trecentis, figura crucis indicatis, expressa est non solum in glossa ordinaria ad locum Genesis, sed etiam in glossis Isonis ad Prudentium  . In altera parte exponenda neque Barthius, neque Drusius satis aliis fecerunt; Drusius neque sibi ipsi, Barthius uero, qui confidentius loquitur, in aliam sententiam abiit lib. XLIII, cap. 7. 166 Nos ait gemine mortis reos esse: ideo duo respexisse petam ad duos libros: alterum indicem nostrorum criminum, quem habere Satanam a pluribus traditum; alterum, de quo Exod. XXXII. De militaribus Isidorus I Orig., cap. 33: In breuiculis quibus militum nomina continebantur, propria nota erat apud ueteres, que inspiceretur, quanti ex militibus superessent quantique in bello  excidissent; T nota in capite uersiculi posita superstitem designabat, uero ad uniuscuiusque defuncti nomen apponebatur. Si itaque, addit Barthius, ueram uitam a uera morte mystica figura, scilicet per crucem Christi distinguere poterimus, satis superque uernularum diuites erimus.

194. uere enigma obscurissimum in Prudentii uersibus lateret, nisi alia esset explicatio. Hanc autem dico esse communissimam interpretationem allegoricam, que adhuc in plurimis Patrum uoluminibus occurrit, uidelicet CCCXuIII uernulis Abrahami significari crucem Domini, et duas primas litteras nominis Iesu, et , quia apud Grecos Tau, que figura est crucis, tercentum, decem, et octo significat, ex quibus summa efficitur CCCXuIII. Quod attinet ad  numerum trecentorum, sepe SS. Patres aiunt eo  indicari crucem dominicam, etiam illi qui de historia Abraham nichil cogitant  . In CCCXuIII uernulis Abrahami designari crucem et compendium nominis Iesu, siue duas primas litteras, Clemens Alexandrinus ab aliis iam traditum docuit lib. uI Stromat. pag. 656: Quemadmodum ergo in astronomia habemus exemplum Abraham, ita etiam in arithmetica eumdem Abraham. Cum enim audiuisset abductum fuisse Loth captiuum, TRECENTIS uERNACULIS suis sibi numeratis, hostes aggressus, uicit maximum eorum numerum. Dicunt ergo dominici quidem signi typum, 167 quod ad figuram attinet, esse elementum, quod significat trecentos: autem et significare nomen salutare, significari ergo eos esse Abrahe domesticos, et ei coniunctos, quod ad salutem attinet, qui ad signum et nomen  Domini confugerunt, et superasse eos qui ipsos abducebant in captiuitatem, et plurimas gentes infideles que eos sequebantur. Iam uero numerus quidem trecentenarius est ternarius in centenario. Decimus autem sine ulla controuersia est undequaque perfectus. Octo autem, qui est primus cubus, est equalitas in omnibus dimensionibus, etc. Addendum est uersioni Latine, qua utor, Lutetie Parisiorum 1647, trecentis DECEM ET OCTO uernaculis, nam Grece est  . S. Ambrosius lib. I de Abraham, cap. 3: Numerauit autem  trecentos decem et octo, ut scias non quantitatem numeri, sed meritum electionis expressum . . . Trecentos enim T Greca littera significat, decem et octo autem exprimit. Fidei ergo merito Abraham uicit, non populoso exercitu. Alii legunt, summa exprimit  nomen fidei; alii, summa Iesu exprimit nomen. Et in  prologo ad lib. I de Fide: Nosti enim, fide magis imperatoris quam uirtute militum, queri solere uictoriam. Nam et Abraham trecentos decem et octo duxit ad bellum, et ex innumeris tropea hostibus reportauit; signoque dominice crucis et nominis . . . ultus est proximum, etc.

195. His accedit Eucherius in commentario ad Genesin, quem laudat S. Isidorus Hispalensis in lib. de uiris illustribus: Quod uero ille  non in multitudine nec uirtute legionum, sed tantum in trecentis decem et octo comitantibus, aduersarios principes debellauit: iam tunc in sacre crucis figuram, que per tau, litteram Grecam, et Iesu nomen, qui iota et theta Grecis characteribus scriuitur, qui Saluator interpretatur, in numero trecentorum decem et octo exprimitur:  quod nos Christi passio liberaret a dominatu quinque carnalium sensuum, qui 168 nos antea uariis uitiis captiuantes exsuperauerant. Ubi post exprimitur supplendum est imaginabatur, quo nos, etc. S. Isidorus in Genes., de uictoria Abrahe cap. 11, repetit locum Eucherii cum aliqua uarietate in postrema editione Matrit.: Iam tunc in sacramento crucis  imaginabatur, quod nos, etc. Ex quo Rosweydus ad epist. 2 Paulini restituit in Eucherio imaginabatur. Sed preterea in Eucherio legendum est, qui iota, et ita, aut eta Grecis characteribus. Rosweydus scribit, qui per et Grecis characteribus. S. Maximus Confessor tom. I edit. Paris. opera P. Francisci Combefis, pag. 170, inter questiones in sacr. Script.:  Quo typo  cum eius nomine qui propter nos in illo affixus est, fortean fretus magnus patriarcha Abraham, cum trecentis decem et octo  aduersarias potestates regum symbolo designatas, educens profligauit. Moris enim Scripture est, ut ex elementorum quoque figuris, suum ipsa scopum, purgatis ut hoc consequamur, non raro manifestet. Faustus Rhegiensis lib. de Spiritu sancto: Sacer numerus dicimus, quia trecenti in era siue supputatione signum crucis, decem et octo uero Iesu adorandum nomen ostendunt. Et in epistola de Penitentia ad Felicem PP., et Patricium eamdem interpretationem sequitur, et ad pugnam cum uitiis transfert, Prudentium imitatus: Et ideo sicut pater fidei Abraham quinque illos reges in trecentis decem et octo, mysterio intra  litteram latente, deuicit: ita et nos contra hos principales uitiorum duces in Iesu nomine et crucis signo  dimicemus. Ita legitur in raro opere, ueterum aliquot Gallie theologorum  scripta, Parisiis, 1586, quod exstat apud cl. Giouenazzium. Hincmarus Rhemensis, in responsione ad quorumdam questiones: Cur in quodam scripto posuerit mysticam Nicenam synodum, plura habet de hac eadem interpretatione, ubi docet, in libris Grecorum et Latinorum per notas scribi nomina, que interdum prima, et nouissima, et uirgula superposita in dexteram eque ueniente a sinistra, ut DS, NR, uR, interdum autem prima, et media, et nouissima notantur littera, et uirgula superposita in dexteram eque ueniente a sinistra, ut XPS, DNS. Non dissimili modo rem explicat Rupertus Tuitiensis lib. u in Genesin, cap. 15, qui notat nomen Iesu cum I et H superposita linea efferri in gignendi casu, ut numerus XuIII compleatur. Alii aduertunt ueteres solitos fuisse nomina propria  per duas primas litteras significare, ut CN, Cneus, TI., Tiberius.

196. Eamdem allegoriam attigerat S. Paulinus in epist. 2 ad Seuerum prope finem: Sed sicut ille  non multitudine, nec uirtute legionum, sed iam tum in sacramento crucis, cuius figura per 169 litteram grecam T numero trecentorum exprimitur, aduersarios principes debellauit: cuius mysterii uirtute, trecentis in longum texta cubitis, superauit arca diluuium, etc. Recte notat Rosweydus, Eucherium et Isidorum hec in commentaria sua transtulisse, Eucherium etiam numerum 18 explicuisse, quem Paulinus hic preterit, nisi membrum hoc omissum fuerit a librariis ob difficultatem Greci numeri et , quod nominis Iesu compendium est. Probabilissimum id  mihi uidetur: nam et in Eucherio librariorum noto errorem, et in Ambrosio magnam uarietatem lectionum ob difficultatem Greci numeri et . Rosweydus ipse aliter legendum ait locum Ambrosii, de quo paulo ante, nempe: Trecentos enim T Greca littera significat, decem et octo autem summam exprimit nomen. Paulinum hoc loco respexisse ad Prudentium iudicat Barthius. Sed nichil est necesse ut Paulinus Prudentium, aut Paulinum Prudentius respexerit. Patebat enim interpretatio a precedentibus iampridem tradita  . Quamuis autem nonnulli in numero CCCXuIII Patrum Nicenorum mystice intelligant crucem dominicam, et nomen Iesu, tamen expositio allegorica CCCXuIII uernaculorum Abraham etiam ante concilium Nicenum ad crucem ipsam dominicam, et  primas litteras nominis Iesu referebatur, quam alii Patres post concilium secuti sunt. Nec dubito quin maiori diligentia plura adhuc exempla congeri possint. Sed que attuli satis sunt superque ut quiuis  sine Sphynge et Oedipo intelligat quid exprimere uoluerit Prudentius, cum exposita historia de uictoria Abrahami addidit:

Nos esse large uernularum diuites,
Si quid trecenti, bis nouenis additis,
Possint, figura nouerimus mystica.



CAPUT XXI. Fidei catholice et Ecclesie catholice appellatio quantum Prudentio aliisque antiquis Hispanis debeat.

170 197. Sepe Prudentius, repugnante quamuis metro, catholici uocem in suis carminibus usurpauit, non illa communi significatione qua catholicus sonat uniuersalem, sed hac magis propria qua catholicus dicitur qui non est hereticus, et prout ab eo discernitur. In prefat. omnium operum, uers. 39: Pugnet contra hereses, catholicam discutiat fidem. Peristeph.  hymn. 11, uers. 24: Munere ditatum catholice fidei et paulo post exponit quid sit catholica fides, uers. 30:

      Catholicis reddite uos populis.
Una fides uigeat, prisco que condita templo est,
   Quam Paulus retinet, quamque cathedra Petri  .
Apoth. uers. 2: Ne dira relatu Dogmata catholicam maculent male prodita linguam. Ibid., uers. 291: Hec tu si dubitas nati mysteria Christi, Perdite, catholica non es de plebe. Psychom. uers. 107: Catholico in templo diuini fontis ad aram Consecrat. Pref. I in Sym., uers. 59: Catholicam puppem. uox quidem catholicus a primis seculis Ecclesie adhiberi est cepta apud Ireneum, Clementem Alexandrinum aliosque; sed hanc peculiarem significationem qua heretici a catholicorum numero excluduntur, nulli aut prius aut  illustrius expresserunt, quam Hispani scriptores.

198. In concilio Eliberitano canon est 16: Heretici si se transferre noluerint ad Ecclesiam catholicam, nec ipsis catholicas dandas esse puellas. Ab hoc canone reliqua, uel generalia uel prouincialia, concilia accepisse, que huiusmodi matrimoniis aditum precluserunt, notauit Ferdinandus Mendoza lib. II de Confirm. Concil. Eliberit. Pacianus Barcinonensis episcopus, cuius filio Dextro S. Hieronymus 171 suum scriptorum ecclesiasticorum catalogum inscripsit, sub Theodosio principe ultima senectute mortuus, castitate et eloquentia, et tam uita quam sermone clarus a S. Hieronymo dicitur. Is epistolam aduersus quemdam Nouatianum de catholico nomine scripsit, de quo nomine Nouatiani controuersiam excitarant.  Si bonum, inquit, nomen est, non recipit odium; si malum, caret inuidia . . . . Sed sub apostolis, inquies, nemo catholicus uocabatur. Esto, sic fuerit, uel illud  indulge. Cum post apostolos hereses exstitissent . . . . . nonne cognomen suum plebs apostolica postulabat, quo incorrupti populi distingueret unitatem? . . . Ego forte ingressus populosam urbem hodie, cum Marcionitas, cum Apollinariacos, Cataphrygas, et Nouatianos, et ceteros eiusmodi comperissem, qui se Christianos uocarent, quo cognomine congregationem mee plebis agnoscerem, nisi CATHOLICA diceretur? Plura alia addit egregia, sed illud non omittendum quod in multorum libris repetitur: Nec tamen estues, frater; CHRISTIANUS MIHI NOMEN EST, CATHOLICUS uERO COGNOMEN. Illud me nuncupat, istud ostendit; hoc probor, inde significor. Nihil potuit dici luculentius.

199. Codicis Theodosiani titulus est in lib. XuI; De fide catholica. Theodosius noster, preclarissimus  imperator, ad populum urbis Constantinopolitane legem secundam eius tituli 1 anno 380 tulit in hec uerba: Cunctos populos, quos clementie nostre regit temperamentum, in tali uolumus religione uersari quam diuinum Petrum apostolum tradidisse Romanis religio usque nunc ab ipso insinuata declarat, quamque pontificem Damasum sequi claret, et Petrum Alexandrie episcopum, uirum apostolice sanctitatis: ut secundum apostolicam disciplinam euangelicamque doctrinam, Patris, et Filii, et Spiritus sancti, unam deitatem sub parili maiestate et sub pia trinitate credamus. Hanc legem sequentes CHRISTIANORUM CATHOLICORUM NOMEN IUBEMUS AMPLECTI: reliquos uero dementes, uesanosque iudicantes, heretici dogmatis infamiam sustinere, nec conciliabula eorum ecclesiarum nomen accipere, diuina primum uindicta, post etiam motus nostri, quem ex celesti  arbitrio sumpserimus, ultione plectendos. Iustinianus hanc legem primam esse uoluit sui codicis, ac tituli primi: De summa Trinitate ac fide catholica, ubi etsi nomina imperatorum Gratiani, ualentiniani et Theodosii premittantur, tamen a solo Theodosio Magno latam eam fuisse legem constat ex codice Theodosiano et commentario Gothofredi. Obiter animaduerto, intolerantiam illam religionum, quam nouatores aliqui uocant, et seculis barbaris natam clamitant, ab ipsis primis Christianis imperatoribus fuisse edictis solemnibus stabilitam; quam qui nunc tueri uelit, auctoribus non leuibus, et haud scio an grauissimis 172 uti poterit, bello et pietate insignibus, Constantino, Theodosio, aliisque antiquis imperatoribus; quorum leges aduersus paganos, hereticos,  Iudeos, constant ex Historia ecclesiastica, et ex codice Theodosiano toto lib. XuI, quibus addi possunt alie ex codice Iustinianeo  . Alia leuiora non  consectabor: hec que deprompsi abunde probant iure meritoque regis, regnique catholici titulum fuisse Hispanis attributum, cum pre ceteris egregiam fidei et Ecclesie catholice appellationem antiquitus illustrauerint; ut nichil nunc dicam, Recaredum a concilio, Toletano III fuisse regem catholicum acclamatum, quodque magis ad rem pertinet in Hispania maxime bellum perpetuum esse heresi indictum. Neque immerito Prudentius noster, qui huic disputationi causam obtulit, a Christophoro Brower in notis ad uenantii lib. u, pag. 141, appellatur castissimus et uere CATHOLICUS CHRISTI uATES.



CAPUT XXII. Due insignes traiectiones quorumdam uersuum Prudentii in examen reuocantur.

 200. Sepe accidit, ut librariorum incuria in codicibus traiectiones uerborum et uersuum irrepserint, quas critici solent non sine aliqua utilitate animaduertere, et singula uerba suis locis restituere. Exempla in Prudentio duo ponam illustria, alterum ex correctione Barthii, alterum ex coniectura cl. uiti Marie Giouenazzii. Barthius lib. u, cap. 21 Aduers., ex scheda membranacea ms. in Eulalie Passione notat, a uersu 56 manifestam esse traiectionem duorum uersuum, quam, inquit, cum corrigendam huic schede debeamus, 173 uel sola ea ope meruit, ut eius ratio habeatur. In omnibus editis et mss. codd. quos ego quidem excussi et alii interpretes uiderunt, ita leguntur illi uersus: Sic habuit generosa patrum Turba columniferum radium: Scindere  qui tenebrosa potens Nocte uiam face perspicua Prestitit, intereunte chao. Non aliter pia uirgo uiam Nocte secuta diem meruit, Nec tenebris adoperta fuit, Regna Canopica cum fugeret, Et super astra pararet iter, Illa gradu cita peruigili, Millia multa prius peragit, Quam plaga pandat Eoa polum, etc. Restitutio memorabilis ex Barthii scheda hec est: Prestitit, intereunte chao, Nec tenebris adoperta fuit, Regna Canopica cum fugeret, Et super astra pararet iter. Non aliter pia uirgo uiam Nocte secuta diem meruit. Illa gradu cita peruigili, etc. Ait Barthius duorum uersuum transpositionem peperisse difficultatem, translationem uero Aegypti congruere fuge puelle, nam per Aegyptum plerique Christiani tenebras intelligunt, ut Gaudentius, tract. 1 et 2.

 201. Nemini mirum uideri debet, huiusmodi traiectiones contigisse in omnibus aut fere omnibus exemplaribus. Scaliger in prefatione Maniliana ad tertiam editionem carminum Manilii aduertit innumera menda, traiectionemque non solum unius, sed et plurimorum uersuum in Manilio. Barthius ipse lib. uI, cap. 28, in opere Chalcidii uitium traiectionis, interdum corrigende, obseruauit, ut alios preteream. In re nostra restitutionem approbat codex ms. a  Barthio allegatus. Si cui tamen Barthii fides in membranis citandis fluxa uideatur , nichilominus prudenti hominis docti coniectura licebit restitutionem sustinere. Non negauerim aliquo commodo sensu lectionem ueterem posse retineri, quam ipse quoque propter codd. uett. auctoritatem sequar: sed certe uersibus ex Barthii scheda, uel opinione restitutis congruentior explicatio reddi poterit, quam sit interpretatio Chamillardi: Ita olim Deus noctu ignea columna, cuius candor eximius fugabat tenebras, Isrelitis, claris patriarcharum nepotibus, uiam commonstrauit. Eulalia igitur, dum media nocte iter facit, ut ex hoc mundo exeat petatque celum, clara ueluti diei luce conuestitur, nichilque uidet tenebris nigrescere. uersus autem, Et super astra pararet  iter, intelligendus esse uidetur de itinere quod noctu populus Isreliticus peragebat  .

202. Alter locus est, quem traiectionis uitio laborare coniicit 174 cl. Giouenazzius, in Passione uincentii, uers. 37 et seq.: Nos lucis auctorem Patrem, Eiusque Christum Filium, Qui solus ac uerus Deus, Datiane, confitebimur. Putat Giouenazzius legendum, Nos lucis auctorem Patrem, Qui solus ac uerus Deus, Eiusque Christum Filium, Datiane, confitebimur, cuius uerba ex ms. commentario in hymnum S. Hilarii, Hymnum dicat turba fratrum, hoc loco insererem, nisi ipse intercessisset. Rationes multas affert ex antiquitate petitas. Duo tamen admonere iuuabit: alterum, posse quidem hos uersus Prudentii, prout in libris editis et mss. leguntur , ad diuinitatem Iesu Christi comprobandam produci: sed tot aliunde esse in Prudentio huius ueritatis catholice clarissima argumenta, ut minime esset dolendum, si uersus illi aliter ordinati in huiusce rei confirmationem afferri amplius non possent. Preterquamquod recte Giouenazzius arguit, ex hoc solo Prudentii uersu, Eiusque Christum Filium, non solum sententia, sed uerbo etiam diuinitatem Christi comprobari: nam uerus Filius Dei, necesse est sit Deus. Alterum, non esse mirandum si in Prudentii carminibus traiectio aliqua minus congruens consentientibus omnibus quos hactenus uidere licuit codicibus mss. fuerit inuecta, cuius uitium fortasse aliquando detegetur. In Apoth. uers. 248: Perquam ridiculum dicam,  quanta consensione omnium editorum, et plurium mss. hic uersus ante Heinsium fuerit transpositus. Maior in re tenuiore fuit gloria Latini Latinii. In prefatione libri I aduersum Symmachum, uers. 74, omnes ediderant, Spes insueta subit, serpere flexibus, Et uibrarsagax eloquii caput. Latinius, traiectionem litterarum odoratus, seps restituit, plaudentibus et sequentibus omnibus. Chamillardus hanc restitutionem Sirmondo ascribit, Heinsius ait ita castigandum iam pridem  monuisse Latinum Latinium, Iacobum Sirmondum et Laurentium Pignorium. Ego quidem plurimi facio cum Sirmondum, tum Pignorium: sed ut gloria eius castigationis Latinio debita cum his aliqua ex parte communicetur, oporteret demonstrare nichil eos audiuisse de correctione Latinii, qui longe etate precessit. Percrebuit autem ea fama multorum sermonibus circa annum 1581; nam Latinius enigma condidit ad cardinalem Guilielmum Sirletum, quod, quia nondum editum puto, hic referam ex schedis mss. apud cl. presulem Reggium.

Si cui, que fuerat procerum obsignata tabellis
In manibus spes certa diu, conuersa repente
175 Serperet, inque sinu latebrasfera quereret aspis,
Quis non horrendi subitique pericula casus
Si sanus reputet, miseratus defleat? atque
 uix fieri potuisse putet quin protinus omnes
Corporis atque animi uires, roburque superbum
Quamuis magnanimo caderent? Audentior ergo
Solus ego intrepidus monstrum complector amicum,
Spemque ualere simul iubeo; usurpataque furtim
Iura aliena suis extemplo reddere cogo.
Quid uelit obscurum, Sirleti, enigma, resoluo.
Tum subiicitur epistola data 12 Octobris 1581, que typis iam est uulgata. Deinde hoc epigramma, quo etiam enigma explicatur:

Forte sub obscura SEPIS Prudentius umbra
   Texerat ingenii dira uenena tui,
Symmache, splendore o nimium confise superbi
   Nominis, et clari uiribus eloquii.
Nescius historie antiquarius, et simul audax
   Grammaticus SEPIS SPEM locat in solio.
Secula perque nouem tenuit male conscia furti,
   Ipsa licet non fur, SPES aliena tamen.
Exsulis est ausus causam defendere nemo,
   Nemo quiritanti ferre rogatus opem.
 Diuino tandem perfusus lumine mentem,
   Iniustum aspiciens exsilium miseri,
SPEM iubeo ire foras, et sedem reddere SEPI,
   Nullius metuens acre supercilium.
Sequitur Iulii Iacobonii diuinatio, qui enigma explicabat de spe, que Latinium iam senem fefellerat: alii aliter interpretabantur. Anno 1594 edite sunt Rome  Iosephi Castalionis uarie lectiones, non semel deinde recuse, ubi cap. XII hec lectio ex Latinio producitur, et prefertur alteri spes, exstanti etiam in codice mire antiquitatis, quem Federicus Rainaldus emptum in bibliotheca uaticana collocauerat. uideri etiam possunt, que in Bibliotheca selecta Latinii ex Ulysse Aldrouando, aliisque annotantur. Weitzius tandem in Egmondano codice reperit, Seps insueta.



CAPUT XXIII. Peccata metri Prudentio obiecta. Opusculum ms. Ludouici Caualli contra Hymnos Breuiarii Romani refellitur.

176 203. Cum passim Prudentius in metri regulas dicatur peccasse siue ex ignorantia, siue ex negligentia, plura ego collegeram, non tam ut eum defenderem,  quam ut rationem prescriberem qua Patrum Ecclesie carmina sanari ualeant, obseruata ueterum consuetudine, non corrumpi, quod a multis factum esse constat. Sed ex ingenti silua pauca seligam; eaque potissimum que ad Prudentium magis pertinere uidebuntur, explicabo meliori ordine, quo res multum inter se connexe atque implicate possint digeri. Ex quibus tamen non difficulter compendium artis petice ecclesiasticorum petarum prime etatis possit adumbrari. Chamillardus in limine sue editionis catalogum exhibuit syllabarum, in quibus errauit Prudentius, quem hic subiiciam, aliis ex Cellario additis  .

177 204. Cellarius preterea notat Prudentium es finita per is formasse breuitatis causa, ut famis  recto casu, luis, pubis; uerba secunde quasi a forma tertia corripuisse, extorque, percense, collucis. Frequentius etiam Prudentio quam aliis esse, breuem in fine producere propter sequentis uocis geminam consonantem, ut Cath. 7, uers. 152 et sepe alias. Casaubonus, comment. in Trebellium, pag. 214, affirmat  Prudentium i primum Spiritus corripuisse; sed uoluit dicere Sedulium, ut puto: nam is, ut gloriam sancte et indiuidue Trinitatis clara uoce decantaret, neglexit regulam grammatice dispositionis: Gloria magna Patri semper, tibi gloria, Nate, Cum sancto Spiritu gloria magna Patri, quod obseruauit u. Beda lib. de Arte metrica. Si Prudentium Casaubonus uere respexit, fortasse notauit uers. 8, hymn. 10 Cath., Spiritus simul, et caro seruit. Sed hunc uersum aliter legendum esse constat ex commentario. Prudentius sepissime ea uoce utitur, et semper i primum producit. Ricciolius part. 8 Prosod., cap. 2, app. 5, ait, Prudentium produxisse a in criminaque delusum ab accentu. Sed magis delusus est Ricciolius: nunquam enim a in crimina Prudentius  produxit. Longum quidem fecit a in ridendaque Sym. I, uers. 361, Mimica, ridendaque suis, sed ob cesuram, ut mox explicabo, uel potius ob dictionem encliticam que.

205. Barthius lib. XI Aduers., cap. 20, obseruat, Agobardum in phaleco post obitum Caroli et Ledradi propitii uocem prima producta posuisse, secutum Prudentium in Passione Agnetis. Ita certe habet Prudentius uers. 130: Purgabor oris propitiabilis. Et in Eulalia, uers. 215: Carmine propitiata fouet. Potuit tamen Agobardus rationem sequi, cum in huiusmodi uocibus, ubi plures quam due breues concurrunt, aliqua ex his produci ualeat, ut pentametrum, aut hexametrum ingrediatur. Ita accidit in religio, reliquie, Italia, Priamides, catholicus, pupugerat. Preterea  cur non erit longum o in propitius  ? 178 Ludouicus Cauallus in obseruationibus ad nouos hymnos, que mss. exstant in bibliotheca collegii Romani, correctoribus sub Urbano uIII obiicit quod in azyma cum Prudentio y corripuerint, obseruat. 39; item quod pariter a in Iudaicus cum eodem Prudentio longam fecerint, obseru. 40; quod i in sempiternus, secuti eumdem Prudentium, breuiauerint, obseru. 41; et quod Paraclitus cum i breui eiusdem Prudentii auctoritate protulerint, obseru. 42  .

206. Memini me hoc Caualli opusculum ab aliis laudatum allegare dissert. de Hymn. eccles., num. 159, 160, ac rursus in hymn. Hispan., pag. 267. Aliam hominis docti fuisse mentem existimaueram, alias rationes, quibus correctionem Urbanianam impugnaret. Postea in librum ms. incidi, et pauca reperi  que aliqua responsione digna uideantur. uerum quod suo loco pretermissum est, alieno dicere non pigebit: si tamen alienus hic locus est iudicandus, quo eadem opera et hymnos correctos Breuiarii Romani, et nostrum Prudentium licet uindicare. In hymno Ad uesperas sabbati in Albis, Ad regias Agni dapes, reprehendit, ut dixi, Sinceritatis azyma, correpto y in azyma, quamuis Prudentius corripuerit Apoth. uers. 353: Lasciuire choris, similaginis azymon esse. Ricciolius in indice 2 syllabarum controuersarum numerat hanc ipsam, et concedit produci a Nicandro in Alexipharmacis, sed addit, nos in pronuntiando sequi posse ex consuetudine iam inuecta accentum Grecum, qui est in antepenultima. Quid si saltem quarto Ecclesie seculo ea consuetudo  iam obtinuerat? Sic enim habet Paulinus in carmine ad Cytherium de naufragio Martiniani: In ueritatis azymis; et Natali 8: Inde fuge memores etiam nunc azyma sumunt. Recte ergo Casimirus Sarbieuius S. I, qui solus eum hymnum correxit, censuit non mutandum uersum Sinceritatis azyma. Nam Sarbieuium, petam lyricum prestantissimum, fuisse e numero eorum qui emendationi hymnorum iussu Urbani uIII operam nauarunt, quod tunc me fugerat, nunc plane affirmo edoctus ab eminentissimo cardinale Ioanne Carolo Boschio, qui, ut est cum aliarum, 179 tum precipue ecclesiasticarum rerum cognitione egregie instructus, id me perhumaniter admonuit; ostenditque editionem Parisiensem pulcherrimam operum Sarbieuii, in cuius prefatione hec narratio de correctione  Urbaniana continetur.

207. De uoce Paraclitus eadem responsio ex consuetudine et accentu Greco petitur. Et cum Cauallus fateatur, Patres in fine iambici posuisse Paraclitus, ut S. Hilar., Cum Spiritus Paraclitus Effulsit in discipulos, inepte contendit tum ab ipsis adhibitum spondeum pro iambo: nam potius in aliis sedibus contra metrum peccabant quam in fine iambici, ubi semper iambum adhibebant  . Correctores etiam retinuerunt quod Prudentius scripserat Cat. 12, uers. 42: Populique rex Iudaici, in uesperis Transfigurationis. Contra nichil profert Cauallus, nisi dubium exemplum Iuuenalis, satir. 14, uers. 101: Iudaicum addiscunt, ac seruant, et metuunt ius. Similiter usus est Prudentius Apoth. uers. 552: Sunt qui Iudaico cognatum dogma furori, et uers. 321: Hec si Iudaicos  sic intellecta rigassent. Sed in his omnibus uersibus locus est spondeo per syneresin Iudai, in primo illo opus est iambo in sede extrema, Populique Rex Iudaici, uti etiam dactylo in uersu Alcimi Auiti de Origine mundi, Quando induratum plebes Iudaica nomen. Ut in sempiternus i longum asseratur, sola Iosephi Scaligeri auctoritas idonea minime est, neque enim certum est deriuari a semper et eternus, neque, si id certum sit, deriuata semper legem primitiuorum sequuntur, presertim quia e sicut in i mutatur, ita in i breue conuerti poterit. Paulinus pariter i corripuit in carmine ad Cytherium de Naufragio Martiniani prope finem: Ut sempiterne clara uite gloria. Eamdem quantitatem defendit Huetius in Origenianis contra Scaligeri opinionem. Hec Prudentio  cum correctoribus Urbanianis communia. Cetera pretermitto, quia et leuiora sunt, et ad nos non pertinent, uel si ad nos quidem, non tamen ad hoc tempus, neque ad hunc locum.



CAPUT XXIu. Leges a Prudentio aliisque antiquis petis Christianis in metro seruate.

180 208. Et ut in Prudentio defendendo pergam, totamque defensionem ad certa capita reuocem, nonnullas regulas exponam quibus syllabarum quantitas ab eo adhibita uindicetur  . PRIMA SIT REGULA: Quedam sunt uoces in Ecclesia Romana ab ipsis religionis nostre initiis usitate peculiari quodam interuallo breuitatis, aut longitudinis, siue ex Greco, siue ex Hebraico idiomate conuerse, quas uiri docti iure eadem  quantitate proferebant, non ad originem, sed ad consuetudinem attendentes, populo usum concedentes, sibi scientiam reseruantes. Ludewigius uossium lib. Iu, part. 2 Instit. orator., cap. 1, § 3, secutus, de Prudentio ita ait: Ceterum uoces in diuiniori cetu Christianorum 181 inuentus, quod receperit noster et adhibuerit, culpare uelle absurdum est. Idem obseruat, petas Christianos uerba ecclesia, mysterium, psalterium, et alias in Ecclesia Romana receptas adeo  uoces, ut non sine periculo false doctrine immutari a quouis potuerint, adeoque et a plebe fuerint usitate, in antepenultima breuiasse. In his tamen exemplis non una eademque uidetur fuisse consuetudo. Nam Prudentius in ecclesia et mysterium antepenultimam producit, S. Paulinus sepe etiam eamdem syllabam longam fecit. Ex hac regula sustineri poterunt in Prudentio Allophylus, Arrius, eremus, heresis, idolum, demon, iehsu eliso i, aut e; Paraclitus, Azymon, Iudaicus, et alie similes uoces, quanquam nichil prohibet quominus eadem uocabula diuersis rationibus ac regulis defendantur, ut ex regulis sequentibus constabit.

Altera est regula. In uocabulis e Greco deriuatis, accentu a quantitate discordantibus, ueteres pete  Christiani neglecta quantitate accentum secuti sunt in antepenultima, quod ita tum pronuntiarent. Diuersam olim fuisse rationem pronuntiandi, uariasque doctorum opiniones ex Quintiliano lib. I, cap. 5, discimus: Ut Atreus, quem nobis uiuentibus doctissimi senes acuta prima dicere solebant, ut necessario secunda grauis esset. Ac reuera Plautus non solum dactylum facit Phedromus, cuius o est o mega, sed etiam penultimam corripit in Philippus, quia utrobique Grece scribitur, et pronuntiatur cum accentu in antepenultima. Sic ex usu breuem penultimam proferimus in antiphona, quamuis o longum sit; et Italice, Otranto, Taranto, Hispanice uero Fromesta dicimus, accentu in antepenultima collocato. Ex hac regula plures defenduntur syllabe in Prudentio,  eremus, phrenesis, idolum, pesis, mathesis, secunda correpta; contra produxit i in sophia, quia Grece acuitur, ut nunc eadem ratione, et ob consuetudinem, multi proferunt longam secundam in Andreas, Matthias, idea.

209. Tertiam regulam statuo. Multa sunt que Prudentii aliorumque equalium auctoritate defendi possunt, tum maxime cum antiquiorum exempla uel precepta contraria non obstant. Sepe Prudentius e in  imbecillus corripuit. Cur reprehenditur a uossio lib. II Gramm., cap. 17, Chamillardo aliisque? Nam imbecillum formatur a baculo seu bacillo, quasi sine baculo. Dicunt, Horatium et Lucretium in hexametris produxisse. At in hexametris necessitate metrica debuit produci. Itaque Becmanus, de Origin. ling. Lat., uerbo Baculus, potius accusat Horatium, quod posthabita origine produxerit, nisi excuses per figuram, qualis in relliquie, exemplumque 182 Prudentii et I. C. Scaligeri, qui corripuerunt, producit. In inuolucris u corripuit Prudentius. Cur reprehenditur? Aiunt esse ab inuolutum, et Prudentium deceptum, quasi putauerit esse a uolucris. Quid si deriuetur ab inuoluo, ut nonnulli suspicantur, et dicatur inuolucrum quasi inuoluucrum, extrito u consonante  ?  At inuolucrum dictum ab inuoluo siue inuoluendo comprobat Iso in glossis ad uers. 36 hymni 5 Cath., Ne sanctum inuolucris pollueret locum. Calceamentis a uoluendo. Hec origo quidem mihi non placet: sed consuetudo ueterum certa est, ut corriperent etiam simulacrum, lauacrum, quod ex Prospero Aquitanico aliisque incerti auctoris uersibus Fabricius obseruat in ind. pet. Christ. Cl. Teolius testatur, apud S. Prosperum carm. de ingratis occurrere inuolucris penultima correpta: locus mihi querenti non occurrit. In uett. codd. reperio scriptum inuolucla, quasi ab inuoluculum. Notatum ab aliis non inuenio, Prudentium corripuisse u primum in lugubri uers. 79 hymni 9: Sol refugit, et lugubri sordidus ferrugine. Contra sunt optimorum petarum exempla,  et in lugeo u est longum. Nihilominus cum syllabarum quarumdam uaria fuerit, et communis quantitas, et sepe deriuata declinent a sua origine, non statim erroris arguendus est Prudentius, sed uel eius exemplo defendi poterit, saltem eo tempore quo scripsit,  corripi potuisse u primum in lugubre; quod etiam corripuit S. Damasus in uersibus de S. Agnete:

Fama refert sanctos dudum fleuisse parentes
Agnen, cum lugubres cantus tuba concrepuisset  .
Huc fere reuocari possunt in Prudentio propola prima producta , berillus, calceamentum, cui, pugillaris, frustra a breui, dispar, ganeo, impar, Pyreneus, delibutus, smaragdinus, carisma, redimitus, quanquam in redimitus cum sepius i primum corripuerit, semel tantum 183 produxerit, in codd. pro coronatus irrepsisse redimitus, haud leuis est coniectura. In berillus e corripuit etiam uenantius Fortunatus lib. III uite S. Martini:

 Que palla ex humeris mixto Chrysoprase berillis
Ita lego. Alii male, mixto Chrysopraso, uel Chruso prasoberillis.

210. Quarta est regula. In nominibus propriis magna fuit ueterum petarum licentia, siue quia quorumdam erat opinio, communes eorum esse syllabas siue aliorum exemplo: multo uero magis in nominibus que a gentibus exteris et barbaris accipiebant. Huc pertinent Allophylus, Lacedemon, Pyreneus, Cyaneus, Sardinia, Asclepiades, Hadrianus, Arrius, Marcion, Marcionita, iehsu, et alia Hebrea, quanquam ex his plura possunt alia et meliori ratione defendi, ut Hadrianus, Marcionita, iehsu per syneresin. Scio nonnullos petas ueniam prefari, cum nomina propria efferunt, contra quam usitatum syllabarum interuallum  exigere uideatur  .

211. Non dubito quin pete plerumque luserint, dum difficultatem nominis proprii enuntiabant, ut Horatius satira 5:

Mansuri oppidulo, quod uersu dicere non est,
 quod, si libuisset, uel licentia, uel necessitate metrica intrusisset. Ausonius epist. 20 ad Paulinum sic incipit:

Paulino Ausonius: metrum sic suasit, ut esses
   Tu prior, et nomen pregrederere meum.
At poterat metrum consistere, quamuis prior esset Paulinus, si alio modo uersus formaretur  . Noster quoque Prudentius pariter metrum 184 repugnare dixit, ne Saturninorum nomen Sapphico carmine includeretur, uers. 161, hymno 4 Perist.: Quatuor posthinc superest uirorum Nomen extolli, renuente metro, Quos Saturninos memorat uocatos Prisca uetustas  . Hoc ipsum tamen ob aliquam difficultatem ab eo dictum intelligo, non quod uersus Sapphicus hoc modo compingi non posset: Inde Saturnini obeunt securi Quatuor una, aut alio simili. Prudentium  imitatus est Sidonius lib. IX, epist. 16:

Post Saturninum uolo plectra cantent . . . ,
Singulos quos nunc pia nuncupatim
Non ualent uersu cohibere uerba,
Quos tamen chorde nequeunt sonare,
   Corda sonabunt.
Plura exempla similia affert Sirmondus, pag. 103, in notis ad Sidonium. In Sedulio, Aratore, uenantio Fortunato, Prudentio reperio scriptum more Latino, Arrius, secunda correpta. Cur id damnem? Cur potius communem ita loquendi consuetudinem non fatear? Christiani pete maiori licentia quam ueteres, nomina propria syllabis communibus pro arbitrio pronuntiabant, ii uero maxime qui ferrea etate uel post eam scribebant. Fortunatus lib. uIII, carm. 4:

 Has inter comites coniuncta Cesaria fulget.
Quo uersu relato ait Barthius lib. LXuI Aduers., cap. 3: Nominum propriorum cura exigenda non est a pesi huius auctoris. Itaque concludam, optimos quosque petas certa quadam licentia usos fuisse in uariandis syllabis nominum propriorum, sed cum moderatione et uerecundia, quod attinet ad nomina Latina et Greca: nam qui diligentius querunt quo  interuallo breuitatis uel longitudinis Hebrei suas uoces pronuntiauerint, aut ex Massoretarum disciplina tradunt esse nunc pronuntiandas, ii mihi uidentur oleum et operam perdere, ne dicam iudaizare. Qui si mihi persuaserint denique, opinionem R. Moysis potius quam R. Salomonis tenendam esse; uocem aliquam scribi per chatef patach, scilicet a breuissimum; aut per patach, quod est a breue; aut per kametz, nempe a longum; originem magis Hebream quam Arabicam aut Syriacam attendendam esse: cum, inquam, id obtinuerint, tum bona eorum pace respondebo, malle me sequi Tertulliani, Iuuenci, Prudentii, Paulini 185 aliorumque ueterum Patrum sententiam, qui sui seculi et lingue morem non ignorantes, aut consuetudinem Hebreorum scierunt  et contempserunt, aut ne curarunt quidem scire, quorum imitari malo negligentiam quam istorum obscuram diligentiam.

212. Quinta regula. Erroris non sunt arguendi Prudentius aliique antiqui pete ecclesiastici, quod licentia petica interdum, et figuris syneresi, crasi, aliisue huiusmodi utantur. Hec cum explorata sit regula, e catalogo errorum metricorum Prudentii delende sunt he uoces: cui, monosyllabum breue; ganeo, cuius a potest esse longum syneresi facta in duabus syllabis postremis; delibutus, ubi i necessitate metrica fit longum ; margarita, iehsu eliso e, Hadrianus, Marcionita, ia et io syneresi facta, nam i in Marcion est longum. Exstat apud cl.  Giouenazzium Christophori Wasii Senarius, siue de legibus et licentia ueterum petarum, Oxonii e Theatro Scheldoniano 1687, liber in nostris regionibus rarus, ubi auctor aliquantulum obscure, sed docte de figuris petarum, hiatu, ectasi, dieresi aliisque disserit, ac multa affert que Prudentio conueniunt, nisi quod is non tanta licentia abusus est quantam antiqui pete, presertim comici, sibi arrogabant  .

 186 213. Sexta regula. Pete III et Iu seculi, presertim Christiani, frequentius quam ueteres, syllabas breues producebant ratione cesure. Id multi non aduertentes, carmina ecclesiastica corrigere ausi, ea corruperunt. Christophorus Cellarius, quamuis non indoctus grammaticus, in curis posterioribus de barbarismis uersum Iuuenci ex prologo,

Sanctificus adsit mihi carminis auctor
Spiritus,
ita refert, ut addat, Nisi forte quod lex metri postulat, legendum est SANCTIFICANS. Ineptissima est hec coniectura. Idem Cellarius notat, frequentius Prudentium quam alios, breuem in fine producere propter sequentis uocalis geminam consonantem, quasi id reprehensione aliqua dignum esset. uerum Prudentius  non solum recte id facere potuit, sed etiam debuit, si plurium doctorum hominum sententiam tueri uelimus  . Difficilior est controuersia, 187 sitne syllaba communis ratione solius cesure, quamuis  uocalis, ubi fit cesura, consonanti aliqua eiusdem dictionis non terminetur: nam in his, pectoribus, oratis, Eurialus, caput, tuus, obruimur, et similibus, nulla est ratio dubitandi. Et Seruius quidem uersum 164 lib. III Aeneid.:

Dona dehinc auro grauia, sectoque elephanto
reprehendit, quia GRAuIA finalitatis ratione producitur, sed satis aspere: nam in nullam desinit consonantem. Alia etiam exempla proferri solent ex Lucretio, Ouidio, Statio, uirgilio, que explorata non esse, neque rem conficere, ostendi in censura hymnor. Santol. post Hymnod. Hispan., pag. 440. Scaliger contra quosdam grammaticos  ait lib. II, cap. 17 Petic.: Omnis cesura indifferens est; neque caret ratione: sistitur enim in ea dimensio.  Et in saltationibus ad cesuras terram pede feriebant. Rationi adiungam auctoritatem Prudentii aliorumque equalium, si alicuius ea sit ponderis  ex qua saltem efficitur, petarum  Christianorum eam fuisse consuetudinem, ut sepius quam antiquiores cesuram indifferentem adhiberent.

214. Regula septima. Primi ecclesiastici pete ob aliquam dialectum 188 Grecam, uel propter sui temporis consuetudinem in nonnullis uocabulis Grecis , et in uocales breues conuertebant, non sine antiquorum exemplo. In Prudentio hec passim reprehenduntur, enigma, Berillus, Chalcedon, demon, energima, eremus, heresis, idolum, Lacedemon, mathesis, phrenesis, pesis, Pyreneus, romphealis, sphera; quia syllabas Grecas natura longas corripuit. Eccur autem antiquiores, qui simili licentia usi sunt, exemplumque dederunt, sine ulla reprehensione abire permittuntur? Quedam colligam partim ab Hispaniolo  aliisque, partim a me obseruata. Ionius conscribitur per tamen uirgilius, Ionio in magno, alii similiter corripiunt. Orichalchum habet diphthongum ei. Horatius in Art. pet. breuiat i,

Tibia non ut nunc orichalcho iuncta, tubeque.
Ita uirgilius et alii. Sithonius per , itemque emonia a uirgilio aliisque corripiuntur. Orion etiam per , Seruius uero per scribi olim tradit, et extrito manere micron. Ouidius lib. Iu Fastor.:

Hunc, Hyreus quia sic genitus, uocat Oriona,
   Perdidit antiquum littera prima sonum.
O mega in Origenes ab Horatio corripitur. uirgilius in Ciri,

Sordibus, et scoria pariter tabescere tali.
 Scoria Grece habet . In hepar Latini breuiant, et similiter Catullus et Persius in crepida . In mater et pater corripi notissimum est: in er interdum protrahitur, sed Claudianus breuiauit,

Lucidus umbrifero miscebitur er Auerno.
ualerius Flaccus in uI:

Aequaque nec ferro leuior, nec romphea ligno.
 Chorea a Tibullo, et platea a Catullo e breui efferuntur, quamuis sit diphthongus . Greci scribunt ptissana, per duas ss, et grabbatum duabus bb. Horatius dixit ptisana breui i, et uirgilius grabatum a primo breui in Moreto. Q. Sereni est hic uersus:

Et uitio capitis phrenesis furiosa mouetur.
Aeneade in secunda uocali habet , et corripitur a uirgilio  . Multa errant nonnulli recentiores, cum 189 ueterum scripta in iudicium uocant. Aetatem lingue Latine seculo Augusteo concludendam esse putant, uel ita certe iudicant quasi minus Latinum esset quidquid ab aliquo eius seculi scriptore non reperiatur scriptum. De Prudentio, Paulino, Ausonio, et equalibus eorum, perinde loquuntur ac de nostri temporis hominibus, qui linguam Latinam iam  mortuam labore, et industria, et ex libris solis addiscunt. Itaque uiros illos clarissimos, qui in foro et luce publica hominum uersati sunt, in pronuntiatione et usu quarumdam uocum frequentissimarum errasse, deceptos aut delusos fuisse temere iactant. Inique pesin et Latinitatem Prudentii et similium ad regulas seu consuetudinem seculi aurei, quod uocant, exigere uolunt, cum interea non solum Terentium, quem plurimi Cicero faciebat, sed etiam Plautum, Ennium et alios tueantur, quamuis ea que Terentius et ceteri in prosodia ausi sunt, longius ab etate Augusti recedant quam Prudentii carmina. Denique uix poterit syllaba aliqua in Prudentio deprehendi que per figuram aliquam peticam non ualeat excusari: quales multas in similibus uocibus adhibuerunt Lucretius,  Catullus, uirgilius, Horatius, Ouidius et equales, quas nonnulli errores et uitia esse putant.



CAPUT XXu. Prudentius ab aliis corruptus, ab aliis male correctus, ab aliis defensus. Peculiares animaduersiones de eius prosodia.

190 215. Si ea excipias que Prudentius ratione  aut aliorum exemplo fecit, admodum pauca inuenies que peccata metri possis appellare: in quo socios ille haberet prestantissimos petas Horatium, uirgilium, alios, de quibus tamen sepius affirmare licet, quod de comicis Terentianus Maurus: In metra peccant arte, non inscitia. Scaliger lib. II Petic., cap. 31, de uitiis in quantitate loquens: Ex Homero, ait, multa petere queas: fuit enim negligentissimus. Aristarchus ea modestia Homeri errores notauit, ut nunquam diceret, Homerum errasse, sed quidquid non probabat, Homeri esse denegabat. Cicer., epist. 11, lib. III: Ut enim Aristarchus Homeri uersum negat quem non probat: sic tu  quod disertum non erat, ne putaris meum. De eodem Aristarcho intellige Ausonium epist. 18: Quique notas  spuriis uersibus apposuit. Obiter corrigam alium locum Ausonii, a Scaligero filio in Lection. Ausonian. non animaduersum, in prefat. ad Ludum septem sapientum:

Meonio qualem cultum quesiuit Homero
   Censor Aristarchus, normaque Zenodoti.
Pone obelos igitur, spuriorum stigmata uatum,
   Palmas, non culpas esse putabo meas.
Lege meo periculo, spuriorum stigmata uersuum, uel uersum  . Igitur quod Aristarchus in Homeri carminibus fecit, idem potiori iure in Prudentio facere liceret, ut spurios esse uersus diceremus, quos aliquo uitio infectos constaret  .

191 216. Egregia sunt que affert Barthius lib. LXI, cap. 23, qui, cum ostendisset recte dici er et ether neutro genere, Talia, inquit, plura sunt apud  Christianos uates, que nos ignorantia antiquitatis, ob amissos tot egregios, imo fere uno et altero demptis, summos Romane eloquentie conditores non intellecta damnamus. Precipue apud corypheum eorum Prudentium, quem ego ad plurimos mores ritusque explicandos  maxime idoneum scriptorem exstare in hoc censu arbitror; sed qui sit etiamnum plurimis maculis confossus atque confectus, non alia maiore de causa, quam quod maxime omnibus accepta scripsit, et tali genere dicendi, quali uix optari poterat  . Non solum autem codd. mss., sed etiam editionibus Prudentii plurima uitia imputanda esse Gronouius aliique docent; quod a nobis singulis locis adnotabitur, cum uarietates lectionum expendemus. Aliqua etiam confusio oriri potuit ex duplici editione carminum Prudentii, dum adhuc is uiueret, quod suspicatur Heinsius. Exempla uetera non desunt ex quibus liquet scriptores sua opera emendatiora iterum uulgasse. Mihi probabile est Prudentium suos hymnos et opuscula seorsum ac diuersis temporibus composuisse et publicasse,  que tandem anno etatis 57 in unum corpus coacta in publicam lucem emiserit, ac nonnulla emendauerit.

217. Exemplum uero errorum qui a typographis sunt inducti, ponam in idolum, quod breui o a Prudentio semper inducitur. Aldus senior codd. mss. errorem putans, sepe emendare uoluit, ut Psychom. uers. 379: Quosque uiros non ira fremens, idolaque bello pro Quosque uiros non ira fremens, non idola bello. Et Aldus quidem regulam secutus est, neque in errorem incidit; non ita Muratorius in S. Paulino, qui eamdem syllabam corrigere ausus, multo maius ipse peccatum commisit, nam i in idolum contra omnes regulas, cum sit , et sine ullo exemplo corripuit, pem. ultimo In ethnicos uers. 203, Nec se paganus laudet, si uitat idola. Subiicitur nota Muratorii: In ms. legebatur,  si qui idola uitat. Emendaui. Non emendasti, 192 Muratori, corrupisti. Idem Paulinus in Epithal. in Iulianum:

Absit, ut idolici uideatur filia templi.
Manifestum est, a Paulino o in idolici corripi  .  Iosephi Blanchinii eruditionem, multum ab aliis laudatam, ego quoque ualde commendo: peculiari etiam ratione hominis diligentiam amplector, quod officium nostrum Isidorianum illustrauerit. Sed nollem, uir doctus, a facultate petica, uel ab eius cognitione imparatus, ad hymnos Prudentii in Officio Mozarabico emendandos, accessisset. Animaduerti num. 74, quam abnormes uersus Prudentio affingere uoluerit, nunc quedam attingam que emendare cupiens uitiauit, ne aliquando in Prudentii carmina noui errores irrepant. In S. Eulalia uers. 64, Mane superba tribunalia adit, nullam correctionem adhibet, cum legi debeat, Mane superba tribunal adit. uers. 209, Texta feram pede datilico, emendat dactylo, uel dactylico. Legendum dactylico, nam aliud metro repugnat. In  hymno Ieiunantium, uers. 7: Quo fibra cordis expiatur uiuidi: corrigit, expiamur liuidi; male: nam fibra est in nominatiuo, a correpto. uers. 24, Liberque flatu, nescio cur mutauit in libet. uers. 98, ueteresque nugas condomare ac frangere, contra sensum et metrum posuit condonare et frangere: fortasse ex errore typographico editionis Giselini, quem is in erratis notauerat. Pari errore pro uera lectione uers. 134, Impendit, inquit, IRA summi iudicis substituit, Impendet, inquit ITA, sensu et metro repugnante. uers. 161, Nullus uiuendi, corrigendum fuit, Nullus bibendi. Blanchinius, nisi errauit typographus, scripsit, Nullus habendi. Plura pretereo que male correxit, plura que, cum deberet, non emendauit. In quedam etiam peccata huius generis incidit Gallandius, uir ceteroquin  doctissimus, in editione Prudentii  . Non his auxiliis, non defensoribus 193 istis Prudentius eget. Patrocinium eius suscepit Scaliger in Lection. Auson. pag. 207 edit. 1588. Habebant et aliud peculiare pete Latini, presertim etate Ausonii, ut non solum Grecas declinationes in Grecis negligerent, et ad regulam Latinorum referrent: sed et quantitatem ita euerterent, ut accentu illam metirentur. Sic pag. 104 corripit e in Thales, ut Sidonius in Lyristes, Alceo potior Lyristes ipso, quasi non Thales et Lyristes, sed Thalis et Liristis dicerent. Sic Quintus Cicero: Conditur Oceani ripa cum luce Bootis. Latini, ut notat Seruius in libello de Accentibus, eumdem accentum quem Greci habent, efferunt in Grecis nominibus. IDOLA semper est dactylus apud Prudentium. Sidonius penultimam producit in Euripides,  non quantitatem, sed accentum secutus. Orchestram quatit alter Euripidis, secundam producit in Marsyas . . . contra corripit secundam in Arato . . . Denique inspice totum Sidonium, totum Prudentium, et alios; inuenies,  semper eos non syllabas Grecas, sed accentum Grecum esse secutos  .

218. Adheret his Barthius lib. XXIII, cap. 14. In Prudentio cum laruis luctantur, qui eruditissimo, elegantissimo, et longe Christianissimo pete obstrepunt ea de causa, quod syllabarum modulos negligentius habet. At ille hoc studio agit, nec adeo ea de causa grammaticis pugnare uult, cum sciens solecisset. Nec tamen exemplis et ratione carent. Friuola utraque, et utraque nichil. Idem capital admisit Ausonius, epist. 1. Et festinato tempore utraque daret, et alibi. Et quidquid apud eruditissimum hunc petam  legas, iubeo meo periculo censeas apud Lucilium, Ennium, aut tales legere. Plura deinde in Ausonio notat que ne in Prudentio quidem reperiuntur. Becmanus de  Origin. lingue Latine uerbo uideo, quod Prudentius mediam semper in idolum corripuerit, alios per systolen, alios aliter excusare ait, Tryphonem grammaticum per que sit , , , nempe pro . Ludewigius in uita Prudentii acriter eum defendit contra eos qui barbarum illum uocant, quod metri causa dixerit 194 famis, luis, pubis, Ioannis, pro fames, lues, etc. Cur legimus, inquit, apud Plautum et uirgilium lea pro leo, hospita pro hospes, uallis pro ualles, felis et uulpis pro feles et uulpes? Prudentius usus est intereceptus pro interceptus, interefectus pro interfectus , qua licentia usus quoque est uirgilius . . . Figure nichil aliud sunt, nisi palliati errores. Si ea omnia que Homerus, que uirgilius, que alii ueteres  ausi sunt, peta aliquis iunior dixisset, neque de exemplo constaret, reprehensiones hominum uix sustinere posset. Clericus in uita Prudentii ignorantiam suam manifeste ostendit, arguens ex catalogis syllabarum quibus peccasse dicitur Prudentius, et uocum parum Latinarum que in eodem notantur, multa eum in metro et Latinitate errasse. Nam similes catalogi aduersus optimum quemque auctorem possunt confici, et in plurimorum editionibus confecti sunt, ut uerba obsoleta, antiquata, et rarioris usus dignoscantur, quin eorum propterea fame quidquam detrahatur. Prudentium studiosum fuisse antiquitatis non nego. Sed recte Cicero lib. III de Oratore, pag. 123; Inusitata sunt prisca fere ac uetusta, et ab usu quotidiani sermonis iam diu intermissa, que sunt petarum  licentie liberiora quam nostre; sed tamen raro habet etiam in oratione peticum aliquod uerbum dignitatem. Multo uero magis id licuerit Prudentio, qui hominum sui temporis doctissimorum exemplum imitabatur.  Hac ratione sustineri possunt fames, lues, colluces breui ultima, de quibus aduersus Salmasium dixi num. 214. Liberior fuit Plautus, qui, ut obseruat Muretus uar. Lect. lib. XuI, cap. 14, ultimas syllabas uerborum imperandi corripit, cum libet, etiamsi primi secundiue ordinis sint, ut ama, uide, tace, caue. Christophorus Wasius cap. 15 Senarii multis exemplis probat, finalem syllabam priscis fere breuiari in imperatiuis prime, secunde et quarte coniugationis. Ausonius, grammaticus et rhetor celeberrimus, non dubitauit solecismum breui secunda dicere, etiam cum aduersus Auxilium grammaticum scriberet, cuius ceras miniatulas, uel potius ferulas potuisset reuereri:

Auxilium te nempe uocas, inscite magister,
 Da rectum casum, iam solecismus eris,
siue scribendum sit, solicismus, ut ex diphthongo prima uocalis tollatur: nam inter diphthongum et nulla aut exigua erat differentia in pronuntiando.

219. Eiusdem Ausonii est idyll. 11:

Qui bipes, et quadrupes foret, et tripes omnia solus,
es breui in bipes et tripes, uti alibi in quadrupes S. Paulinus consonat Nat. 12, uers. 383:

Constitit ignoto pro limine quadrupes hospes.
Rursus Ausonius epigram. 9:

Suasisti uenus ecce duas dyseros ut amarem,
Odit utraque: aliud da modo consilium.
195 Et ad Patrem:

Et placuisse reor geminis etatibus, ut se
Non festinato tempore utraque daret.
 Quod Scaliger excusat ratione accentus  . Maior est difficultas, qua ratione Prudentius primam produxerit in cuique trisyllabo: non enim probo aut eos qui emendant Prudentii loca, suus est mos cuique genti, sua cuique dextra est, sua cuique iura; aut Gifanium, qui ait, Prudentium his locis e produxisse, quasi spondeum quinto loco pro dactylo intruserit. Sed Prudentio libuit ita diphthongum dissoluere, ut  primam protraheret; sic in aquai fieri solet. Et notum est, ueteres pro cui scripsisse quoi. Neque assentior his qui quoties occurrit fio aut fiat prima breui, uersus Prudentii emendandos censent. Quamuis enim non infeliciter id interdum effici possit, neque toties Prudentius corripuerit quoties putauit Chamillardus, tamen equum non est repugnare ueterrimis. codd. mss. consentientibus. Dicam igitur Prudentium secutum originem Grecam a , ex quo fuat, et fio. Usi similiter sunt Arator et Tertullianus. De a in ratus aliter iudico. Prudentius sepe corripuit Sym. 1 uers. 295: Esse rati, etc. Cath. 9, uers. 32: Mando, ut abluantur, inquit: fit ratum, quod iusserat, et 3 uers. 99: Utque foret rata materies. Peris. 5, uers. 15: Supplicium sibi dulce rata. Non ergo temere Giselinus  Peris. 10, uers. 911, emendauit, Ergo ratus Prefectus elinguem uirum pro Prefectus ergo ratus elinguem uirum, quidquid contra senserit uossius de Arte grammatica lib. II, cap. 22. Quod Prudentius breue primum e in eneruo fecerit, Salmasius explicat in notis ad Aelium Spartianum, pag. 61  .

196 220. Alia leuiora pretermitto, que ex prosodie auctoribus facilius peti possunt, presertim de nominibus Hebraicis ex Ricciolio in indice 1 et 2 de syllabis controuersis, cuius tamen auctoritati te non semper adherere uelim. Ex his que docui licet colligere, non solum sui seculi consuetudine, sed etiam ratione et antiquorum exemplo in syllabis ipsis que rarissime esse uidentur, ab hominibus artis petice peritis uindicari Prudentium. Constat etiam, quas  regulas sequi debeant, qui petarum Christianorum III aut Iu seculi carmina student a mendis purgare, aut de aliquo eorum pemate iudicare. In Collect. uet. Script. Edmundi Martene, Parisiis, 1733, tom. IX, col. 13 et seqq., exstat liber in Genesin, qui Iuuenci presbyteri esse dicitur in codice unde extractus est. Quatuor prima capita dudum edita cum Tertulliano et Cypriano, cetera ad 50 producuntur ex codice Corbeiensi ante annos nongentos exarato. Opus  Pamelius Tertulliano ascribit, Elias Pinius Saluiano Massiliensi, ex coniectura quod de Saluiano ait Gennadius: In morem Grecorum a principio Genesis usque ad conditionem primi hominis composuit uersu quasi hexemeron librum unum. Mirum, ni Prudentio quoque uelit aliquis hunc librum attribuere: nam etiam Gennadius in Prudentii elogio ait: Commentatus est et in morem Grecorum Hexemeron de mundi fabrica usque ad conditionem primi hominis et preuaricationem eius. Nolim tamen id cuiquam ueniat in mentem. Nam primum liber ultra conditionem et preuaricationem primi hominis longe procedit: adeoque neque Saluiano Massiliensi recte adiudicabitur, qui solum usque ad conditionem, hoc est creationem primi hominis, librum suum produxit;  deinde uersus magnam partem omnino exleges sunt, et Iuuenco, Prudentio aliisque equalibus indigni. Non dubito quin multi librariorum incuria sint mendosi: quorum plures ex coniectura in schedis habeo correctos. 197 Plerumque ablatiuus in a corripitur, quamuis in editis emendatio aliqua fuerit adhibita contra codd. mss. Sed quid facias his uersibus 43 et 44?

uiritim cunctis nomen quod permanet, indit
Adamus, donata sibi prudentia solers.
Quatuor aut quinque uoces mutare debes, ac uix id sufficiet  . Huiusmodi carmina qui a Iuuenco, Prudentio, primisque Christianis petis componi potuisse putet, is similis uidebitur esse homini qui de picturis iudicare uolens, imaginem quam pictor aliquis malus e uulgo fecisset, Rapheli Urbinati adiudicaret.  Putauit Barthius, fuisse apud ueteres nonnullos qui maccarronice quodammodo uersus conderent, partim metrorum legibus, partim soluta oratione, cuius generis est Testamentum ludicrum Sergii Polensis, et, ut nonnemini uidetur, carmen Anacreonticum Annei Flori ad Adrianum, et Querolus, drama ad Aululariam Plauti compositum a Gilda Sapiente. Quod attinet ad uersus Sergii Polensis parasiti et histrionis, compertum iam est, eos seculo Xu fuisse factos, non confictos, ut pro antiquis uenditarentur, quod aliqui existimauerant. uersus Flori ad Adrianum legem metri seruant, quod contra Barthium, Muratorium et alios facile esset demonstrare. Opportunius exemplum est in celebri illa Comedia clodo pede, QUEROLUS. Alii nulla metri lege uersus faciebant, syllabarum  certo numero contenti, ut Commodianus sub Constantino instructiones suas uersu quasi hexametro:

Prefatio nostra uiam erranti demonstrat
Respectumque bonum; cum uenerit seculi meta,
atque ita reliqua. Sed liber in Genesin, cuius prebui specimen, neque ad primum neque ad alterum genus spectat, sed magis ad sequiora tempora, quibus similis  licentia in quantitate syllabarum sine ratione, sine exemplo inualuerat, quo genere usus est Abbo, aliique equales.



CAPUT XXuI. Metra Prudentiana.

198 221. Primum metri genus ode tricolos tristrophos, cuius primus uersus est Glyconius spondeo, choriambo et Pyrrichio seu spondeo, et duobus dactylis constans; secundus Asclepiadeus ex spondeo, duobus choriambis, et Pyrrichio, siue, ut uulgo nunc scanditur, ex spondeo, dactylo, syllaba longa et duobus dactylis; tertius choriambicus Callimachius ex spondeo, tribus choriambis, et Pyrrichio seu iambo. Huius generis est prefatio operum ante librum Cathemerinn, Per quinquennia iam  decem, etc. Hoc dulcissimo metri genere semel tantum usus est Prudentius, neque ab aliis usurpatum illud scio, excepto Wandelberto, qui metrum et sententiam emulatus est, ut dicam in comment. Possunt omnes hi uersus dici choriambici. Sed in idem res tota recidit. In cod. uat. 1715 glossa est, uersum secundum dici Asclepiadeum, quia huius metri inuentor fuit Aesculapius filius Apollinis. Sed etsi Aesculapius Grece sit Asclepios, tamen auctor carminis fuit Asclepiades peta. In Glyconio primus pes nonnunquam est choreus, raro iambus. Ratio mensure hec est: 1us uersus. Per quin-quennia iam-decem; 2us uersus: Ni fal-lor fuimus-septimus in-super; 3us uersus: Annum-cardo rotat-dum fruimur-sole uolubili.

 222. Secundum genus ode monocolos. uersus iambici dimetri ex iambo locis paribus, ex iambo uel spondeo locis imparibus. Huius generis sunt hymnus 1, 2, 11 et 12 libri Cathemerinn, et hymnus 2 et 5 libri Peristephann. Pedes pares aliquando sunt tribrachys, impares anapesti aut tribrachys. Scanduntur hoc modo: Ales-die-i nun-tius. Nisi quando longiores pedes, ut dixi, aliud postulent, ut uigila-te iam-sum pro-ximus.

223. Tertium genus ode monocolos, carmen dactylicum alcmanium trimetrum hypercatalecticum tribus dactylis, et una syllaba constans. Huius generis hymnus 3 Cathemerinon, qui a Ricciolio in exemplum producitur, ubi uersu 28: Sertaque mystica dactylico Texere docta liga strophio, et hymnus S.  Eulalie, qui est Peristeph. 3, in cuius fine: Texta feram pede dactylico. Hec est scansio: O cruci-fer bone-lucisa-tor.

224. Quartum genus ode monocolos. uersus hendecasyllabi antonomastice, siue Phalecii, qui habent spondeum, dactylum, 199 et tres choreos. Hendecasyllabos uocat Prudentius 5 Perist. cum Catullo, et aliis antiquis: Dulces hendecasyllabos reuoluens.  Huius generis Cath. hymnus 4, Perist. 5. Scansionis ratio hec: Pastis-uisceri-bus ci - boque-sumpto. Exempla sunt pedum dactyli, chorei, iambi primo loco.

225. Quintum genus ode monocolos, uersus Asclepiadei, ut in primo genere uersus secundus. Huius generis hymnus 5 Cath.: Inuentor rutili, dux bone, luminis, et prefatio lib. I adu. Symmachum.

226. Sextum genus ode monocolos. uersus iambici Anacreontici, siue iambici dimetri catalecti ex tribus iambis et syllaba, qui recipiunt prima et tertia sede spondeum. Huius generis hymnus 6 Cathem., Ades, Pater supreme, qui ita scanditur: Ades,-Pater-supre-me  .

227. Septimum genus ode monocolos. uersus senarii iambici, siue iambici trimetri acatalectici. Si  puri sint, omnibus locis iambos requirunt, si mixti, recipiunt locis imparibus tribrachyn, spondeum, anapestum, dactylum, et raro proceleusmaticum; locis paribus iambos fere habent, sed admittunt sede secunda, quarta et sexta tribrachyn. Huius generis hymnus 7 Cathemer., hymnus 10 Perist., prefatio Hamart. et prefatio Psychomachie. Scandendi modus:  O Na-zare-ne lux-Bethlem-uerbum-Patris  .

200 228. Octauum genus ode dicolos tetrastrophos. uersus tres primi Sapphici, quartus quisque Adonius. Sapphici primo loco habent choreum, secundo spondeum, tertio dactylum, quarto et quinto choreum. Adonius dactylo et spondeo constat. Huius generis hymnus 8 Cathem., et 4 Peristeph. Mensure modus hic: Christe-seruo-rum regimen tu-orum. In Adonio autem, Lege co-erces. Prudentius his legibus se obstrinxit, quamuis nonnulli secunda sede choreum et dactylum admiserint, Seneca uero primo loco spondeum, dactylum, et anapestum, secundo iambum.

229. Nonum genus ode monocolos, que minus bene a Chamillardo tristrophos appellatur; neque enim plura hic sunt diuerse speciei carmina. uersus  trochaici Archilochii septem pedibus, et una syllaba constantes: pedes sunt trochei, qui chorei etiam dicuntur, locis paribus spondeus recipitur. Huius generis hymnus 9 Cath. et 1 Peristeph. Ita scanditur: Da pu-er ple-ctrum cho-reis-ut ca-nam fi-deli-bus. Prudentius hanc legem seruat  .

 201 230. Decimum genus ode monocolos. uersus omnes sunt anapestici dimetri catalectici; a Chamillardo trimetri catalecti dicuntur, qui fortasse scripserit aut scribere uoluerit, dimetri, uel trimetri hypercatalectici. Constant tribus pedibus, et syllaba: pedes sunt anapesti, recepto primo loco spondeo, ut statuit Chamillardus; sed Aldus addit, apud Prudentium spondeum etiam secunda sede induci, quod uerum est. Huius generis hymnus 10 Cath., qui ita scanditur: Deus i-gnee, fons-anima-rum  .

231. Undecimum genus ode dicolos distrophos. uersus primus est trochaicus Euripidius dimeter catalectus ex tribus choreis, et syllaba, recepto in secunda sede spondeo. uersus secundus iambicus trimeter catalecticus Hipponacteus ex quinque iambis,  et syllaba, spondeo in prima ac tertia sede admisso. Huius generis ode, in qua Prudentius de suis opusculis loquitur, nobis epilogus operis aliis prefatio libri Peristh. Scanditur primus uersus hac ratione: Immo-lat De-o Pa-tri; secundus ita: Pius-fide-lis in-nocens-pudi-cus  .

232. Duodecimum genus ode monocolos. uersus sunt Glyconii, ut primus uersus generis primi. Huius generis hymnus 7 Peristeph., Insignem meriti uirum, et prefatio libri II contra Symmachum, Simon, quem uocitant Petrum.

233. Decimum tertium genus uersus elegiaci. Huius generis hymnus 8 Peristephann, de loco in quo martyres passi sunt; hymnus 11 Peristephan., in laudem S. Hippolyti. Cuius explicatio cum obuia  et nota sit, tuto a nobis pretermitti potest.

202 234. Decimum quartum genus ode dicolos distrophos. uersus primus hexameter: secundus iambicus senarius, de quo supra in genere septimo. Huius generis hymnus 9 Peristeph. S. Cassiani.

235. Decimum quintum genus ode dicolos distrophos. uersus primus dactylicus Archilochius heptameter, ut nonnulli recentiores uocant, qui a ueteribus melius dicitur hexameter herous perittosyllabus, constans septem pedibus, quorum quatuor primi dactyli, tres postremi trochei. Loco dactylorum induci possunt spondei. uersus secundus est iambicus trimeter catalectus, de quo in genere undecimo. Huius generis hymnus 12 Peristeph. in honorem SS. apostolorum Petri et Pauli. Primum uersum ita  metiri oportet: Plus soli-to ce-unt ad-gaudia,-dic a-mice-quid sit. Prudentius hanc legem seruat, ut primo, secundo, et quarto loco semper dactylum, tertio semper spondeum adhibeat.

236. Decimum sextum genus ode monocolos. uersus  dactylici Archilochii acatalectici, quos in decimo quinto genere explicui. Huius generis hymnus 13 Perist. S. Cypriani: Punica terra tulit, quo splendeat omne, quidquid usquam est.

237. Decimum septimum genus ode monocolos. uersus alcaici dactylici ex primo spondeo, uel iambo, secundo iambo, cesura longa, et duobus dactylis. Huius generis hymnus S. Agnetis 14 Peristeph., cuius hec est scansio: Agnes-sepul-crum-romule'-in domo.

238. Decimum octauum genus ode dicolos. uersus primus est senarius iambicus, de quo in septimo genere. uersus secundus iambicus dimeter, de quo in secundo genere. Huius generis prefatio Apotheoseos: Est uera secta? te, magister, consulo.-Rectamne seruamus  fidem?

Cetera carmina sunt heroica uersu hexametro, Apotheosis, Hamartigenia, Psychomachia, Libri aduersus Symmachum, et Dittocheum. Mensura uersus hexametri notior est quam ut a nobis debeat exponi.



CAPUT XXuII. Latinitas Prudentii.

203 239. Horatii sententia nota est:

   Mediocribus esse petis
Non hominus, non dii, non concessere columne.
Si peta Latinus optimus non est, qui Augustea Latini sermonis elegantia non eminet, concedam fortasse mediocrem petam fuisse Prudentium. Sed Horatii sententie opponam locum Ciceronis ex Oratore in principio: Nam in petis non Homero soli locus  est  aut Archilocho, aut Sophocli, aut Pindaro; sed horum uel secundis, uel etiam infra secundos. Nec uero Aristotelem in philosophia deterruit a scribendo amplitudo Platonis: nec ipse Aristoteles admirabili quadam scientia, et copia ceterorum studia restinxit. Nec solum ab optimis studiis excellentes uiri deterriti non sunt, sed ne opifices quidem se artibus suis remouerunt, qui aut Ialysi, quem Rhodi uidimus, non potuerunt, aut Ce ueneris pulchritudinem imitari: nec simulacro Iouis Olympii, aut Doryphori statua deterriti reliqui, minus experti sunt, quid efficere, aut quo progredi possent: quorum tanta multitudo fuit, tanta in suo cuiusque genere laus, ut cum summa miraremur, inferiora tamen probaremus. Cicero suis carminibus locum quesiuisse nonnemini uidebitur  cum petis infra secundos locum esse statuit. Sed res ita se habet: in Prudentio cum cetera omnia sint, que petam eximium constituunt, si purissimus sermo Augusteo seculo usitatus desit, non propterea eum inutiliter legendum esse arguas ab iis, qui petica  facultate delectantur. Nam primum si quis Christianum argumentum carmine uelit tractare, non aliunde melius sumere poterit exemplar. Deinde ceteris in rebus plurima ab eo dicta elegantissime occurrunt, et ex optimis auctoribus petita, uix ut pauca reiicere possis, et si uoces ecclesiasticas excipias, pauciora, quam que in Ausonio aliisque equalibus reperiuntur. Preterea cum Prudentius difficillimas theologie questiones pertractauerit, necesse habuit uoces plures technicas inuenire, aut ab aliis scriptoribus Christianis inuentas adhibere.

240. Giselinus in appendicem coniecit omnia uocabula que Cornelius ualerius publicus lingue Latine professor quam longissime a Latine lingue nitore abesse iudicabat, et Latinis uocibus reddiderat, ne  iuniores in imitando fallerentur. Similem catalogum fecisse Antonium Nebrissensem docet Petrus Rodriguez de Castro. Ego editionem Lucroniensem commentariorum Nebrissensis 204 non uidi; in alia antiqua editione, de qua num. 107, desideratur hic catalogus. Giselini appendicem subiiciam  , ut alii  possint iudicare. 205 Ludewigius uix probaret, ut ait, singula que in hoc Giselini catalogo pro impuris notantur: Cum interdum uoces Latinissime, et rariores esse possint. Macrobius lib. uI, cap. 4, plura uerba rara, quibus usus est uirgilius, producit: Que nobis, inquit, NOuA uIDERI FACIT INCURIA uETUSTATIS. Prudentius uoces quasdam Lucretii, et antiquiorum usurpauit amore uetustatis, quod petam, si parce fiat, maxime decet: alie, ab ipso adhibite, fortasse olim fuerunt antiquate, sed eius tempore iam reuixerant; quod prenuntiauit, neque improbauit Horatius, Multa renascentur que iam cecidere, etc. Plura uocabula in catalogum coniecit Giselinus, que ex ecclesiastico usu sunt deprompta, ut fidelis, mediator, passio; alia, que idoneos auctores habent inter ueteres,  ut fulgidus, omniparens; alia, de quibus non satis constat, sintne Prudentiana, cum uarient codices, ut nescienter, insubiectus. Pleraque auctoritate equalium Prudentii, aut antiquiorum defendi possunt. Certe ex uerbis que in Prudentio reprehenduntur, nullum minus Latinum magisque cauendum  est quam uerbum ab auctore catalogi usurpatum, Sufflabilis, spiritu EFFORMATUS. Scio, recentiores passim hoc uerbum adhibere, efformo, efformas, sed apud ueteres Latinos non reperitur. Iacobus Facciolatus, seu quis alius est auctor lexici eius nomine uulgati, illud inter uoces barbaras reponit, et nichilominus eo non semel in lexico concinnando utitur. Ceterum, si ea libido fuit Giselino indicandi omnia uocabula que in Prudentio exstant, et in libris seculi Augustei qui ad nos peruenerunt, aut raro aut nunquam inueniuntur, catalogum longe auctiorem dare potuit. In commentariis quedam nos animaduertemus que huic usui esse possint, et in fine tomi secundi indicem exhibebimus uocum rariorum que in Prudentio occurrunt, et 206 aliquo pacto uenire  possunt in controuersiam. Ita uero scriptores ueteres Latinos ad alicuius uocis usum comprobandum aduocabo, ut interdum neque uerba expromam, neque loca indicem, cum scilicet ea facile peti possunt ex accuratis lexicis Facciolati, Forcellini et aliorum, aut ex Christophori Cellarii curis posterioribus de barbarismis et idiotismis sermonis Latini tertium recognitis, ex Olai Borrichii Analectis, ex Andree Borrichii appendice ad curas posteriores Cellarii, siue obseruationibus circa Latinam linguam, quibus Cellarius opposuit discussionem appendicis Danice.



CAPUT XXuIII. ueterum et recentiorum quorumdam de Prudentio testimonia. Eiusdem antiqui imitatores.


C. SOLLIUS APOLLINARIS SIDONIUS



241. Huc libri affatim in promptu . . . Licet quepiam uolumina quorumpiam auctorum seruarent in causis disparibus dicendi parilitatem. Nam similis  scientie uiri hinc Augustinus, hinc uarro, hinc Horatius, hinc Prudentius lectitabantur. Quos inter Adamantius Origenes, Turranio Rufino interpretatus, sedulo fidei nostre lectoribus inspiciebatur  .


AuITUS.



He uirtutis opes, hec sunt solatia belli,
Quis dubium aduersus mentis cum corpore bellum
Ipsa suos armat clamantis buccina Pauli,
Que prudenti olim cecinit Prudentius ore.
   

Prudentius lyricus peta noster, Hispanus genere illustri, ingenii sui robur exercet.


207 S. ISIDORUS HISPALENSIS.



[242] Si Maro, si Flaccus, si Naso, et Persius horret,
   Lucanus si te, Papiniusque tedet:
 Par eat eximio dulcis Prudentius ore,
   Carminibus uariis nobilis ille satis  .


FORTUNATUS.



Martyribusque piis sacra hec donaria mittens
Prudens prudenter Prudentius immolat actus  .


uEN. BEDA PRESBYTER.


Metrum iambicum senarium recipit iambum locis omnibus, tribrachum locis omnibus preter nouissimum; spondeum, dactylum et anapestum locis tantum imparibus, Pyrrhichium loco tantum ultimo, quo nobilissimus Hispaniarum scholasticus Aurelius Prudens Clemens scripsit proemium Psychomachie, id est, libri quem de uirtutum uitiorumque pugna heroico carmine composuit. Ita enim inchoat: Senex  fidelis, prima credendi uia  .


THEODULFUS AURELIAN.



[243] Diuersoque potens prudenter ponere plura
   Metro, o Prudenti, noster et ipse parens  .


208 RABANUS Inter euangelicos uiros, qui insignes libros carmine ediderunt Prudentium enumerat.



Sed et Clemens Prudentius disertissimus, atque christianissimus peta in hac significatione pompam posuit in libro Psychomachie.


INCERTI.



Hec lege, qui rectum fidei uis noscere callem:
   Quique heresum sollers spicula uafra fugis.
Hic tibi peccati ueteris pandetur origo,
   Hic noua uis animi monstra ueterna fugans
Funditus idolii uirtus euersa iacebit:
   Ac penitus tetri lingua teretur hydri.
Inclytus hic martyr elingui concinet ore,
   Heroumque acer rite canetur agon.
Christisonis hymnis libri prima ora resultant:
    Finalis uario musa canore boat.
Hunc tu, queso, frequens mellito gutture ructes;
   Hunc uerses animo, moribus hunc teneas.
Deque imo in celum suspiria pectore fundas
   Pro me, proque meo, qui notat hec, famulo  .


DUNGALUS Aduersus Claudium Taurinens. plura a Prudentio sumit, precipue prope finem, ubi ait.

Aurelius Prudentius Clemens, uir consularis  , ac Hiberorum eruditissimus, eodem fidei ac deuotionis studio flagrans, multa de sanctorum laudibus intercessionibusque postulandi metrico 209 textu composuit. Hinc mira humilitate substernendo ad se conuersus, suamque adhortans animam, ait in prefatione libri: Atqui fine sub ultimo, etc . . . Item de S. Laurentii passione uerbis ornatis ait, etc.


NOTKERUS BALBULUS.



Si uero etiam metra requisieris, non sunt tibi necessarie gentilium fabule, sed habes in Christianitate prudentissimum Prudentium de mundi exordio, de martyribus, de laudibus Dei, de patribus Noui et ueteris Testamenti dulcissime modulantem, uirtutum et uitiorum inter se conflictus tropologica dulcedine suauissime proferentem, contra hereticos et paganos acerrime pugnantem.


BRUNO ANTISTES COLONIENSIS.


244. Locum in eruditorum bibliothecis et in animis  piorum merito tenet , ut olim tenuit; nam Bruno antistes Coloniensis, dux Saxonie, et Othonis I imperatoris frater, eius uolumen ecclesiis omnibus donauit, et ipse manibus semper tenuit. In eiusdem Brunonis uita, auctore Rotgero equali et domestico illius, apud Bolland. ad diem 11 Octobris. Ubi prima grammatice artis rudimenta percepit, sicut ab ipso in Dei omnipotentis gloriam hoc sepius ruminante didicimus, Prudentium petam, tradente magistro, legere cepit. Qui sicut est et fide, intentioneque catholicus et eloquentia, ueritateque precipuus, et metrorum librorumque elegantissimus, tanta mox dulcedine palato cordis eius complacuit, ut iam non tantum exteriorum uerborum scientiam, uerum intimi medullam sensus et nectar, ut ita dicam,  liquidissimum maiori quam dici possit, auiditate hauriret. Postea nullum penitus erat studiorum liberalium genus in omni Greca uel Latina eloquentia, quod ingenii sui uiuacitatem aufugeret  .


210 (Ex codice Goldasti apud Weitzium.
Incipiunt tituli libri Manualis ameni,
Exceptis quos personis tetrasticha claudunt.
Primus Ade elato de crimine narrat, et Eue.
Tum singillatim numerata uocabula multa
Prouida persone pandit descriptio rhythmi.


SIGEBERTUS.


In Hispania Prudentius peta lyricus claret.


PETRUS uENERABILIS.
(Lib. III, epist. 24, de Symmacho.

Ei et prosa et metro tam supradictus uenerabilis  Pater  quam noster insignis peta Prudentius potentissime responderunt.


RUPERTUS TUITIENSIS.

Ex hymno S. Petri plures uersus sumit.

Super hoc quidam fidelis et in fide laudabilis, metrice canens ita dixit: Figitur ergo manus subter sola uersus in cacumen.


uINCENTIUS BELLOuACENSIS.


Prudentius librum metricum de Conflictu uitiorum et uirtutum eleganter composuit.


PHILIPPUS BERGOMENSIS.



Prudentium, petam Christianum, uirum utique secularium litterarum scientissimum, per hos dies claruisse, et in pretio fuisse, tradunt: qui et nonnulla in diuinis laude dignissima composuit.




[245] Prudentis metrici, prudens et nomen habentis,
Qui iam transactis uetulus quinquennibus annis,
Commissum populum delecto iure regendum
Spiritui parens sese ad meliora uocanti
Consilia, hoc septem libris, unoque uolumen,
Diuina in cunctis sibimet sanctione fauente,
Communem cunctis conscripsit ad utilitatem,
Et pro perpetua mercede poli capienda
   . . . . pictor merce . . . : minis huius  .


211 MARTYROLOGIUM ROMANUM.


 Cuius passionis nobilem triumphum Prudentius luculenter uersibus exsequitur.


PETRUS CRINITUS.


246. Leguntur adhuc ipsius pemata uario genere carminum composita, quibus facile probari potest, eum quidem pro conditione temporum maxime prestitisse inter Christianos petas, non modo eruditis uerborum figuris, sed etiam grauitate sententiarum.


ALDUS ROMANUS.


Fuit homo ingeniosus, grauis et ornatis moribus ac Christiane religionis obseruantissimus, quod ex ipsius operibus facile est cognoscere.


ERASMUS ROTERODAMUS.



Prudentius peta tantum spirans tum sanctimonie, tum sacre eruditionis, ut mereatur inter grauissimos Ecclesie doctores annumerari  .


GEORGIUS FABRICIUS.


247. Eidem  tribuit grauitatem et elegantiam alicubi Cesarius; pietatem et animum uere Christianum Riuius. Hunc unum legendum censet uiues . Tribuunt eidem nonnulli Romanam eloquentiam, aut certe illi propinquam. Leonardi Quercetani, hominis obscuri, nomen non nouissemus, nisi male sensisset de Prudentio. Lilius ei multam eruditionem ac uariam ascribit: sed eloquentia  ac lingue castitate uel parum ualuisse, uel potius ea neglexisse ait: neutrum homini nec diserto, nec eleganti, ut et de eloquentia et de orationis puritate iudicet, concedimus  .


GISELINUS.


212 248. Aurelius Prudentius Clemens ob incredibile pietatis studium, summamque laudatissimarum scientiarum cognitionem unice suspiciendus . . . . Cum mira et singularis in eo sit rerum prestantia ac uarietas, ornamentis tamen ac luminibus partim a se inuentis, partim ex uberrimo ueterum fonte haustis singula utcunque grauia, et ardua concinne ornateque depingit, ac persequitur, nichilosecius perpetuo intra cancellos sacre religionis sese continens 


MARCUS HOPPERUS.



249. De auctore hoc, quem tuum esse uolo, uel lucubrationibus eius quod multa dicam, nichil opus esse puto; cum eo semper loco a piis et eruditis habitus sit, quo quiuis alius, quamlibet clarus, peta: imo tanto maiore dignus pretio et honore 213 quo circa que uersatur, argumenta, quam quorumcunque ethnicorum, nobiliora, sanctiora et utiliora habentur: ut que ex sincerioris theologie fontibus pleraque omnia desumpta sint, et omnis generis pii exercitii materiam et causam prebeant  .


IACOBUS SPIEGELIUS.


250. Quorum  princeps apud Grecos  Pindarus, apud Latinos Horatius inter ethnicos: ut Prudentius inter eos, qui in ueri Dei uenerationem pietate plenos modulati sunt hymnos.


NIC. HEINSIUS.


Aurelium Prudentium Clementem quo nemo ueterum maiore cum successu pesin Christiani argumenti dedit excultam, aut laudabiliore exemplo fame, ac posteritati commendauit, etc. Hunc tu petam iam ab ungue tenero familiarem habuisti; hunc tecum sic admiratus est Lucas ille tuus Holstenius, clarissimi uir nominis, ut animam iam agens ac moribundus, per te sibi ex Cathemerinis hymnum, qui exsequiis defunctorum datur, recitari uoluerit, atque eo  pacto in solatium uite melioris mente erectus, ac Deo plenus exspirarit.


CHAMILLARDUS.


251. Summo fuit Prudentius apud Arcadium et Honorium in pretio, quia ipsis exemplum, quod sequerentur, in describendis illis catholice religionis heroibus proponebat. Idem tibi a summo illo peta  proponitur. Fauebis illi, opinor, et hominem ingenii ac pietatis gloria florentem, qui superiorum temporum iniuria tantisper, iacuit, benigne ut ceteros soles, accipies  . Et in uita 214 Prudentii: Illud mirere, licet de uariis heresibus multa dixerit, tamen ipsum nichil, quod in deteriorem accipi partem posset, aut erroris insimulari, scripsisse. Quin imo tanquam e puro fonte haurire ex illius scriptis possumus omnia sancte Ecclesie Romane dogmata; ac potissimum ea que Trinitatis mysterium spectant, Christi natiuitatem diuinitatemque; Marie uirginis integritatem, cultum sanctorum; illorumque apud Deum gratiam, et potestatem. Hinc quotquot fuere litterati uiri, auctoritatem Prudentii minime contemnendam duxerunt.


M. D. MULLER S. I. P. R.



252. Aurelii Prudentii Clementis opera tanto minore commendatione egent, quanto magis se ab omni euo ex quo scripta sunt commendarunt. Nullus certe petarum Christianorum est antiqui illius temporis, cum quo non componi possit: neque quisquam etiam qui piorum et eruditorum manibus frequentius teratur, aut in quem curas suas utrique contulerint. Hoc toties repetite illius editiones, et a plurimis suscepte in illum illustrationes, et conscripta testantur adnotata.


CELLARIUS.


 253. Christianorum petarum principem Aurelium Prudentium Clementem uides curis nostris factum explicatiorem. Dum in 215 uotis habui, ut cum uirgilio, Horatio ac Cicerone in Christianis scholis etiam Minucius Felix, et Lactantius ac Prudentius coniungantur, ut iuuentus nostra res Ecclesie antique et eius diuinum sensum, et mores ac fata recte cognoscat  .


IOANNES PETRUS LUDEWIGIUS.



254. Tot elogia quot testimonia eius exstant. Ego uero acumen eius in rebus maxime sacris, et prudentiam diuiniorem, quam theologiam dicimus, admiror in illo non minus quam estimo.


EMMANUEL RISCO.


Hauiendo yo coteiado los discursos de nuestro peta en fauor de la fe con los escritos de los teologos mas doctos de estos tiempos . . . hè hallado, que trahe Prudencio todos los argumentos, con que hoy se uindican de las cauilaciones hereticas los dogmas de nuestra santa fe  .


CAROLUS AUGUSTINUS ANSALDUS.



Spero che quest opera sia per riuscire non affatto inutile, perchè oltre l'essere conuincentissima per abbattere il gentilesimo, ella è sparsa di tanti lumi teologici, morali, fisici, politici, storici, che può giouare a qualunque stato di persone, e perchè ui si scopre una certa unzione, ed uno spirito del Christianesimo, che sempre più conferma nella uera religione, ed ognor più persuade all' adempimento de Christiani doueri.


216 CL. IOSEPH TEOLIUS.


Inde profecto omnes intelligent, quanti habitus quantique faciendus sit huiusmodi auctor; quamque de pietate, de religione, de eruditione, de historia  ecclesiastica benemeritus fuerit; ita ut pudere plerosque Christianorum debeat in impuris profanisque petis diu multumque uersatos, hunc ne semel quidem attigisse, a cuius lectione non eruditiores tantum, sed etiam religiosiores discessissent.

255. Demum aliorum, qui Prudentium laudibus sunt prosecuti, indicabo nomina. Apud Weitzium in uotis doctorum uirorum in eius nouam editionem, et in Elogiis Prudentii Cunradus Rittershusius. Georgius Remus, Fridericus Taubmannus, Adamus Theodorus Siberus, M. Michel Piccartus, Christianus Becmanus, Ioannes Franciscus Mirandulanus, Christophorus Myleus, Andreas Tiraquellus IC., Obertus Gifanius, Hadrianus Turnebus, Christophorus Colerus, Melchior  Goldastus Haiminsfeldius, Gaspar Barthius, P. Christophorus Brower, Bernardinus de Bustis, Catalogus  testium ueritatis, Cesar Baronius, Ioannes Ludouicus uiues, Mattheus Dresserus, Henricus Beberius, Zacarias uictor. Barthius in Aduersariis, que Weitzius non allegat, sepissime Prudentium nominat, ac uix unquam sine maximis laudibus, quas partim, cum occasio tulit, exhibui, partim exhibebo in commentariis. Alia elogia sparsim dedi in prolegomenis, et sepe in commentariis ultro aliorum uerba exscribam, quibus Prudentius celebratur. Consulere etiam potes scriptores Historie ecclesiastice, qui pene omnes Prudentii doctrinam, ingenium et eloquentiam commendant. Adde theologos, qui eius carminibus dogmata religionis catholice confirmant, imprimis Dionysium Petauium, qui sepe Prudentium appellat, et de SS. Trinitate disserens lib. u, cap. 9, num.  17, elogium non uulgare Prudentii paucis his uerbis contexuit: Postremo que de diuina generatione hucusque longiori disputatione percurrimus, uersibus aliquot complexus est Prudentius, quos hic melius sit ascribere: Hoc solum scimus, etc. Ascribit uersus uiginti duos ex Apoth. a uers. 268. Plurimi etiam interpretes sacre Scripture Prudentii uersus summa cum auctoris laude ad explicanda loca difficilia proferunt. Nonnemo affirmat, ab Estio Prudentium habitum pro optimo sacrarum Scripturarum interprete, et huius mentem frequenter ceterorum omnium Patrum tam Grecorum quam Latinorum sensui Estium pretulisse in commentario 217 epistolarum apostolicarum: quod ego cum Prudentii tum Estii causa et cupio, et censeo esse falsum. Legesis num. 136.  Scriptores illi qui antiquitates Romanas, presertim sacras, illustrant, passim celebrant Prudentium, ut Marcus Antonius Boldettus, qui lib. I Obseruationum, cap. 23, de uasis disputans, quibus sanguis martyrum in sepulcris asseruatur, sic ait: Più di ogni altro pero ne fa chiara testimonianza il non mai abbastanza lodato Prudenzio. Ita etiam omnes illi qui bibliothecas ediderunt, ubi locus aliquis Prudentio esse potuit, presertim qui de scriptoribus ecclesiasticis libros peculiares elucubrati sunt, in quibus eminet doctissimus Ceillierius, maximis eum laudibus celebrarunt. Neque omittendi sunt scriptionum liturgicarum auctores, qui sepe petam nostrum eximio aliquo elogio prosequuntur, nominatim uero  piissimus cardinalis Bona  .

256. Pete Christiani ueteres, qui post Prudentium  scripserunt, plerique illum sunt imitati, quasi eum peseos Christiane parentem agnoscerent, et quamuis quorumdam fama obscura sit, tamen nichil inde Prudentii glorie detrahitur, quemadmodum neque uirgilii et aliorum ueterum quorum uersus sepe pete Christiani sequioris eui exprimebant. Imo Prudentio hi magna ex parte debent, quod aliquibus luminibus eorum carmina splendeant, quandoquidem ea que in eis maxime emicant, ex Prudentiano fonte hauserint. Plura huiusmodi in commentariis proferam, nunc aliquorum nomina recensebo: Apollinaris Sidonius, Alcimus Auitus, Fortunatus, Theodulfus Aurelianensis, Dudo, Hericus, Arnulfus, Dares, seu Ioseph Deuonius, Corippus, Hartmannus, Wandelbertus.



CAPUT XXIX. De uariantium lectionum delectu. Quibus notis editiones, et manuscripti codices in commentariis indicentur.


218 257. Ut commentariorum facilior sit usus et intelligentia, nonnulla ante oportet explicare. Probabiles uirorum doctorum coniecturas ultro exponimus, sed ita ut repugnantibus libris ueteribus et editionibus antiquis, raro, aut nunquam adoptemus, presertim cum sensus commodus, metrique lex a Prudentio obseruata sustineri potest. Ea uero lectio intelligitur a nobis prelata, que in carmine proponitur, quamuis in commentariis plures codices contra producamus, aut aliam lectionem eque bonam,  aut fortasse meliorem uideri pronuntiemus. In seligendis lectionibus rationem habuimus tum sensus, tum metri, tum consuetudinis pete, tum aliorum similium locorum, que aut is imitatus fuerit, aut alii antiqui ex eo expresserint. Sepius plures et ueterrimos codices paucioribus et recentioribus preferimus: nonnunquam paucos multis, recentes antiquis. Cum nichil contra uariam aliorum scripturam disserimus, eam retineri posse existimamus. Nostros codices cum uoco, intelligi uolo precipue Ratisb.,  Prag., Angelicum, Alexandrinum, Mariettinum, uiennen. uat. A et B. Nam ex aliis interdum lectionem a communi, et stabilita discrepantem non adnotaui, quod mendosa esset, aut aperte superflua. Plerumque etiam uetustate ferme consumpte littere ita fugiebant, ut periculosum esset certo iudicare quid esset scriptum. Manum primam exscriptoris a manu secunda, quod his notis indico, m. pr., m. sec., ita distinguo, ut ueterem manum, tam secundam quam primam, intelligam, nisi cum recentem clare nomino. Codices uero mss. et editos, quorum frequentior mentio occurrit, primis tantum litteris soleo appellare, quos ut lector facile possit agnoscere, eorum catalogum subiiciam.

    ALD. Editio Aldi Manutii, de qua supra num. 104  .
     219 ALEX. Codex Alexandrinus 321 in bibliotheca uaticana, de quo supra num. 78.
    ALT. Codex Altinius apud Heinsium. uide num. 100.
    AMBR. Codex bibliothece Mediolanensis Ambrosiane apud Heinsium. Num. 100.
    ANG. Codex bibliothece Romane Angelice. Num. 76.
    BOHER. Codex Boherianus uetustior et recentior apud Heinsium. Num. 100.
    BONG. Codex Bongarsianus apud Weitzium. Num. 99.
    BONON. Codex Bononiensis. Num. 75.
    BREu. MOZ. Breuiarium Mozarabicum, siue Isidorianum et Gothicum. Num. 104.
     CAUC. Cauchii codex et note apud Heinsium. Num. 104.
    CELLAR. Editio Cellarii. Num. 117.
    CHAM. Editio Chamillardi. Num. 117.
    EGM. Codex Egmondanus apud Weitzium et Heinsium. Num. 99, 100.
    ERF. Codex Erfurtensis apud Weitzium. Num. 99.
    FABR. Editio Georgii Fabricii. Num. 111.
    FULD. Codex Fuldensis apud Weitzium. Num. 99.
    GALL. Editio Gallandii. Num. 114  .
     220 GIF. Obertus Gifanius Buranus in indice Lucretii Antuerpie 1565. Alii Aubertum, et Giphanium scribunt.
    GIS. 1 ed., 2 ed. Editio prima, et secunda Giselini. Cum autem Gis., aut Giselinus laudatur, et non distinguitur editio prima a secunda, intelligitur editio secunda correctior. uide num. 110 et 111.
    GOLD. Codex Goldasti apud Weitzium. Num. 99.
    HAILS. Codex Hailsbronnensis apud Weitzium. Num. 99.
    HEINS. Editio Heinsii. Num. 117.
    HYMN. THOM. Hymnarium editum a u. Thomasio.
    I. Iso ita in glossis indicatur. uide num. 16, 113, 114, 260.
    LAT. Bibliotheca selecta Latini Latinii, opus posthumum.
     MAR. Codex Ioannis Antonii Marietti, nunc uaticanus signatus num. 5821, de quo egi num. 77 et aliis in locis.
    NEBR. Editio Aelii. Antonii Nebrissensis. Num. 107.
    NOMS. Codex Nomsianus apud Heinsium. Num. 100.
    OX. Codex Oxoniensis apud Heinsium. Num. 100.
    PAL. Codex Palatinus apud Weitzium. Num. 99.
    PRAG. Codex Pragensis. Num. 79, pag. 68, in nota a.
    PUT. Codex Puteanus apud Heinsium. Num. 100.
    RAT. Codex Ratisbonensis. Num. 79, pag. 68, in nota a.
    SICH. Editio Sichardi. Num. 110.
    TEOL. Editio cl. Iosephi Teolii. Num. 117.
    THUAN. Codex Thuaneus apud Heinsium. Num. 100.
     TORN. Tornesiana editio apud Gallandium et Latinum Latinium.
    TORR. Codices duo Torrentiani apud Heinsium. Num. 100.
    uALL. Codex uallicellane bibliothece in Urbe, quem post codices cap. 4 recensitos uidi  .
    uAT. uaticanus. uATT. uaticani. uAT. A. Codex uaticanus signatus num. 3851. uAT. B. uaticanus num. 3860. uAT. C. uaticanus 3267. uAT. D. uaticanus 5356. uAT. E. uaticanus 2766. 221 uAT. F. uat. 2868. uAT. G. uaticanus Alexandrinus 1439  . uAT. H. uaticanus Alexandrinus 2078. uAT. I. uaticanus Alexandrinus 348. uAT. L. uaticanus Alexandrinus 1835. uAT. N. uaticanus Alexandrinus  1838. uAT. O. uaticanus Alexandrinus 58. uAT. P. uaticanus Alexandrinus 74. uAT. Q. uaticanus Alexandrinus 1702. uAT. R. uaticanus Palatinus 242. uAT. S. uaticanus Palatinus 1715. uAT. T. uaticanus Palatinus 235. uAT. X. uaticanus Otthobonianus 237. uAT. Y. uaticanus Otthobonianus 1193. uAT. Z. uaticanus Otthobonianus 1220. uAT. AA. uaticanus Otthobonianus 1297. uAT. BB. uaticanus Otthobonianus 1502. uAT. CC. uaticanus Otthobonianus 3325. De quibus omnibus codicibus uaticanis egi num. 77 et seqq.
    URB. Codex uaticanus Urbinas 666. uide num. 79.
    WEIT. Editio Weitzii. Num. 114.
    uULG. Editiones uulgate, nulla peculiari mentione digne.


 258. Breuiter nunc exponam, qui codices uaticani ad singula Prudentii pemata allegentur. Codices uaticani sub Prudentii nomine a me recogniti sunt omnino 28, ex his reieci codicem uaticanum 4318, tanquam plane inutilem, et codicem uaticanum Alexandrinum 334, qui est Prudentii Trecensis episcopi  . Supersunt 26 codices: quorum septem solam habent Psychomachiam, scilicet codd. uatt. 2766, 2868, 3267, codd. uatt. Alexandrini 1439, 1835, 2078, codex uat. Palatinus 242. Alii septem codices tantum habent Dittocheum, uicelicet cod. uat. 5356, codex uat. Alexandrinus 1838, codd. uatt. Otthoboniani 1193, 1220, 1297, 1502, 3325. Duobus codd. uatt. Palatinis solum glosse ueteres comprehenduntur, qui sunt signati num. 235, 1715. Codex uat.  Otthobonianus 237, unum solum hymnum continet. Restant igitur nouem codices, in quibus plura sunt carmina. Solus uat. Alexandrinus 321 222 omnia Prudentiana complectitur. In codice uat. 5821, qui fuit Marietti, desideratur liber Cathemerinn, siue decem primi hymni, ex libro Peristephann nonnulli uersus, ex libro II in Symmachum pars maxima. In codice uat. Urbinate deest sola Psychomachia. In uat. 3859 deest Psychomachia et conclusio pematum. In uat. 3860 desiderantur Hamartigenia, Psychomachia, libri contra Symmachum, et quedam ex libro Cathemarinn. In uaticano Alexandrino 348 desiderantur Apotheosis, Hamartigenia, Psychomachia, libri aduersus Symmachum. In uat. Alex. 58 desunt  Apotheosis, Hamartigenia, libri Peristephann, et in Symmachum. In uat. Alex. 74 desiderantur Apotheosis, Hamartigenia, Psychomachia, libri contra Symmachum, Dittocheum.

259. Itaque in libro Cathemarinn hi proferuntur codices uaticani, scilicet uaticani 3859, 3860, 5821. uaticani Alexandrini 58, 74, 321. 348, 1702, uaticanus Urbinas 666.

In Apotheosi uaticani 3859, 3860, 5821, uaticani Alexandrini 321, 1702.

In Hamartigenia uaticani 3859, 5821, uatic. Alex. 321, uat. Urb. 666.

In Psychomachia uaticani 2766, 2868, 3267, 5821,  uatt. Alex. 58, 321, 1439, 1835, 2078, uat. Palat. 242, uat. Otthob. 1502.

In Dittocheo uaticani 3859, 3860, 4318, 4356, 5821, uatt. Alex. 321, 1702, 1838, uat. Urb. 666, uatt. Otthob. 1193, 1220, 1297, 1502, 3325.

In libris aduersus Symmachum uaticani 3859, 5821, uatic. Alex. 321, uat. Urb. 666  .

223 260. Quoniam uero diuerso inter se ordine plurime editiones procedunt, etiam id muneris mei esse arbitror, ut precipuas editiones inter sese et cum mea conferam quod ita iuuat explicare, ut numeri indicent, quem locum in singulis editionibus unumquodlibet pema occupet. [Figure: [Table] 12Kb]  Ad harum editionum ordinem cetere reuocari possunt. In libro autem Peristephann nonnulla est discrepantia, quod attinet ad hymnos collocandos. Weitzius ita eos disposuit: 1. SS. Hemeterius et Celedonius. 2. S. uincentius. 3. S. Laurentius. 4. S. Hippolytus. 5. S. Cyprianus. 6. SS. apostoli Petrus et Paulus. 7. SS. martyres Cesaraugustani. 8. S. Agnes. 9. S. Eulalia. 10. S. Fructuosus. 11. S. Quirinus. 12. S. Cassianus. 13. De loco in quo martyres passi sunt. 14. S. Romanus. Alium ordinem exhibuerat Giselinus, quem nos sequemur, scilicet: 1. SS. Hemeterius et Celedonius. 2. S. Laurentius. 3. S. Eulalia. 4. Martyres Cesaraugustani. 5. S. uincentius. 6. S. Fructuosus. 7. S. Quirinus. 8. De loco duorum martyrum, ubi nunc baptisterium est. 9. S.  Cassianus. 10. S. Romanus. 11. S. Hippolytus. 12. SS. apostoli Petrus et Paulus. 13. S. Cyprianus. 14. S. Agnes. Hic idem ordo exstat in prima editione  Heinsii, et in altera ab aliis procurata anno 1701, cum notis eiusdem Heinsii, commentario Nebrissensis, et glossis Isonis  . Eumdem seruant ordinem recentiores. Non omittam monere, 224 in numeris ipsis uersuum uarietatem inter editiones occurrere. Primum Weitzius in Apotheosi uersus a prefationibus numerare cepit, et continuauit ad finem usque pematis, alii numeros prefationum non continuant cum numeris pematis. Deinde nonnulli quosdam uersus admittunt, quos alii ut spurios reiiciunt. Preterea typographorum incuria sepius aberrant numeri, qua labe interdum inficitur editio Heinsiana, neque ab ea immunes sunt nobiles editiones Parisina et Parmensis. Difficile quidem est omnes huiuscemodi errores cauere; sed diligenter curabo primum,  ne quod mendum incidat, tum ut, si quod inciderit, ex quo decipi alii possint, lector opportune de eo admoneatur.





M. AURELII CLEMENTIS PRUDENTII CARMINA. 



[2Kb] [73Kb] INCIPIT PROeMIUM.


 [Figure: [Illuminated P] 17Kb] Per quinquennia 225 iam decem,
Ni fallor, fuimus: septimus insuper
226 Annum cardo rotat, dum fruimur sole uolubili.
    Instat terminus, et diem
uicinum senio iam Deus applicat:
Quid nos utile tanti spatio temporis egimus?
   Aetas prima crepantibus
Fleuit sub ferulis: mox docuit toga [2Kb] [6Kb]
 227 Infectum uitiis falsa loqui, non sine crimine.
[10]    Tum lasciua proteruitas,
Et luxus petulans 
Fedauit iuuenem nequitie sordibus, ac luto.
   Exin iurgia turbidos
Armarunt animos, et male pertinax
[15] 228 uincendi studium subiacuit casibus asperis.
    Bis legum moderamine
Frenos nobilium reximus urbium:
Ius ciuile bonis reddidimus, terruimus reos.
   Tandem militie gradu
[20] Euectum pietas principis extulit,
229 Assumptum propius stare iubens ordine proximo.
   Hec dum uita uolans agit,
Irrepsit subito canities seni, [2Kb] [7Kb]
 Oblitum ueteris me Salie consulis arguens.
[25]    230 Sub quo prima dies mihi
Quam multas hiemes uoluerit, et rosas
Pratis post glaciem reddiderit, nix capitis probat.
   Nunquid talia proderunt
Carnis post obitum uel bona, uel mala,
[30]  Cum iam, quidquid id est, quod fueram, mors aboleuerit?
   Dicendum mihi: Quisquis es,
231 Mundum, quem coluit, mens tua perdidit:
Non sunt illa Dei, que studuit, cuius habeberis.
   Atqui fine sub ultimo [1Kb] [8Kb]
[35]  Peccatrix anima stultitiam exuat:
Saltem uoce Deum concelebret, si meritis nequit.
   Hymnis continuet dies,
232 Nec nox ulla uacet, quin Dominum canat:
 Pugnet contra hereses, catholicam discutiat fidem.
[40]    Conculcet sacra gentium,
Labem, Roma, tuis inferat idolis:
Carmen martyribus deuoueat, laudet apostolos. [1Kb] [3Kb]
 233 Hec dum scribo, uel eloquor,
 uinclis o utinam corporis emicem
[45]  Liber, quo tulerit lingua sono mobilis ultimo!



[2Kb] [31Kb] INCIPIT LIBER CATHEMERINON.



234 I. HYMNUS AD GALLICINIUM.



 Ales diei nuntius
    Lucem propinquam precinit: [2Kb] [6Kb]
    235 Nos excitator mentium
   Iam Christus ad uitam uocat.

[5] Auferte, clamat, lectulos,
   Aegro sopore desides,
   236 Castique, recti, ac sobrii
   uigilate: iam sum proximus.

Post solis ortum fulgidi
[10]    Serum est cubile spernere:
   Ni parte noctis addita
   Tempus labori adieceris:

 uox ista, qua strepunt aues,
   Stantes sub ipso culmine,
[15]    Paulo antequam lux emicet.
   237 Nostri figura est iudicis.

Tectos tenebris horridis,
   Stratisque opertos segnibus,
   Suadet quietem linquere
[20]    Iam iamque uenturo die.

Ut cum coruscis flatibus
   Aurora celum sparserit, [1Kb] [11Kb]
    Omnes labore exercitos
   Confirmet ad spem luminis.

[25] Hic somnus, ad tempus datus,
   Est forma mortis perpetis:
   238 Peccata, ceu nox horrida,
   Cogunt iacere, ac stertere.

Sed uox ab alto culmine
[30]    Christi docentis premonet,
   Adesse iam lucem prope,
   Ne mens sopori seruiat:

Ne somnus usque ad terminos
   uite socordis opprimat
[35]    Pectus sepultum crimine,
   Et lucis oblitum sue.

Ferunt, uagantes demonas
    Letos tenebris noctium,
    Gallo canente exterritos
[40]    239 Sparsim timere, et cedere.

Inuisa nam uicinitas
   Lucis, salutis, numinis,
   Rupto tenebrarum situ,
   Noctis fugat satellites.

[45] Hoc esse signum prescii
   Norunt repromisse spei:
   Qua nos soporis liberi
   Speramus aduentum Dei.

Que uis sit huius alitis,
[50]    Saluator ostendit Petro,
   Ter, ante quam gallus canat,
   Sese negandum predicans.

 Fit namque peccatum prius [1Kb] [5Kb]
    Quam preco lucis proxime
[55]    240 Illustret humanum genus,
   Finemque peccandi ferat.

Fleuit negator denique
   Ex ore prolapsum nefas:
   Cum mens maneret innocens,
[60]    Animusque seruaret fidem.

Nec tale quidquam postea
   Lingue locutus lubrico est;
   241 Cantuque galli cognito,
   Peccare iustus destitit,

[65] Inde est, quod omnes credimus.
   Illo quietis tempore,
   Quo gallus exsultans canit,
    Christum redisse ex inferis.

Tunc mortis oppressus uigor,
[70]    Tunc lex subacta est tartari,
   Tunc uis diei fortior
   242 Noctem cegit cedere.

Iam iam quiescant improba,
   Iam culpa furua obdormiat,
[75]    Iam noxa lethalis, suum
   Perpessa somnum, marceat.

uigil uicissim spiritus,
   Quodcunque restat temporis,
   Dum meta noctis clauditur,
[80]    Stans, ac laborans excubet.

Iesum ciamus uocibus, [1Kb] [8Kb]
    Flentes, precantes, sobrii:
   Intenta supplicatio
   Dormire cor mundum uetat.

[85] Sat conuolutis artubus
   243 Sensum profunda obliuio
   Pressit, grauauit, obruit,
   uanis uagantem somniis.

Sunt nempe falsa et friuola,
[90]     Que mundiali gloria,
   Ceu dormientes, egimus:
   uigilemus; hic est ueritas.

Aurum, uoluptas, gaudium,
   Opes, honores, prospera,
[95]    Quecunque nos inflant mala,
   Fit mane, nil sunt omnia.

Tu, Christe, somnum disiice, [2Kb] [5Kb]
    Tu rumpe noctis uincula,
   244 Tu solue peccatum uetus,
[100]    Nouumque lumen ingere.



II. HYMNUS MATUTINUS.



   245 Nox, et tenebre, et nubila
   Confusa mundi, et turbida,
   Lux intrat, albescit polus,
   Christus uenit, discedite.

[5]    246 Caligo terre scinditur
   Percussa solis spiculo:
    Rebusque iam color redit
   uultu nitentis sideris.

Sic nostra mox obscuritas,
[10]    Fraudisque pectus conscium,
   Ruptis retectum nubibus,
   Regnante pallescet Deo.

Tunc non licebit claudere,
   Quod quisque fuscum cogitat:
[15]    Sed mane clarescent nouo
   247 Secreta mentis prodita.

Fur ante lucem squalido [2Kb] [9Kb]
    Impune peccat tempore:
   Sed lux dolis contraria
[20]    Latere furtum non sinit.

uersuta fraus et callida
   Amat tenebris obtegi,
   Aptamque noctem turpibus
   Adulter occultus fouet.

[25] Sol ecce surgit igneus,
   Piget, pudescit, penitet,
   Nec teste quisquam lumine
   Peccare constanter potest.

Quis mane sumptis nequiter
[30]    248 Non erubescit poculis,
   Cum fit libido temperans,
    Castumque nugator sapit?

Nunc nunc seuerum uiuitur,
   Nunc nemo tentat ludicrum,
[35]    Inepta nunc omnes sua
   uultu colorant serio.

Hec hora cunctis utilis,
   Qua quisque, quod studet, gerat:
   Miles, togatus, nauita,
[40]    Opifex, arator, institor.

Illum forensis gloria,
   249 Hunc triste raptat classicum:
   Mercator hinc, ac rusticus
   Auara suspirant lucra.

[45] At nos lucelli, ac fenoris, [1Kb] [8Kb]
    Fandique prorsus nescii,
   Nec arte fortes bellica,
   Te, Christe, solum nouimus.

Te mente pura, et simplici,
[50]    250 Te uoce, te cantu pio
   Rogare curuato genu,
   Flendo, et canendo discimus.

 His nos lucramur questibus,
   Hac arte tantum uiuimus:
[55]    Hec inchoamus munera,
   Cum sol resurgens emicat.

251 Intende nostris sensibus,
   uitamque totam dispice:
   Sunt multa fucis illita, [1Kb] [2Kb]
[60]     Que luce purgentur tua.

Durare nos tales iube,
   Quales remotis sordibus
    Nitere pridem iusseras,
   252 Iordane tinctos flumine.

[65] Quodcunque nox mundi dehinc [2Kb] [6Kb]
   253 Infecit atris nubibus,
   Tu, rex, eoi sideris
   uultu sereno illumina.

Tu, sancte, qui tetram picem
[70]    Candore tingis lacteo,
   254 Ebenoque crystallum facis,
   Delicta terge liuida.

Sub nocte Iacob cerula
   Luctator audax angeli
[75]    Eousque dum lux surgeret,
    Sudauit impar prelium.

Sed cum iubar claresceret,
   Lapsante claudus poplite,
   Femurque uictus debile,
[80]    255 Culpe uigorem perdidit.

Nutabat inguen saucium,
   Que corporis pars uilior,
   Longeque sub cordis loco
   Diram fouet libidinem.

[85] Hec nos docent imagines, [2Kb] [10Kb]
   Hominem tenebris obsitum,
   Si forte non cedat Deo,
   uires rebelles perdere.

Erit tamen beatior,
[90]    Intemperans membrum cui
   Luctando claudum, et tabidum
   Dies oborta inuenerit.

Tandem facessat cecitas,
   256 Que nosmet in preceps diu
[95]    Lapsos sinistris gressibus
   Errore traxit deuio.

Hec lux serenum conferat,
   Purosque nos prestet sibi.
   Nihil loquamur subdolum,
[100]    uoluamus obscurum nichil.

 Sic tota decurrat dies.
   Ne lingua mendax, ne manus,
   Oculiue peccent lubrici,
   Ne noxa corpus inquinet.

[105] Speculator astat desuper,
   Qui nos diebus omnibus,
   Actusque nostros prospicit
   A luce prima in uesperum.

Hic testis, hic est arbiter,
[110]    Hic intuetur, quidquid est,
   Humana quod mens concipit:
   Hunc nemo fallit iudicem.



257 III. HYMNUS ANTE CIBUM.



O Crucifer bone, lucisator,
   Omniparens, pie, uerbigena, [2Kb] [6Kb]
    Edite corpore uirgineo:
   Sed prius in Genitore potens,
[5]    258 Astra, solum, mare quam fierent.

Huc nitido, precor, intuitu
   Flecte salutiferam faciem
   Fronte serenus: et irradia,
   Nominis ut sub honore tui
[10]    Has epulas liceat capere.

Te sine dulce nichil, Domine:
   Nec iuuat ore quid appetere,
   Pocula ni prius, atque cibos,
   Christe, tuus fauor imbuerit,
[15]    Omnia sanctificante fide.

 Fercula nostra Deum sapiant,
   Christus et influat in pateras:
   Seria, ludicra, uerba, iocos,
   Denique quod sumus, aut agimus,
[20]    Trina superna regat pietas.

259 Hic mihi nulla rose spolia,
   Nullus aromate fragrat odor:
   Sed liquor influit ambrosius,
   Nectareamque fidem redolet
[25]    Fusus ab usque Patris gremio.

Sperne, camena, leues hederas,
   Cingere tempora queis solita es, [3Kb] [3Kb]
    260 Sertaque mystica dactylico
   Texere docta liga strophio,
[30]    Laude Dei redimita comas.

Quod generosa potest anima,
   Lucis, et etheris indigena,
   Soluere dignius obsequium:
   Quam data munera si recinat,
[35]    Artificem modulata suum?

Ipse homini quia cuncta dedit,
   Que capimus dominante manu,
   Que polus, aut humus, aut pelagus
   Aere, gurgite, rure creant,
[40]    Hec mihi subdidit, et sibi me.

Callidus illaqueat uolucres
   Aut pedicis dolus, aut maculis,
    261 Illita glutine corticeo
   uimina plumigeram seriem
[45]    Impediunt et abire uetant.

 Ecce per equora fluctiuagos
   Texta greges sinuosa trahunt:
   Piscis item sequitur calamum,
   Raptus acumine uulnifico,
[50]    Credula saucius ora cibo.

Fundit opes ager ingenuas
   Diues aristifere segetis
   Hic, ubi uitea pampineo
   Brachia palmite luxuriant,
[55]    Pacis alumna ubi bacca uiret.

Hec opulentia Christicolis
   Seruit, et omnia suppeditat.
   Absit enim procul illa fames,
   Cedibus ut pecudum libeat
[60]    262 Sanguineas lacerare dapes.

 Sint fera gentibus indomitis
   Prandia de nece quadrupedum:
   Nos oleris coma, nos siliqua [2Kb] [6Kb]
    Feta legumine multimodo
   Pauerit innocuis epulis.

Spumea mulctra gerunt niueos
   Ubere de gemino latices,
   Perque coagula densa liquor
   In solidum coit, et fragili
[70]    Lac tenerum premitur calatho.

   263 Mella recens mihi Cecropia
   Nectare sudat olente fauus:
   Hec opifex apis erio
   Rore liquat, tenuique thymo,
[75]    Nexilis inscia connubii.

 Hinc quoque pomiferi nemoris
   Munera mitia proueniunt:
   Arbor onus tremefacta suum
   Deciduo grauis imbre pluit,
[80]    Puniceosque iacit cumulos.

Que ueterum tuba, queue lyra
   Flatibus inclyta, uel fidibus,
   264 Diuitis Omnipotentis opus,
   Queque fruenda patent homini
[85]    Laudibus equiparare queat?

Te, pater optime, mane nouo,
   Solis et orbita cum media est, [2Kb] [5Kb]
    Te quoque luce sub occidua,
   Sumere cum monet hora cibum,
[90]    Nostra, Deus, canet harmonia.

Quod calet halitus interior,
   Corde quod abdita uena tremit,
   Pulsat et incita quod resonam
   265 Lingua sub ore latens caueam,
[95]    Laus superi Patris esto mihi.

Nos igitur tua, sancte, manus
   Cespite composuit madido,
   Effigiem meditata suam:
   Utque foret rata materies,
[100]    Flauit, et indidit ore animam.

Tunc per amena uireta iubet
   Frondicomis habitare locis,
    uer ubi perpetuum redolet,
   Prataque multicolora latex
[105]    Quadrifluo celer amne rigat.

 Hec tibi nunc famulentur, ait,
   Usibus omnia dedo tuis:
   Sed tamen aspera mortifero
   Stipite carpere poma ueto,
[110]    266 Qui medio uiret in nemore.

Hic draco perfidus indocile
   uirginis illicit ingenium,
   Ut socium malesuada uirum
   Mandere cogeret ex uetitis,
[115]    Ipsa pari peritura modo.

Corpora mutua 
   Post epulas inoperta uident,
   Lubricus error et erubuit:
   Tegmina suta parant foliis,
[120]    Dedecus ut pudor occuleret.

 Conscia culpa Deum pauitans
   Sede pia procul exigitur.
   Innuba femina que fuerat, [2Kb] [6Kb]
    267 Coniugis excipit imperium,
[125]    Federa tristia iussa pati.

Auctor et ipse doli coluber
   Plectitur improbus, ut mulier
   Colla trilinguia calce terat:
   Sic Coluber muliebre solum
[130]    Suscipit, atque uirum mulier.

His ducibus uitiosa dehinc
   268 Posteritas ruit in facinus,
   Dumque rudes imitatur auos,
   Fasque nefasque simul glomerans,
[135]    Impia crimina morte luit.

Ecce uenit noua progenies,
   Aethere proditus alter homo,
    Non luteus, uelut ille prior,
   Sed Deus ipse gerens hominem,
[140]    Corporeisque carens uitiis.

Fit caro uiuida sermo Patris,
   Numine quem rutilante grauis
   Non thalamo, neque iure tori,
   Nec genialibus illecebris
[145]    Intemerata puella parit.

   269 Hoc odium uetus illud erat,
   Hoc erat aspidis, atque hominis
   Digladiabile discidium,
   Quod modo cernua femineis
[150]    uipera proteritur pedibus.

Edere namque Deum merita [1Kb] [8Kb]
    Omnia uirgo uenena domat:
   Tractibus anguis inexplicitis
   uirus inerme piger reuomit,
[155]    Gramine concolor in uiridi.

Que feritas modo non trepidat,
   Territa de grege candidulo?
   270 Impauidas lupus inter oues.
    Tristis obambulat, et rabidum
[160]    Sanguinis immemor os cohibet.

Agnus enim uice mirifica
   Ecce leonibus imperitat,
   271 Exagitansque truces aquilas
   Per uaga nubila, perque notos
[165]    Sidere lapsa columba fugat. [1Kb] [5Kb]

 Tu mihi, Christe, columba potens,
   Sanguine pasta cui cedit auis:
   Tu niueus per ouile tuum
   Agnus hiare lupum prohibes,
[170]    272 Sub iuga tigridis ora premens.

Da, locuples Deus, hoc famulis
   Rite precantibus, ut tenui
   Membra cibo recreata leuent,
   Neu piger immodicis dapibus
[175]    uiscera tenta grauet stomachus.

Haustus amarus abesto procul,
   Ne libeat tetigisse manu
   Exitiale quid, aut uetitum:
   Gustus et ipse modum teneat,
[180]    Sospitet ut iecur incolume.

 Sit satis anguibus horrificis,
   Liba quod impia corporibus,
    Ah! miseram peperere necem.
   273 Sufficiat semel ob facinus
[185]    Plasma Dei potuisse mori.

Oris opus, uigor igneolus
   Non moritur; quia flante Deo
   Compositus, superoque fluens
   De solio Patris artificis,
[190]    uim liquide rationis habet.

uiscera mortua quin etiam
   Post obitum reparare datur,
   Eque suis iterum tumulis
   Prisca renascitur effigies,
[195]    Puluereo ceunte situ.

Credo equidem, neque uana fides,
   Corpora uiuere more anime:
    Nam modo corporeum memini
   De Phlegethonte gradu facili [1Kb] [7Kb]
[200]     Ad superos remeasse Deum.

274 Spes eadem mea membra manet,
   Que redolentia funereo
   Iussa quiescere sarcophago,
   Dux parili rediuiuus humo
[205]    Ignea Christus ad astra uocat.



Iu. HYMNUS POST CIBUM.



Pastis uisceribus, ciboque sumpto,
   Quem lex corporis imbecilla poscit,
   Laudem lingua Deo Patri rependat:

Patri, qui cherubim, sedile sacrum
[5]     275 Necnon et seraphim suum, supremo
   Subnixus solio, tenet, regitque.

Hic est, quem Sabaoth Deum uocamus,
   Expers principii, carensque fine,
   Rerum conditor, et repertor orbis.

[10] Fons uite liquida fluens ab arce,
   Infusor fidei, sator pudoris,
   276 Mortis perdomitor, salutis auctor.

Omnes quod sumus, aut uigemus, inde est
   Regnat Spiritus ille sempiternus,
[15]    A Christo simul et Parente missus.

Intrat pectora candidus pudica, [2Kb] [4Kb]
    Que templi uice consecrata rident,
   Postquam combiberint Deum medullis.

Sed si quid uitii, doliue nasci
[20]    Inter uiscera iam dicata sensit,
   Ceu spurcum refugit celer sacellum.

277 Tetrum flagrat enim uapore crasso
   Horror conscius estuante culpa,
   Offensumque bonum niger repellit.

[25] Nec solus pudor, innocensue uotum
   Templum constituunt perenne Christo
   In cordis medii sinu ac recessu.

Sed ne crapula ferueat, cauendum est,
   Que sedem fidei cibis refertam
[30]    Usque ad congeriem coarctet intus.

Parcis uictibus expedita corda
    Infusum melius Deum receptant,
   Hic pastus anime est, saporque uerus.

Sed nos tu gemino fouens paratu,
[35]     Artus, atque animas utroque pastu
   Confirmas, Pater, ac uigore comples.

Sic olim tua precluens potestas
   278 Inter raucisonos situm leones
   Illapsis dapibus uirum refouit.

[40] Illum fusile numen exsecrantem,
   Et curuare caput sub expolita
   Aeris materia nefas putantem,

Plebs dire Babylonis, ac tyrannus
   Morti subdiderant, feris dicarant,
[45]    Seuis protinus haustibus uorandum.

O semper pietas, fidesque tuta!
   Lambunt indomiti uirum leones,
   Intactumque Dei, tremunt alumnum.

Astant cominus, et iubas reponunt:
[50]     Mansuescit rabies, fameque blanda
   Predam rictibus ambit incruentis. [1Kb] [6Kb]

 Sed cum tenderet ad superna palmas,
   279 Expertumque sibi Deum rogaret,
   Clausus iugiter, indigensque uictu:

[55] Iussus nuntius aduolare terris,
   Qui pastum famulo daret probato,
   Raptim desilit obsequente mundo.

Cernit forte procul dapes inemptas,
   Quas messoribus Habacuc propheta
[60]    Agresti bonus exhibebat arte.

Huius cesarie manu prehensa,
   Plenis, sicut erat, grauem canistris
   Suspensum rapit, et uehit per auras.

Tum raptus simul ipse, prandiumque
[65]    Sensim labitur in lacum leonum,
   Et, quas tunc epulas gerebat, offert.

 Sumas letus, ait, libensque carpas,
   Que summus Pater, angelusque Christi
   280 Mittunt liba tibi sub hoc periclo.

[70] His sumptis, Danielus excitauit
   In celum faciem, ciboque fortis
   Amen reddidit, halleluia dixit.

Sic nos muneribus tuis refecti,
   Largitor Deus omnium bonorum,
[75]    Grates reddimus, et sacramus hymnos.

Tu nos, tristifico uelut tyranno,
   Mundi scilicet impotentis actu
   Conclusos, regis, et feram repellis;

281 Que circumfremit, ac uorare tentat,
[80]    Insanos acuens furore dentes,
   Cur te, summe Deus, precemur unum. [1Kb] [7Kb]

 uexamur, premimur, malis rotamur;
   Oderunt, lacerant, trahunt, lacessunt;
   Iuncta est suppliciis fides iniquis.

[85] Nec defit tamen anxiis medela:
   Nam languente trucis leonis ira,
   Illapse superingeruntur esce.

Quas si quis sitienter hauriendo
   Non gustu tenui, sed ore pleno,
[90]    Internis uelit implicare uenis;

Hic sancto satiatus ex propheta,
   Iustorum capiet cibos uirorum,
   Qui fructum domino metunt perenni.

282 Nil est dulcius, ac magis saporum,
[95]    Nil, quod plus hominem iuuare possit,
    Quam uatis pia precinentis orsa.

His sumptis, licet insolens potestas
   Prauum iudicet, irrogetque mortem;
   Impasti licet irruant leones,

[100] Nos semper dominum Patrem fatentes
   In te, Christe Deus, loquemur unum,
   Constanterque tuam crucem feremus.



u. HYMNUS DE NOuO LUMINE PASCHALIS SABBATI.



Inuentor rutili, dux bone, luminis,
   Qui certis uicibus tempora diuidis,
   283 Merso sole, chaos ingruit horridum
   Lumen redde tuis, Christe fidelibus. [1Kb] [10Kb]

[5]  Quamuis innumero sidere regiam,
   Lunarique polum lampade pinxeris,
   Incussu silicis lumina nos tamen
   Monstra saxigeno semine querere.

284 Ne nesciret homo, spem sibi luminis
[10]    In Christi solido corpore conditam,
   Qui dici stabilem se uoluit petram,
   Nostris igniculis unde genus uenit.

Pinguis quos olei rore madentibus.
    Lychnis, aut facibus pascimus aridis:
[15]    285 Quin et fila fauis scirpea floreis
   Presso melle prius collita fingimus.

uiuax flamma uiget, seu caua testula
   Succum linteolo suggerit ebrio,
   Seu pinus piceam fert alimoniam,
[20]    Seu ceram teretem stuppa calens bibit.

Nectar de liquido uertice feruidum
   Guttatim lacrymis stillat olentibus: [1Kb] [6Kb]
    Ambustum quoniam uis facit ignea
   286 Imbrem de madido flere cacumine.

[25] Splendent ergo tuis muneribus, Pater
   Flammis mobilibus scilicet atria,
   Absentemque diem lux agit emula,
   Quam nox cum lacero uicta fugit peplo.

Sed quis non rapidi luminis arduam,
[30]    Manantemque Deo cernat originem?
   Moses nempe Deum spinifera in rubo
   uidit conspicuo lumine flammeum.

287 Felix, qui meruit sentibus in sacris
   Celestis solii uisere principem,
[35]    Iussus nexa pedum uincula soluere,
   Ne sanctum inuolucris pollueret locum.

Hunc ignem populus sanguinis inclyti
    Maiorum meritis tutus, et impotens,
   Suetus sub dominis uiuere barbaris,
[40]    Iam liber sequitur longa per auia.

Qua gressum tulerant, castraque ceruie
   Noctis per medium concita mouerant,
   Plebem peruigilem fulgure preuio
   Ducebat radius sole micantior.

[45] Sed rex Niliaci littoris, inuido
   Feruens felle, iubet preualidam manum
   In bellum rapidis ire cohortibus,
   Ferratasque acies clangere classicum.

Sumunt arma uiri, seque minacibus
[50]    288 Accingunt gladiis: triste canit tuba.
   Hic fidit iaculis, ille uolantia
   Prefigit calamis spicula Gnossiis. [2Kb] [6Kb]

 Densetur cuneis turba pedestribus,
   Currus pars, et equos, et uolucres rotas
[55]    Conscendunt celeres, signaque bellica
   Pretendunt tumidis clara draconibus.

Hinc iam seruitii nescia pristini
   Gens Pelusiacis usta uaporibus,
   Tandem purpurei gurgitis hospita
[60]    Rubris littoribus fessa resederat.

289 Hostis dirus adest cum duce perfido,
   Infert et ualidis prelia uiribus.
   Moses porro suos in mare precipit
   Constans intrepidis tendere gressibus.

[65] Prebent rupta locum stagna uiantibus
   Riparum in faciem peruia, sistitur
   Circumstans uitreis unda liquoribus,
    Dum plebs sub bifido permeat equore.

 Pubes quin etiam decolor asperis
[70]    Irritata odiis, rege sub impio,
   Hebreum sitiens fundere sanguinem,
   Audet se pelago credere concauo.

Ibant precipiti turbine percita
   Fluctus per medios agmina regia:
[75]    Sed confusa dehinc unda reuoluitur
   In semet reuolans gurgite confluo.

Currus tunc, et equos, telaque naufraga,
   290 Ipsos et proceres, et uaga corpora
   Nigrorum uideas nare satellitum,
[80]    Arcis iustitium triste tyrannice.

Que tandem poterit lingua retexere
   Laudes, Christe, tuas: qui domitam Pharon
    Plagis multimodis cedere presuli [1Kb] [6Kb]
    Cogis iustitie, uindice dextera?

[85] Qui pontum rapidis estibus inuium
   Persultare uetas, ut refluo in salo
   Securus pateat, te duce, transitus,
   Et mox unda rapax ut uoret impios.

291 Cui ieiuna eremi saxa loquacibus
[90]    Exundant scatebris, et latices nouos
   Fundit scissa silex: que sitientibus
   Dat potum populis axe sub igneo.

Instar fellis aqua tristifico in lacu
   Fit ligni uenia mel uelut Atticum.
[95]    Lignum est, sapiunt aspera dulcius;
   Nam prefixa cruci spes hominum uiget.

Implet castra cibus tunc quoque ninguidus,
   Illabens gelida grandine densius.
   His mensas epulis, hac dape construunt,
[100]     Quam dat sidereo Christus ab ethere.

Necnon imbrifero uentus anhelitu
   Crassa nube leues inuehit alites,
   292 Que difflata in humum cum semel agmina
   Fluxerunt, reduci non reuolant fuga.

[105] Hec olim patribus premia contulit
   Insignis pietas numinis unici:
   Cuius subsidio nos quoque uescimur,
   Pascentes dapibus pectora mysticis.

Fessos ille uocat per freta seculi,
[110]    Discissis populum turbinibus regens,
   Iactatasque animas mille laboribus
   Iustorum in patriam scandere precipit.

Illic purpureis tecta rosariis
   Omnis fragrat humus, calthaque pinguia [2Kb] [12Kb]
[115]     293 Et molles uiolas, et tenues crocos
   Fundit fonticulis uda fugacibus.

Illic et gracili balsama surculo
   Desudata fluunt, raraque cinnama
   Spirant, et folium, fonte quod abdito
[120]    Prelambens fluuius portat in exitum.

Felices anime prata per herbida
   Concentu parili suaue sonantibus
   Hymnorum modulis dulce canunt melos,
   294 Calcant et pedibus lilia candidis.

[125] Sunt et spiritibus sepe nocentibus
    Penarum celebres sub Styge ferie
   Illa nocte, sacer qua rediit Deus
   Stagnis ad superos ex Acheronticis

Non sicut tenebras de face fulgida
[130]    Surgens oceano lucifer imbuit,
   Sed terris domini de cruce tristibus
   Maior sole nouum restituens diem.

295 Marcent suppliciis tartara mitibus,
   Exsultatque sui carceris otio
[135]    Umbrarum populus, liber ab ignibus,
   Nec feruent solito flumina sulphure. [2Kb] [7Kb]

Nos festis trahimus per pia gaudia
   Noctem conciliis, uotaque prospera
   Certatim uigili congerimus prece,
[140]    Exstructoque agimus liba sacrario.

Pendent mobilibus lumina funibus,
   Que suffixa micant per laquearia,
   Et de languidulis fota natatibus
   296 Lucem perspicuo flamma iacit uitro.

[145] Credas, stelligeram, desuper aream
   Ornatam geminis stare trionibus,
    Et qua Bosphoreum temo regit iugum,
   Passim purpureos spargier Hesperos.

O res digna, Pater, quam tibi roscide
[150]    Noctis principio grex tuus offerat,
   Lucem, qua tribuis nil pretiosius,
   Lucem, qua reliqua premia cernimus.

Tu lux uera oculis, lux quoque sensibus,
   297 Intus tu speculum, tu speculum foris,
[155]    Lumen, quod famulans offero, suscipe, [1Kb] [5Kb]
    Tinctum pacifici chrismatis unguine:

Per Christum genitum, summe Pater, tuum,
   In quo uisibilis stat tibi gloria:
   Qui noster dominus, qui tuus unicus
[160]    Spirat de patrio corde Paraclitum:

Per quem splendor, honos, laus, sapientia,
   Maiestas, bonitas, et pietas tua
   Regnum continuat nomine triplici,
   Texens perpetuis secula seculis.



298 uI. HYMNUS ANTE SOMNUM.



Ades, Pater supreme,
   Quem nemo uidit unquam,
   Patrisque sermo Christe,
   Et Spiritus benigne.

[5] O Trinitatis huius
    uis una, lumen unum,
    Deus ex Deo perennis,
   Deus ex utroque missus.

Fluxit labor diei,
[10]    Redit et quietis hora:
   299 Blandus sopor uicissim
   Fessos relaxat artus.

Mens estuans procellis,
   Curisque sauciata,
[15]    Totis bibit medullis
   Obliuiale poclum.

Serpit per omne corpus
   Lethea uis, nec ullum
   Miseris doloris egri
[20]    Patitur manere sensum.

Lex hec data est caducis,
    Deo iubente, membris,
   Ut temperet laborem [1Kb] [5Kb]
    Medicabilis uoluptas.

[25] 300 Sed, dum pererrat omnes
   Quies amica uenas,
   Pectusque feriatum
   Placat rigante somno,

Liber uagat per auras
[30]    Rapido uigore sensus,
   uariasque per figuras,
   Que sunt operta, cernit.

Quia mens soluta curis,
   Cui est origo celum,
[35]    Purusque fons ab ethra,
   Iners iacere nescit.

Imitata multiformes
   Facies sibi ipsa fingit,
    Per quas repente currens
[40]    Tenui fruatur actu.

301 Sed sensa somniantum
    Dispar fatigat horror.
   Nunc splendor intererrat,
   Qui dat futura nosse.

[45] Plerumque dissipatis
   Mendax imago ueris
   Animos pauore mestos
   Ambage fallit atra.

Quem rara culpa morum
[50]    Non polluit frequenter,
   Hunc lux serena uibrans
   302 Res edocet latentes.

At, qui coinquinatum
   uitiis cor impiauit,
[55]    Lusus pauore multo
   Species uidet tremendas.

 Hoc patriarcha noster
   Sub carceris catena
   Geminis simul ministris [1Kb] [5Kb]
[60]     Interpres approbauit.

Quorum reuersus unus
   Dat poculum tyranno:
   Ast alterum rapaces
   Fixum uorant uolucres.

[65] Ipsum deinde regem,
   Perplexa somniantem,
   Monuit famem futuram
   303 Clausis cauere aceruis.

Mox presul, ac tetrarches,
[70]    Regnum per omne iussus
   Sociam tenere uirgam,
   Domine resedit aule.

O quam profunda iustis
   Arcana per soporem
[75]     Aperit tuenda Christus!
   Quam clara, quam tacenda!

Euangelista summi
    Fidissimus magistri,
   Signata que latebant,
[80]    Nebulis uidet remotis.

Ipsum Tonantis agnum,
   De cede purpurantem,
   Qui conscium futuri
   Librum resignat unus.

[85] 304 Huius manum potentem
   Gladius perarmat anceps,
   Et fulgurans utrinque
   Duplicem minatur ictum.

Quesitor ille solus
[90]    Animeque corporisque,
   Ensisque bis timendus
   Prima ac secunda mors est.

 Idem tamen benignus
   Ultor retundit iram,
[95]    Paucosque non piorum [1Kb] [7Kb]
    Patitur perire in euum.

305 Huic inclytus perenne
   Tribuit pater tribunal:
   Hunc obtinere iussit
[100]    Nomen supra omne nomen:

Hic prepotens cruenti
   Exstinctor Antichristi:
   Qui de furente monstro
   Pulchrum refert tropeum.

[105] Quam bestiam capacem,
   Populosque deuorantem,
   Quam sanguinis charybdin,
   Ioannes exsecratur.

306 Hanc nempe, que sacratum
[110]    Preferre nomen ausa
    Imam petit gehennam,
    Christo perempta uero.

Tali sopore iustus
   Mentem relaxat heros,
[115]    Ut spiritu sagaci
   Celum peragret omne.

Nos nil meremur horum,
   Quos creber implet error.
   Concreta quos malarum
[120]    uitiat cupido rerum.

Sat est quiete dulci
   Fessum fouere corpus:
   Sat, si nichil sinistrum
   307 uane minentur umbre.

[125] Cultor Dei, memento,
   Te fontis et lauacri
    Rorem subisse sanctum; [1Kb] [6Kb]
    Te chrismate innotatum.

308 Fac, cum uocante somno
[130]    Castum petis cubile,
   Frontem, locumque cordis
   Crucis figura signet.

Crux pellit omne crimen:
   Fugiunt crucem tenebre:
[135]    Tali dicata signo
   Mens fluctuare nescit.

 Procul, o procul uagantum
   Portenta somniorum.
   Procul esto peruicaci
[140]    309 Prestigiator astu.

O tortuose serpens,
   Qui mille per Meandros,
   Fraudesque flexuosas
   Agitas quieta corda,

[145] Discede, Christus hic est: [1Kb] [10Kb]
    Hic Christus est, liquesce:
   Signum, quod ipse nosti,
   Damnat tuam cateruam.

Corpus licet fatiscens
[150]    Iaceat recline paulum,
   310 Christum tamen sub ipso
   Meditabimur sopore.



uII. HYMNUS IEIUNANTIUM.



   O Nazarene, lux Bethlem, uerbum Patris,
   Quem partus alui uirginalis protulit,
   Adesto castis, Christe, parcimoniis,
   Festumque nostrum rex serenus aspice,
[5]    311 Ieiuniorum dum litamus uictimam.

Nil hoc profecto purius mysterio
    Quo fibra cordis expiatur uiuidi:
   Intemperata quo domantur uiscera,
   Aruina putrem ne resudans crapulam
[10]    Obstrangulate mentis ingenium premat.

Hinc subiugatur luxus, et turpis gula;
   uini, atque somni degener socordia,
   Libido sordens, inuerecundus lepos,
   uarieque pestes languidorum sensuum
[15]    Parcam subacte disciplinam sentiunt.

Nam si licenter diffluens potu, et cibo,
   Ieiuna rite membra non cerceas,
   Sequitur, frequenti marcida oblectamine,
   312 Scintilla mentis ut tepescat nobilis,
[20]    Animusque pigris stertat in precordiis.

Frenentur ergo corporum cupidines, [2Kb] [5Kb]
    Detersa et intus emicet prudentia:
   Sic excitato perspicax acumine,
   Liberque flatu laxiore spiritus
[25]    Rerum parentem rectius precabitur.

Helia tali creuit obseruantia,
   uetus sacerdos, ruris hospes aridi:
   Fragore ab omni quem remotum, et segregem
   Spreuisse tradunt criminum frequentiam.
[30]    Casto fruentem Syrtium silentio.

313 Sed mox in auras igneis iugalibus,
   Curruque raptus euolauit prepeti,
   Ne de propinquo sordium contagio
   Dirus quietum mundus afflaret uirum,
[35]    Olim probatis inclytum ieiuniis.

Non ante celi principem septemplicis
   Moses tremendi fidus interpres throni
    Potuit uidere, quam decem recursibus
    Quater uolutis sol peragrans sidera
[40]    Omni carentem cerneret substantia.

uictus precanti solus in lacrymis fuit:
   Nam flendo pernox irrigatum puluerem
   Humi madentis ore pressit cernuo:
   Donec loquentis uoce prestrictus Dei
[45]    314 Expauit ignem non ferendum uisibus.

Ioannes huius artis haud minus potens,
   Dei perennis precucurrit Filium:
   Curuos uiarum qui retorsit tramites,
   Et flexuosa corrigens dispendia,
[50]    Dedit sequendam calle recto lineam.

Hanc obsequelam preparabat nuntius,
   Mox adfuturo construens iter Deo,
   Cliuosa planis, confragosa ut lenibus
    Conuerterentur, neue quidquam deuium
[55]    Illapsa terris inueniret ueritas. [1Kb] [6Kb]

 Non usitatis ortus hic natalibus,
   Oblita lactis iam uieto in pectore
   Matris tetendit serus infans ubera:
   315 Nec ante partu de senili effusus est,
[60]    Quam predicaret uirginem plenam Deo.

Post in patentes ille solitudines,
   Amictus hirtis bestiarum pellibus,
   Setisue tectus, hispida et lanugine,
   Secessit, horrens inquinari, ac pollui
[65]    Contaminatis oppidorum moribus.

 Illic dicata parcus abstinentia
   Potum, cibumque uir seuere industrie
   In usque serum respuebat uesperum,
   Paruum locustis, et fauorum agrestium
   316 Liquore pastum corpori suctus dare.

Hortator ille primus, et doctor noue
   Fuit salutis: nam sacrato in flumine
   ueterum piatas lauit errorum notas:
   Sed tincta postquam membra defecauerat,
   Celo refulgens influebat Spiritus. [2Kb] [11Kb]

 Hoc ex lauacro labe dempta criminum,
   317 Ibant renati non secus, quam si rudis
   Auri recocta uena pulchrum splendeat:
   Micet metalli siue lux argentei,
[80]    Sudum polito prenitens purgamine.

Referre prisci stemma nunc ieiunii
   318 Libet, fideli proditum uolumine,
   Ut diruende ciuitatis incolis
   Fulmen benigni mansuefactum Patris
[85]    Pie, repressis ignibus, pepercerit.

Gens insolenti prepotens iactantia
   Pollebat olim: quam fluentem nequiter
    Corrupta uulgo soluerat lasciuia:
   Et inde bruto contumax fastidio
[90]    Cultum superni negligebat numinis.

Offensa tandem iugis indulgentie
   Censura, iustis excitatur motibus,
   Dextram perarmat rhompheali incendio,
   Nimbos crepantes, et fragosos turbines
[95]    uibrans tonantum nube flammarum quatit.

Sed penitendi dum datur diecula,
   319 Si forte uellent improbam libidinem,
   ueteresque nugas condomare ac frangere,
   Suspendit ictum terror exorabilis, [1Kb] [5Kb]
[100]     Paulumque dicta substitit sententia.

Ionam prophetam mitis ultor excitat,
   Pene imminentis iret ut prenuntius.
   Sed nosset ille cum minacem iudicem
   Seruare malle, quam ferire ac plectere,
[105]    Tectam latenter uertit in Tharsos fugam.

Celsam paratis pontibus scandit ratem:
   Udo reuincta fune puppis soluitur.
   Itur per altum: fit procellosum mare.
   Tum causa tanti queritur periculi:
[110]    Sors in fugacem missa uatem decidit.

Iussus perire solus e cunctis reus,
   Cuius uoluta crimen urna expresserat,
   Preceps rotatur, et profundo immergitur.
   320 Exceptus inde belluinis faucibus,
[115]     Alui capacis uiuus hauritur specu.

   ransmissa raptim preda cassos dentium
   Eludit ictus, incruentam transuolans
    Impune linguam; ne retentam mordicus
   Offam molares dissecarent uuidi,
[120]    Os omne transit, et palatum preterit.

Ternis dierum, ac noctium processibus
   Mansit ferino deuoratus gutture.
   Errabat illic per latebras uiscerum;
   uentris meandros circumibat tortiles
[125]    Anhelus, extis intus estuantibus.

Intactus exin tertie noctis uice
   Monstri uomentis pellitur singultibus,
   321Qua murmuranti fine fluctus frangitur,
   Salsosque candens spuma tundit pumices,
[130]    Ructatus exit, seque seruatum stupet.

In Niniuitas se coactus percito
   Gressu reflectit; quos ut increpauerat,
    Pudenda censor imputans opprobria,
   Impendet, inquit, ira summi uindicis,
[135]    Urbemque flamma mox cremabit: credite [2Kb] [6Kb]

 Apicem deinceps ardui montis petit,
   uisurus inde conglobatum turbide
   Fumum ruine, cladis et dire struem,
   Tectus flagellis multinodi germinis,
[140]    Nato et repente perfruens umbraculo.

322 Sed mesta postquam ciuitas uulnus noui
   Hausit doloris, heu! supremum palpitat.
   Cursant per ampla congregatim menia
   Plebs, et senatus, omnis etas ciuium,
[145]    Pallens iuuentus, eiulantes femine.

Placet frementem publicis ieiuniis
   Placare Christum: mos edendi spernitur.
   Glaucos amictus induit monilibus
   Matrona demptis, proque gemma, et serico
[150]     Crinem fluentem sordidus spargit cinis.

Squalent recincta ueste pullati patres,
   Setasque plangens turba sumit textiles.
   Impexa uillis uirgo bestialibus,
   Nigrante uultum contegit uelamine,
[155]    Iacens arenis et puer prouoluitur.

   323 Rex ipse Goos estuantem murices
   Lenam reuulsa dissipabat fibula,
   Gemmas uirentes, et lapillos sutiles,
   Insigne frontis exuebat uinculum
[160]    Turpi capillos impeditus puluere.

Nullus bibendi, nemo uescendi memor:
   Ieiuna mensas pubes omnis liquerat: [1Kb] [5Kb]
    Quin et negato lacte uagientium
   Fletu madescunt paruulorum cunule:
[165]    324 Succum papille parca nutrix derogat.

Greges et ipsos claudit armentalium
   Solers uirorum cura, ne uagum pecus
   Contingat ore rorulenta gramina,
   Potum strepentis neue fontis hauriat;
[170]    uacuis querele personant presepibus.

Mollitus his, et talibus, breuem Deus
   Iram refrenat, temperans oraculum
   Prosper sinistrum: prona nam clementia
   Haud difficulter supplicum mortalium
[175]    Soluit reatum, fitque fautrix flentium.

Sed cur uetuste gentis exemplum loquor?
   Pridem caducis cum grauatus artubus
    iehsu, dicato corde ieiunauerit:
    Prenuncupatus ore qui prophetico
[180]    325 Emmanuel est, siue NOBISCUM DEUS

Qui corpus istud molle naturaliter,
   Captumque laxo sub uoluptatum iugo,
   uirtutis arcta lege fecit liberum,
   Emancipator seruientis plasmatis,
[185]    Regnantis ante uictor et cupidinis.

Inhospitali namque secretus loco,
   Quinis diebus octies labentibus,
   Nullam ciborum uindicauit gratiam,
   Firmans salubri scilicet ieiunio
[190]    uas appetendis imbecillum gaudiis.

Miratur hostis, posse limum tabidum
   Tantum laboris sustinere, ac perpeti.
   326 Explorat arte sciscitator callida,
    Deusne membris sit receptus terreis: [2Kb] [5Kb]
[195]     Sed, increpata fraude, post tergum ruit.

Hoc nos sequamur quisque nunc pro uiribus,
   Quod consecrati tu magister dogmatis
   Tuis dedisti, Christe, sectatoribus,
   Ut cum uorandi uicerit libidinem,
[200]    Late triumphet imperator spiritus.

Hoc est, quod atri liuor hostis inuidet,
   Mundi polique quod gubernator probat,
   Altaris aram quod facit placabilem,
   Quod dormientis excitat cordis fidem,
[205]    327 Quod limat egram pectorum rubiginem.

Perfusa non sic amne flamma exstinguitur,
   Nec sic calente sole tabescunt niues,
   Ut turbidarum scabra culparum seges
   uanescit almo trita sub ieiunio,
[210]    Si blanda semper misceatur largitas.

 Est quippe et illud grande uirtutis genus
   Operire nudos, indigentes pascere,
    Opem benignam ferre supplicantibus,
   Unam paremque sortis humane uicem
[215]    Inter potentes atque egenos ducere.

Satis beatus quisque dextram porrigit
   Laudis rapacem, prodigam pecunie,
   Cuius sinistra dulce factum nesciat.
   Illum perennes protinus complent opes
[220]    Ditatque fructus fenerantem centuplex.



328 uIII. HYMNUS POST IEIUNIUM.



Christe, seruorum regimen tuorum,
Mollibus qui nos moderans habenis,
Leniter frenas, facilique septos
   Lege cerces,

[5] Ipse cum portans onus impeditum
Corporis, duros tuleris labores,
 Maior exemplis, famulos remisso
   Dogmate palpas. [1Kb] [6Kb]

 Nona submissum rotat hora solem,
[10] 329 Partibus uixdum tribus euolutis,
Quarta deuexo superest in axe
   Portio lucis.

Nos breuis uoti, dape uindicata,
Soluimus festum, fruimurque mensis
[15] Affatim plenis, quibus imbuatur
   Prona uoluptas.

Tantus eterni fauor est magistri:
Doctor indulgens ita nos amico
Lactat hortatu, leuis obsequela ut
[20]    Mulceat artus.

330 Addit et, ne quis uelit inuenusto
 Sordidus cultu lacerare frontem:
Sed decus uultus, capitisque pexum
   Comat honorem.

[25] Terge ieiunans, ait, omne corpus,
Neue subducto faciem rubore
Luteus tingat color, aut notetur
   Pallor in ore.

Rectius leto tegimus pudore,
[30] Quidquid ad cultum Patris exhibemus.
Cernit occultum Deus, et latentem
   Munere donat.

331 Ille ouem morbo residem, gregique
Perditam sano, male dissipantem [1Kb] [12Kb]
 uellus affixis uopribus per hirte
   Deuia silue,

Impiger pastor reuocat, lupisque
Gestat exclusis, humeros grauatus
Inde purgatam reuehens aprico
[40]    Reddit ouili.

Reddit et pratis, uiridique campo,
uibrat impexis ubi nulla lappis
Spina, nec germen sudibus perarmat
   Carduus horrens:

[45] Sed frequens palmis nemus, et reflexa
332 uernat herbarum coma: tum perennis
Gurgitem uiuis uitreum fluentis
   Laurus obumbrat.

Hisce pro donis tibi, fide pastor,
[50]  Seruitus quenam poterit rependi?
Nulla compensant pretium salutis
   uota precantum.

 Quamlibet spreto sine more pastu
Sponte confectos tenuemus artus,
[55] Teque contemptis epulis rogemus
   Nocte dieque:

uincitur semper minor obsequentum
Cura, nec munus Genitoris equat,
Frangit et cratem luteam laboris
[60]    Grandior usus.

Ergo, ne limum fragilem solute
Deserant uires, et aquosus albis
Humor in uenis dominetur, egrum
   Corpus eneruans,

[65] 333 Laxus ac liber modus abstinendi
Ponitur cunctis, neque nos seuerus
Terror impellit: sua quemque cogit
    uelle potestas.

Sufficit, quidquid facias, uocato
[70] Numinis nutu prius, inchoare, [1Kb] [17Kb]
 Siue tu mensam renuas, cibumue
   Sumere tentes,

Annuit dexter Deus, et secundo
334Prosperat uultu: uelut hoc salubre
[75] Fidimus nobis fore, quod dicatas
   Carpimus escas.

Sit bonum, supplex precor, et medelam
Conferat membris, animumque pascat
Sparsus in uenas cibus obsecrantum
[80]    Christicolarum.



IX. HYMNUS OMNI HORA.


Da, puer, plectrum, choreis ut canam fidelibus
335 Dulce carmen, et melodum, gesta Christi insignia.
Hunc camena nostra solum pangat, hunc laudet lyra.
   Christus est, quem rex sacerdos adfuturum protinus
[5] Infulatus concinebat uoce, chorda, et tympano, [1Kb] [19Kb]
 Spiritum celo influentem per medullas hauriens
   336 Facta nos, et iam probata pangimus miracula,
Testis est orbis, nec ipsa terra, quod uidit, negat,
Cominus Deum docendis proditum mortalibus.
[10]    Corde natus ex parentis ante mundi exordium,
Alpha, et cognominatus: ipse fons et clausula
Omnium, que sunt, fuerunt, queque post futura sunt.
   337 Ipse iussit, et creata dixit ipse et facta sunt,
 Terra, celum, fossa ponti, trina rerum machina,
[15] Queque in his uigent sub alto solis, et lune globo.
   Corporis formam caduci, membra morti obnoxia
Induit, ne gens periret primoplasti ex germine,
Merserat quem lex profundo noxialis tartaro.
   O beatus ortus ille, uirgo cum puerpera
[20] Edidit nostram salutem, feta sancto Spiritu,
Et puer redemptor orbis os sacratum protulit.
   Psallat altitudo celi, psallite omnes angeli:
338 Quidquid est uirtutis usquam psallat in laudem Dei: [1Kb] [7Kb]
 Nulla linguarum silescat, uox et omnis consonet.
[25]    Ecce, quem uates uetustis concinebant seculis,
Quem prophetarum fideles pagine spoponderant,
Emicat promissus olim: cuncta collaudent eum.
   Cantharis infusa lympha fit Falernum nobile,
Nuntiat uinum minister promptum ex hydria.
[30]    Ipse rex sapore tinctis obstupescit poculis.
339 Membra morbis ulcerosa, uiscerum putredines,
 Mando, ut abluantur, inquit; fit ratum, quod iusserat,
Turgidam cutem repurgant uulnerum piamina.
   Tu perennibus tenebris iam sepulta lumina
[35] Illinis limo salubri, sacri et oris nectare:
Mox apertis hac medela lux reducta est orbibus.
   Increpas uentum furentem, quod procellis tristibus
uertat equor fundo ab imo, uexet et uagam ratem:
340 Ille iussis obsecundat, mitis unda sternitur,
[40]    Extimum uestis sacrate furtim mulier attigit: [1Kb] [6Kb]
 Protinus salus secuta est, ora pallor deserit,
Sistitur riuus, cruore qui fluebat perpeti.
   Exitu dulcis iuuente raptum ephebum uiderat:
Orba quem mater supremis funerabat fletibus.
[45] Surge, dixit. Ille surgit, matri et astans redditur.
   Sole iam quarto carentem, iam sepulcro absconditum
Lazarum iubet uigere, reddito spiramine:
Fetidum iecur reductus rursus intrat halitus.
   Ambulat per stagna ponti, summa calcat fluctuum:
[50]  Mobilis liquor profundi pendulam prestat uiam,
Nec fatiscit unda sanctis pressa sub uestigiis.
   Suetus antro bustuali sub catenis frendere,
341 Mentis impos efferatis percitus furoribus
Prosilit, ruitque supplex, Christum adesse ut senserat.
[55]    Pulsa pestis lubricorum milleformis demonum,
Corripit gregis suilli sordida spurcamina,
Seque nigris mergit undis, fit pecus lymphaticum.
   Ferte qualis ter quaternis ferculorum fragmina, [1Kb] [9Kb]
 342 Affatim referta iam sunt accubantum millia,
[60] Quinque panibus peresis, et gemellis piscibus.
   Tu cibus, panisque noster, tu perennis suauitas:
Nescit esurire in euum, qui tuam sumit dapem,
Nec lacunam uentris implet, sed fouet uitalia.
   Clausus aurium meatus, et sonorum nescius,
[65] Purgat ad precepta Christi crassa queque obstacula,
uocibus capax fruendis, ac susurris peruius.
   Omnis egritudo cedit, languor omnis pellitur,
Lingua fatur, quam ueterna uinxerant silentia,
343 Gestat et suum per urbem letus eger lectulum.
[70]     Quin et ipsum, ne salutis inferi expertes forent,
Tartarum benignus intrat, fracta cedit ianua,
uectibus cadit reuulsis cardo dissolubilis.
   Illa prompta ad irruentes, ad reuertentes tenax,
Obiice extrorsum recluso porta reddit mortuos,
[75] Lege uersa limen atrum iam recalcandum patet.
   Sed Deus dum luce fulua mortis antra illuminat,
344 Dum stupentibus tenebris candidum prestat diem,
Tristia squalentis ethre palluerunt sidera.
   Sol refugit, et lugubri sordidus ferrugine [1Kb] [50Kb]
[80]  Igneum reliquit axem, seque merens abdidit:
Fertur horruisse mundus noctis eterne chaos.
   Solue uocem, mens, sonoram, solue linguam mobilem,
 345 Dic tropeum passionis, dic triumphalem crucem,
Pange uexillum, notatis quod refulget frontibus.
[85]    O nouum cede stupenda uulneris miraculum! [1Kb] [5Kb]
 346 Hinc cruoris fluxit unda, lympha parte ex altera:
Lympha nempe dat lauacrum, tum corona ex sanguine est.
   uidit anguis immolatam corporis sacri hostiam,
uidit, et fellis perusti mox uenenum perdidit,
[90] Saucius dolore multo, colla fractus sibila.
   Quid tibi, profane serpens, profuit rebus nouis
Plasma primum perculisse uersipelli astutia?
347 Diluit culpam recepto forma mortalis Deo.
   Ad breuem se mortis usum dux salutis dedidit,
[95] Mortuos olim sepultos ut redire insuesceret,
Dissolutis pristinorum uinculis peccaminum.
    Tunc patres, sanctique multi conditorem preuium
Iam reuertentem secuti, tertio demum die
 Carnis indumenta sumunt, eque bustis prodeunt.
[100]    Cerneres coire membra de fauillis aridis,
348 Frigidum uenis resumptis puluerem tepescere,
Ossa, neruos, ac medullas glutino cutis tegi.
   Post, ut occasum resoluit, uite et hominem reddidit,
Arduum tribunal alti uictor ascendit Patris,
[105] Inclytam celo reportans passionis gloriam.
   Macte iudex mortuorum, macte rex uiuentium,
Dexter in parentis arce qui cluis uirtutibus,
Omnium uenturus inde iustus ultor criminum.
   Te senes, et te iuuentus, paruulorum te chorus,
[110] Turba matrum, uirginumque, simplices puellule, [1Kb] [10Kb]
    uoce concordes pudicis perstrepant concentibus.
Fluminum lapsus, et unde, littorum crepidines,
   Imber, estus, nix, pruina, silua, et aura, nox, dies,
   Omnibus te concelebrent seculorum seculis.



349 X. HYMNUS CIRCA EXSEQUIAS DEFUNCTI.



   Deus, ignee fons animarum,
    Duo qui socians elementa,
   uiuum simul, ac moribundum,
   350 Hominem, Pater, effigiasti.

[5] Tua sunt, tua, rector, utraque,
   Tibi copula iungitur horum:
   Tibi, dum uegetata coherent,
   Et spiritus, et caro seruit.

Rescissa sed ista seorsum [1Kb] [5Kb]
[10]     351 Soluunt hominem, perimuntque:
   Humus excipit arida corpus,
   Anime rapit aura liquorem.

Quia cuncta creata necesse est
   Labefacta senescere tandem,
[15]    Compactaque dissociari,
   Et dissona texta retexi.

 352 Hanc tu, Deus optime, mortem
   Famulis abolere paratus,
   Iter inuiolabile monstras,
[20]    Quo perdita membra resurgant.

Ut, dum generosa caducis,
   Ceu carcere clausa, ligantur,
   Pars illa potentior exstet, [1Kb] [5Kb]
    Que germen ab ethere traxit.

[25]    353 Si terrea forte uoluntas
   Luteum sapit, et graue captat
   Animus quoque pondere uictus
   Sequitur sua membra deorsum.

At si generis memor ignei
[30]    Contagia pigra recuset,
   uehit hospita uiscera secum,
   Pariterque reportat ad astra.

Nam quod requiescere corpus
   uacuum sine mente uidemus,
[35]    Spatium breue restat, ut alti
   Repetat collegia sensus.

uenient cito secula, cum iam
   Socius calor ossa reuisat,
   354 Animataque sanguine uiuo
[40]     Habitacula pristina gestet.

Que pigra cadauera pridem
   Tumulis putrefacta iacebant,
   uolucres rapientur in auras,
   Animas comitata priores.

[45] Hinc maxima cura sepulcris
   Impenditur: hinc resolutos
   Honor ultimus accipit artus,
   Et funeris ambitus ornat.

355 Candore nitentia claro
[50]    Pretendere lintea mos est,
   Aspersaque myrrha sabeo
   Corpus medicamine seruat.

Quidnam sibi saxa cauata,
   Quid pulchra uolunt monumenta?
[55]     Nisi quod res creditur illis [1Kb] [21Kb]
    Non mortua, sed data somno?

Hoc prouida Christicolarum
   Pietas studet, ut pote credens,
   356 Fore protinus omnia uiua,
[60]    Que nunc gelidus sopor urget.

Qui iacta cadauera passim
   Miserans tegit aggere terre,
   Opus exhibet ille benignum
   Christo pius omnipotenti.

[65] Quin lex eadem monet omnes
   357 Gemitum dare sorte sub una,
   Cognataque funera nobis
    Aliena in morte dolere.

Sancti sator ille Tobie,
[70]    Sacer, ac uenerabilis heros,
   Dapibus iam rite paratis
   Ius pretulit exsequiarum.

Iam stantibus ille ministris
   Cyathos, et fercula liquit,
[75]    Studioque accinctus humandi,
   Fleto dedit ossa sepulcro.

ueniunt mox premia celo,
   Pretiumque rependitur ingens:
   Nam lumina nescia solis [2Kb] [4Kb]
[80]     Deus illita felle serenat.

Iam tunc docuit pater orbis,
   Quam sit rationis egenis
   Mordax, et amara medela,
   358 Cum lux animam noua uexat.

[85] Docuit quoque non prius ullum
   Celestia cernere regna,
   Quam nocte, et uulnere tristi
   Tolerauerit aspera mundi.

Mors ipsa beatior inde est,
[90]    Quod per cruciamina lethi
   uia panditur ardua iustis,
   Et ad astra doloribus itur.

Sic corpora mortificata
   Redeunt melioribus annis:
[95]     Nec post obitum recalescens
   Compago fatiscere nouit.

Hec, que modo pallida tabo
   Color albidus inficit, ora
   Tunc flore uenustior omni
[100]    Sanguis cute tinget amena.

Iam nulla deinde senectus
   Frontis decus inuida carpet,
   Macies neque sicca lacertos
   Succo tenuabit adeso.

[105]  359 Morbus quoque pestifer, artus
   Qui nunc populatur anhelos
   Sua tunc tormenta resudans
   Luet inter uincula mille.

Hunc eminus ere ab alto
[110]    uictrix caro, iamque perennis
   Cernet sine fine gementem,
   Quos mouerat ipse, dolores.

Quid turba superstes inepta
   Clangens ululamina miscet
[115]    Cur tam bene condita iura
   Luctu dolor arguit amens?

Iam mesta quiesce querela,
   Lacrymas suspendite, matres,
   Nullus sua pignora plangat:
[120]     Mors hec reparatio uite est,

Sic semina sicca uirescunt
   Iam mortua, iamque sepulta:
   Que reddita cespite ab imo
   ueteres meditantur aristas.

[125] 360 Nunc suscipe, terra, fouendum,
   Gremioque hunc concipe molli:
   Hominis tibi membra sequestro,
   Generosa et fragmina credo.

Anime fuit hec domus olim, [1Kb] [6Kb]
[130]     Factoris ab ore create:
   Feruens habitauit in istis
   Sapientia principe Christo.

Tu depositum tege corpus:
   Non immemor ille requiret
[135]    Sua munera fictor, et auctor;
   Propriique enigmata uultus.

361 ueniant modo tempora iusta,
   Cum spem Deus impleat omnem.
   Reddas patefacta, necesse est
[140]     Qualem tibi trado figuram.

Non, si cariosa uetustas
   Dissoluerit ossa fauillis,
   Fueritque cinisculus arens
   Minimi mensura pugilli,

[145] Nec, si uaga flamina, et aure
   uacuum per inane uolantes,
   Tulerint cum puluere neruos,
   Hominem periisse licebit.

362 Sed dum resolubile corpus [2Kb] [8Kb]
[150]     Reuocas, Deus, atque reformas,
   Quanam regione iubebis
   Animam requiescere puram?

Gremio senis abdita sancti
   Recubabit, ut est Eleazar:
[155]    363 Quem floribus undique septum
   Diues procul aspicit ardens.

Sequimur tua dicta, Redemptor,
   Quibus, atra e morte triumphans,
   Tua per uestigia mandas
[160]    Socium crucis ire latronem.

Patet ecce fidelibus ampli
   uia lucida iam paradisi,
    Licet et nemus illud adire,
   Homini quod ademerat anguis.

[165] Illic, precor, optime ductor,
   Famulam tibi precipe mentem
   Genitali in sede sacrari,
   Quam liquerat exsul, et errans.

Nos tecta fouebimus ossa
[170]    uiolis, et fronde frequenti:
   364 Titulumque, et frigida saxa
   Liquido spargemus odore.



XI. HYMNUS uIII KALENDAS IANUARIAS.



   Quid est, quod arctum circulum [2Kb] [7Kb]
    365 Sol iam recurrens deserit?
   Christusne terris nascitur,
   Qui lucis auget tramitem?

[5] Heu, quam fugacem gratiam
   Festina uoluebat dies!
   Quam pene subductam facem
   Sensim recisa exstinxerat!

Celum nitescat letius,
[10]    Gratetur et gaudens humus:
    Scandit gradatim denuo
   Iubar priores lineas.

366 Emerge, dulcis pusio.
   Quem mater edit castitas,
[15]    Parens, et expers coniugis,
   Mediator, et duplex genus.

Ex ore quamlibet Patris
   Sis ortus, et uerbo editus, [1Kb] [5Kb]
    367 Tamen paterno in pectore
[20]    Sophia callebas prius.

368 Que prompta celum condidit,
   Celum, diemque, et cetera.
   uirtute uerbi effecta sunt
   Hec cuncta: nam uerbum Deus.

[25] Sed ordinatis seculis,
   Rerumque digesto statu,
   Fundator ipse, et artifex
    Permansit in Patris sinu:

Donec rotata annalium
[30]    Transuoluerentur millia,
   Atque ipse peccantem diu
   Dignatus orbem uiseret.

Nam ceca uis mortalium
   uenerans inanes nenias,
[35]    369 uel era, uel saxa algida, [1Kb] [19Kb]
    uel ligna credebat Deum.

Hec dum sequuntur, perfidi
   Predonis in ius uenerant,
   Et mancipatam fumido
[40]    uitam barathro immerserant.

Stragem sed istam non tulit
   370 Christus cadentum gentium;
   Impune ne forsan sui
   Patris periret fabrica.

[45] Mortale corpus induit,
    Ut excitato corpore
   Mortis catenam frangeret,
   Hominemque portaret Patri.

Hic ille natalis dies,
[50]    Quo te Creator arduus
   Spirauit, et limo indidit,
   371 Sermone carnem glutinans.

Sentisne, uirgo nobilis,
   Matura per fastidia
[55]    Pudoris intactum decus [1Kb] [7Kb]
    Honore partus crescere?

O quanta rerum gaudia
   Aluus pudica continet!
   Ex qua nouellum seculum
[60]    Procedit, et lux aurea.

uagitus ille exordium
   372 uernantis orbis prodidit:
   Nam tunc renatus sordidum
   Mundus ueternum depulit.

[65] Sparsisse tellurem reor
   Rus omne densis floribus,
   Ipsasque arenas Syrtium
   Fragrasse nardo, et nectare.

 Te cuncta nascentem, puer,
[70]    Sensere dura, et barbara:
   uictusque saxorum rigor
   Obduxit herbam cotibus.

Iam mella de scopulis fluunt:
   Iam stillat ilex arido
[75]    Sudans amomum stipite:
   Iam sunt myricis balsama.

O sancta presepis tui,
   373 Aeterne rex, cunabula,
   Populisque per seclum sacra
[80]    Mutis et ipsis credita.

Adorat hec brutum pecus, [1Kb] [2Kb]
    Indocta turba scilicet:
   374 Adorat excors natio,
   uis cuius in pastu sita est.

[85] 375 Sed cum fideli spiritu
   Concurrat ad presepia
   Pagana gens, et quadrupes,
   Sapiatque, quod brutum fuit:

 Negat patrum prosapia,
[90]    Perosa presentem Deum:
   Credas uenenis ebriam,
   Furiisue lymphatam rapi.

Quid prona per scelus ruis?
   Agnosce, si quidquam tibi
[95]    Mentis resedit integre, [2Kb] [6Kb]
    Ducem tuorum principum.

Hunc, quem latebre, et obstetrix
   376 Et uirgo feta, et cunule,
   Et imbecilla infantia
[100]    Regem dederunt gentibus,

Peccator, intueberis
   Celsum coruscis nubibus,
   Deiectus ipse, et irritis
   Plangens reatum fletibus:

[105] Cum uasta signum buccina
    377 Terris cremandis miserit,
   Et scissus axis cardinem
   Mundi ruentis soluerit:

Insignis ipse, et preminens
[110]    Meritis rependet congrua:
   His lucis usum perpetis,
   Illis gehennam, et tartarum.

Iudea, tunc fulmen crucis
   Experta, qui sit, senties,
[115]    378 Quem, te furoris presule, [2Kb] [6Kb]
    Mors hausit, et mox reddidit.



XII. HYMNUS DE EPIPHANIA.



   Quicunque Christum queritis,
   Oculos in altum tollite:
   Illic licebit uisere
   Signum perennis glorie.

[5] Hec stella, que solis rotam
   379 uincit decore, ac lumine,
   uenisse terris nuntiat
   Cum carne terrestri Deum.

Non illa seruit noctibus,
[10]    Secuta lunam menstruam:
   Sed sola celum possidens
   Cursum dierum temperat.

Arctoa quamuis sidera
    In se retortis motibus
[15]    Obire nolint: attamen
   Plerumque sub nimbis latent.

Hoc sidus eternum manet:
   Hec stella nunquam mergitur:
   Nec nubis occursu abdita
[20]    Obumbrat obductam facem.

Tristis cometa intercidat,
   380 Et si quod astrum Sirio
   Feruet uapore, iam Dei
   Sub Iuce destructum cadat.

[25] En Persici ex orbis sinu,
   Sol unde sumit ianuam,
   Cernunt periti interpretes
   Regale uexillum magi. [3Kb] [3Kb]

 Quod ut refulsit, ceteri
[30]    Cessere signorum globi:
   Nec pulcher est ausus suam
   381 Conferre formam Lucifer.

Quis iste tantus, inquiunt,
   Regnator, astris imperans:
[35]    Quem sic tremunt celestia,
   Cui lux, et ethra inseruiunt?

Illustre quiddam cernimus,
   Quod nesciat finem pati:
   Sublime, celsum, interminum,
[40]    Antiquius celo, et chao.

Hic ille rex est gentium,
   Populique rex Iudaici,
   Promissus Abrahe patri,
    Eiusque in euum semini.

[45] Aequanda nam stellis sua
   Cognouit olim germina
   Primus sator credentium,
   Nati immolator unici.

 Iam flos subit Dauidicus,
[50]    Radice Iesse editus:
   382 Sceptrique per uirgam uirens,
   Rerum cacumen occupat.

Exin sequuntur perciti
   Fixis in altum uultibus,
[55]    Qua stella sulcum traxerat,
   Claramque signabat uiam.

Sed uerticem pueri supra
   Signum pependit imminens,
   Pronaque submissum face
[60]    Caput sacratum prodidit.

uidere quod postquam magi,
   Eoa promunt munera,
   Stratique uotis offerunt
    Thus, myrrham, et aurum regium.

[65] Agnosce clara insignia
   uirtutis, ac regni tui,
   Puer o, cui trinam Pater [1Kb] [26Kb]
    383 Predestinauit indolem.

Regem, Deumque annuntiant
[70]    Thesaurus, et fragrans odoi
   Thuris Sabei: at myrrheus
   Puluis sepulcrum predocet.

Hoc est sepulcrum, quo Deus,
   Dum corpus exstingui sinit,
[75]    384 Atque id sepultum suscitat,
   Mortis refregit carcerem.

 O sola magnarum urbium
   Maior Bethlem: cui contigit
   Ducem salutis celitus
[80]    Incorporatum gignere

Altrice te, summo Patri
   Heres creatur unicus
   385 Homo ex Tonantis Spiritu,
   Idemque sub membris Deus.

[85]    Hunc et prophetis testibus, [2Kb] [5Kb]
    Iisdemque signatoribus,
   Testator, et sator iubet
   Adire regnum, et cernere.

Regnum, quod ambit omnia,
[90]    Dia, et marina, et terrea,
   A solis ortu ad exitum,
   Et tartara, et celum supra.

Audit tyrannus anxius,
   Adesse regum principem:
[95]    386 Qui nomen Isrel regat,
   Teneatque Dauid regiam.

Exclamat amens nuntio:
   Successor instat, pellimur:
   Satelles, i, ferrum rape,
[100]    Perfunde cunas sanguine.

Mas omnis infans occidat,
   Scrutare nutricum sinus,
   Interque materna ubera
   Ensem cruentet pusio.

[105] Suspecta per Bethlem mihi
    Puerperarum est omnium
   Fraus, nequa furtim subtrahat
   Prolem uirilis indolis.

Transfigit ergo carnifex,
[110]    Mucrone districto furens,
   387 Effusa nuper corpora
   Animasque rimatur nouas.

Locum minutis artubus
   uix interemptor inuenit,
[115]    Quo plaga descendat patens
   Iuguloque maior pugio est.

O barbarum spectaculum!
   Illisa ceruix cautibus
   Spargit cerebrum lacteum,
[120]    Oculosque per uulnus uomit.

Aut in profundum palpitans
    Mersatur infans gurgitem,
   Cui subter arctis faucibus
   Singultat unda, et halitus.

[125] Saluete, flores martyrum, [2Kb] [6Kb]
    Quos lucis ipso in limine
   388 Christi insecutor sustulit,
   Ceu turbo nascentes rosas

uos prima Christi uictima,
[130]    Grex immolatorum tener,
   Aram ante ipsam simplices
   Palma, et coronis luditis.

Quid proficit tantum nefas?
   Quid crimen Herodem iuuat?
[135]    Unus tot inter funera
   Impune Christus tollitur,

Inter ceui sanguinis
   Fluenta solus integer:
   389 Ferrum, quod orbabat nurus,
[140]     Partus fefellit uirginis.

Sic stulta Pharaonis mali
   Edicta quondam fugerat,
   Christi figuram preferens
   Moses, receptor ciuium.

[145]    Cautum, et statutum ius erat,
   Quo non liceret matribus,
   Cum pondus alui absoluerent,
   Puerile pignus tollere.

Mens obstetricis sedule,
[150]    Pie in tyrannum contumax,
   Ad spem potentis glorie
   Furata seruat paruulum.

Quem mox sacerdotem sibi [2Kb] [6Kb]
    390 Assumpsit orbis conditor,
[155]    Per quem notatam saxeis
   Legem tabellis traderet.

Licetne Christum noscere
   Tanti per exemplum uiri?
   Dux ille, ceso Aegyptio,
[160]    Absoluit Isrel iugo.

At nos, subactos iugiter
   Erroris imperio graui,
   Dux noster, hoste saucio,
   Mortis tenebris liberat.

[165] Hic expiatam fluctibus
   Plebem marino in transitu
   Repurgat undis dulcibus,
   Lucis columnam preferens.

391 Hic preliante exercitu,
[170]     Pansis in altum brachiis,
   Sublimis Amalech premit,
   Crucis quod instar tunc fuit.

Hic nempe IESUS uerior,
   Qui longa post dispendia
[175]    uictor suis tribulibus
   Promissa soluit iugera:

Qui ter quaternas denique
   Refluentis amnis alueo
   Fundauit, et fixit petras,
[180]    392 Apostolorum stemmata.

Iure ergo se Iude ducem
   uidisse, testantur magi,
   Cum facta priscorum ducum
   Christi figuram pinxerint.

[185] Hic rex priorum iudicum, [2Kb] [5Kb]
    Rexere qui Iacob genus,
   Domineque rex Ecclesie,
   Templi et nouelli, et pristini.

Hunc posteri Ephraim colunt,
[190]    393 Hunc sancta Manasse domus,
   Omnesque suscipiunt tribus,
   Bis sena fratrum semina.

Quin et propago degener,
   Ritum secuta inconditum,
[195]    Quecunque dirum feruidis
   Baal caminis coxerat:

Fumosa auorum numina.
    Saxum, metallum, stipitem,
   Rasum, dolatum, sectile,
[200]    In Christi honorem deserit.

Gaudete, quidquid gentium est,
   Iudea, Roma et Grecia,
   394 Aegypte, Thrax, Persa, Scytha:
   Rex unus omnes possidet.

[205] Laudate uestrum principem,
   Omnes, beati ac perditi,
   uiui, imbecilli ac mortui:
   Iam nemo posthac mortuus.



[1Kb] [7Kb] INCIPIT LIBER APOTHEOSIS.



Prefatio.


 395 Est tria summa Deus, trinum specimen, uigor unus.
396 Corde Patris genita est Sapientia, Filius ipse est:
Sanctus ab eterno subsistit Spiritus ore.
Tempore nec senior Pater est, nec numine maior:
 Nam sapiens retro semper Deus edidit ex se,
Per quod semper erat gignenda ad secula, uerbum.
Edere sed uerbum Patris est, at cetera uerbi,
Assumptum gestare hominem, reparare peremptum,
397 Conciliare Patri, dextraque in sede locare. [2Kb] [6Kb]
[10]  Spiritus ista Dei complet: Deus ipse fideles
In populos carisma suum diffundere promptus,
Et Patris, et Christi uirtutem in corpora transfert.
   Est uera secta? te, magister, consulo:
      Rectamne seruamus fidem?
   An uiperina non cauemus dogmata
      Et nescientes labimur?
[5]    Arctam salutis uix uiam discernere est
      Inter reflexas semitas.
   398 Tam multa surgunt perfidorum compita,
      Tortis polita erroribus,
   Obliqua sese conferunt diuortia
[10]       Hinc inde textis orbitis
    Quas si quis errans, ac uagus sectabitur,
      Rectum relinquens tramitem:
   Scrobis latentis pronus in foueam ruet,
      Quam fodit hostilis manus:
[15]    Manus latronum, que uiantes obsidet,
      Iter sequentes deuium.
   Quid non libido mentis humane struat?
      Quid non malorum pruriat?
   Statum lacessunt omnipollentis Dei
[20]       Calumniosis litibus:
   399 Fidem minutis dissecant ambagibus,
      Ut quisque lingua est nequior:
   Soluunt, ligantque questionum uincula
      Per syllogismos plectiles. [2Kb] [5Kb]
[25]     ue captiosis sycophantarum strophis!
      ue uersipelli astutie!
   Nodos tenaces recta rumpit regula,
      Infesta dissertantibus.
   Idcirco mundi stulta delegit Deus,
[30]       400 Ut concidant sophistica,
   Deque imbecillis subiugauit fortia
      Simplex ut esset credere.
   Lapis ecce nostro fixus offensaculo est,
      Impingat in quem uanitas:
[35]    Signum cauenti, non cauenti scandalum:
      Hunc sternit, illum dirigit.
   Dum plura tentat cecus incerto gradu,
      Incurrit id, quod obuium est.
    Fax sola fidei est preferenda gressibus,
[40]       Ut recta sint uestigia.
   Queis in tenebris hostis errantes tamen
      401 Pulsat, trahitque, et proterit:
   Qui sparsa ad ipsum commeantum transitum
      Frumenta seuus deuorat:
[45]    Qui leta Christi culta fur interpolat,
      Addens auenas emulas,
   Quas de ueneni lacte in herbam fertilem
      Patitur colonus crescere,
   Ne forte culmum fibra inanis spiceum
[50]       Simul reuulsa internecet.
   Exspectat ergo, dum dolosa, et farrea
      Feruens coquat maturitas, [1Kb] [1Kb]
    Det uentilabro lecta queque ut horreis,
      Urat recrementum focis.
[55]     Refert sed ipsa nosse, que messem necant,
      Zizaniorum semina.
[1Kb] [7Kb]


APOTHEOSIS.


 402 Plurima sunt, sed pauca loquar, ne dira relatu
Dogmata catholicam maculent male prodita linguam.
403 Ille Patrem pellens solio detrudit in arctum
 Corporis humani gestamen, nec pauet ipsum
[5] Obiectare neci, duroque affigere ligno.
Passibilisne Deus? cuius species, et imago
Nulli uisa unquam; nec enim comprendier illa
Maiestas facilis sensuue, oculisue, manuue.
 Ioannis magni celebris sententia presto est, [2Kb] [15Kb]
[10]  Haud unquam testata Deum potuisse uideri.
Ille Pater, quem nulla acies uiolenta tuendo
Eminus ardentis penetrauit acumine uisus:
404 Qui se forma hominis non induit, et deitatis
Immensum assumpto non temperat ore, modoue.
[15] Aut euangelici pietas spernenda libelli
Iam, blaspheme, tibi est, aut nunquam uisa beati
uis intacta Patris, non admiscenda caducis.
Sed tamen et Patris est specimen, quod cernere fas sit,
Humanis aliquando oculis concurrere promptum:
[20]  Quod quamuis hebes intuitus speculamine glauco,
Humentique acie potuit nebulosus adire.
Quisque hominum uidisse Deum memoratur, ab ipso
405 Infusum uidit natum: nam Filius hoc est,
Quod de Patre micans se prestitit inspiciendum
[25] Per species, quas posset homo comprendere uisu.
Nam mera maiestas est infinita, nec intrat
Obtutus, aliquo nisi se moderamine formet.
Hoc uidit princeps generosi seminis Abram,
Iam tunc dignati terras inuisere Christi
[30] Hospes homo, in triplicem numen radiasse figuram. [2Kb] [5Kb]
 Hoc colluctantis tractarunt brachia Iacob.
Ipse dator legis diuine accedere coram
406 Iussus, amicitie collato qui stetit ore
Cominus, et sacris coniunxit uerba loquelis,
[35] Carnis in effigie Christum se cernere sensit.
Sed maiora petens, animum per uota tetendit
Inconcessa homini, plus quam mortale laborans
Ipsum, quantus erat, sine corpore uisere Christum.
Denique post multi sermonis mutua, postque
[40] Conspectum presentis heri, et consortia longa,
Queso, ait, ut liceat te nunc, Deus optime, nosse.
Respondit Dominus: Mea, non me, cernere iustis
Posteriora dabo; quid apertius, absque aliena,
Quam sumat, facie, uerbum non posse uideri,
[45]  Posse tamen, cum malit idem, nunquam Patre uiso,
 Terrenis oculis, habitu se ostendere nostro?
Sepe et in angelicas, uel mortales memoratum est
Induci species, queat ut sub imagine cerni.
Hoc uerbum est, quod uibratum Patris ore benigno
[50] 407 Sumpsit uirgineo fragilem de corpore formam.
Inde figura hominis nondum sub carne, Moysi
Obiecta, effigiem nostri signauerat oris,
Quod quandoque Deus uerbi uirtute coactum
Sumpturus corpus, faciem referebat eamdem.
[55] Sed tamen et sentam uisa est excita cremare
Flamma rubum. Deus in spinis uolitabat acutis,
uulnificasque comas innoxius ignis agebat,
 408 Esset ut exemplo Deus illapsurus in artus [2Kb] [5Kb]
 Spiniferos, sudibus quos texunt crimina densis,
[60] Et peccata malis hirsuta doloribus implent.
Inculto nam stirpe frutex uitiosus iniquis
Luxuriam uirgis inhonesto effundere succo
Ceperat, et nodos per acumina crebra ligabat.
Cernere erat, steriles subito splendescere frondes,
[65] Accensisque citum foliis magno impete late
Collucere Deum, nec spinea ledere texta,
Lambere sanguineos fructus, et poma cruenta,
Stringere mortiferi uitalia germina ligni.
Quandoquidem tristes purgantur sanguine culpe,
[70] Quem contorta rubus densis cruciatibus edit.
Ergo nichil uisum, nisi quod sub carne uidendum,
409 Lumen, imago Dei, uerbum Deus, et Deus ignis,
 Qui sentum nostri peccamen corporis implet.
Nam lucis genitor, uerbi sator, auctor et ignis
[75] Creditur extra oculos, ut apostolus edocet auctor,
Qui negat, intuitu fontem deitatis adiri.
Credite, nemo Deum uidit, mihi credite, nemo.
uisibilis de fonte Deus, non ipse Deus fons
uisibilis, cerni potis est, qui nascitur: at non
[80] Innatus cerni potis est; latet os Patris illud,
Unde Deus: qui uisibilem se prestitit olim,
Tale aliquid formans in sese, quale secuta est
410 Passio, que corpus sibi uindicat: ardua nam uis
Est impassibilis: quoniam natura superni
[85] Ignis ad horrificas nescit descendere penas,
Nec capit humanis angoribus excruciari:
 Pura, serena, micans, liquido prelibera motu, [2Kb] [5Kb]
 Subdita nec cuiquam, dominatrix ut pote rerum:
Cui non principium de tempore, sed super omne
[90] Tempus, et ante diem maiestas cum Patre summo,
Imo animus Patris, et ratio, et uia consiliorum.
Que non facta manu, nec uoce creata iubentis,
Protulit imperium, patrio ructata profundo.
Hanc igitur non flagra secant, non sputa saliuis
[95] 411 Aspergunt, alapis non uexat palma relisis;
Nec perfossa cruci clauorum uulnera figunt.
His affecta caro est hominis, quem femina pregnans
Enixa est sub lege uteri, sine lege mariti.
Ille famem patitur, fel potat, et haurit acetum;
[100] Ille pauet mortis faciem, tremit ille dolorem.
 Dicite, sacrilegi doctores, qui Patre summo
Desertum iacuisse thronum contenditis illo
Tempore, quo fragiles Deus est illapsus in artus;
Ergo Pater passus? quid non malus audeat error?
[105] Ille puellari conceptus sanguine creuit?
Ipse uerecunde distendit uirginis aluum?
 Et iam falsiloqua est diuini pagina libri,
Que uerbum in carnis loquitur fluxisse figuram?
At non, qui uerbi Pater est, caro factus habetur.
[110] Fige gradum, Scriptura, tuum, nil mobile et anceps
Affirmasse decet. Pater est, quem cernere nulli
Est licitum: Pater est, qui nunquam uisus in orbe est,
412 Nec mundana inter radiauit lumina coram.
uerbum conspicuum misit, missumque recepit,
[115] Cum uoluit: uerbo prestrinxit uiscera pure
uirginis, et uerbo struxit puerilia membra.
Ipse quidem in terris uirtute, et numine presens
Semper adest quocunque loci, nec pars uacat ulla
 Maiestate Patris, nusquam est Genitor Deus absens:
[120] Per uerbum sed semper adest, atque inde Philippo
Christus ait: Tanto tecum iam tempore uersor,
Et Patrem te nosse negas, quem perspicis in me?
Est inuisibilis donum Patris edere natum [1Kb] [7Kb]
 uisibilem, per quem ualeat Pater ipse uideri:
[125] Nec solis sanctorum oculis, sed lumine cassis,
Cecorum cecos loquor: atra socordia quorum
Corde tenebroso uerum perpendere nescit.
413 Quem si perspicuum mortalibus inficiaris,
Fare age, quem uideat Babylonis ab arce tyrannus
[130] Innocuas inter flammas procul expatiantem,
Calcantem rapidos inadustis fratribus ignes?
Nempe, ait, o proceres, tres uasta incendia anhelis
Accepere uiros fornacibus: additus unus
Ecce uaporiferos ridens intersecat ignes.
[135] Filius ille Dei est, fateorque et uictus adoro.
 Irrisas remo uete faces, tedasque tepentes
 Subtrahite, en friget succensi sulphuris ardor.
Filius, haud dubium est, agit hec miracula rerum,
414 Quem uideo; Deus ipse, Dei certissima proles,
[140] Imperat immensis ardoribus, et domat iras,
Insultans famulante rogo, piceosque furores
Comprimit, et rabiem flammarum algescere cogit.
Barbaricos calida aura sinus non tangere iussa
Preterit, et tenues stridens transcurrit amictus;
[145] Ipse per Assyrias uetitus uapor ire tiaras,
Ne coma fusa humeris fumo obsordescat amaro.
Hec ait, et uarios iubet obmutescere cantus,
Organa, sambucas, citharas, calamosque, tubasque. [2Kb] [3Kb]
 415 Stulta superstitio tacuit: uox festa quieuit,
[150] Que male conspicue celebrabat imaginis aurum.
Carmina sanctorum resonant iam sola uirorum,
Concentu triplici regem laudantia celi,
Qui mare, qui terras, qui lucida sidera fecit,
Ignibus et mediis securos texit alumnos.
[155] Semper in auxilium sermo Patris omnipotentis
Descendit seruando homini: mortalia semper
Admiscenda sibi proprio curauit amore,
Ut socianda caro, dominoque implenda perenni,
Degenerem uitam, quam tunc animalis agebat,
[160] 416 Exemplo mutaret heri, similesque per artus
 Cernere consortem terreni assuesceret oris,
Participemque suum uisu uelut obside nosse,
Et consanguineo paulatim accedere Christo.
 Ergo animalis homo quondam, nunc Spiritus illum
[165] Transtulit ad superi naturam seminis, ipsum
Infundendo Deum, mortalia uiuificantem.
Nunc noua materies, solidata intercute flatu,
Materies sed nostra tamen, de uirgine tracta,
Exuit antique corrupta exordia uite,
[170] Immortale bonum proprio spiramine sumens.
Filius ille hominis, sed Filius ille Tonantis,
Iam solus uultum Patris aspicit, et uidet ipsum.
Nemo Patrem nouit, nisi Filius, et cui monstrat
Filius, et nostri mediator, et Omnipotentis.
[175] Denique concludam breuis ut compendia summe,
 417 Non Pater in carnem descendit, sed Patris arcem
Sumpta caro ascendit: natus per utrumque cucurrit. [2Kb] [6Kb]
    Cede, profanator Christi, iam cede, Sabelli,
Depositorque Patris, natique insane negator.
[180] Nonne patrem uiolas, dum natum scire recusas?
Quandoquidem non est genitor, nisi filius exstet:
Nec uocitare patrem potis es, quem germine fraudas:
Sed fortasse uelis patrie pietatis honore
Despoliare Deum, contentus nomine nudo,
[185]  Quod Deus est, adimasque decus patris, et generis uim.
418 Ecquis in idolio recubans inter sacra mille,
Ridiculosque deos uenerans sale, cespite, thure,
Non putat esse Deum summum, et super omnia solum?
Quamuis Saturnis, Iunonibus, et Cythereis.
[190] Portentisque aliis fumantes consecret aras;
Attamen in celum quoties suspexit, in uno [6Kb] [14Kb]
 419 Constituit ius omne Deo: cui seruiat ingens
uirtutum ratio, uariis instructa ministris.
Que gens tam stolida est animis, tam barbara linguis,
[195] Queue superstitio tam sordida, que caniformem,
Latrantemque throno celi preponat Anubem?
 Nemo Cloacine, aut Epone super astra deabus
420 Dat solium, quamuis olidam persoluat acerram,
Sacrilegisque molam manibus, rimetur et exta.
[200] Consule barbati deliramenta Platonis,
Consule et, hircosus cynicus quod somniat, et quos [3Kb] [20Kb]
 421 Texit Aristoteles torta uertigine neruos.
Hos omnes quamuis anceps labyrinthus, et error
Circumflexus agat, quamuis promittere et ipsi
[205] Gallinam soleant, aut gallum, clinicus ut se
Dignetur prestare Deus morientibus equum:
422 Cum uentum tamen ad normam rationis, et artis,
Turbidulos sensus, et litigiosa fragosis
Argumenta modis concludunt numen in unum:
[210]  Cuius ad arbitrium sphera mobilis atque rotunda
uoluatur, seruentque suos uaga sidera cursus.
Non recipit natura hominis, modo quadrupes ille
Non sit, et erecto spectet celestia uultu,
Non recipit, neget ut regimen pollere supremum.
[215] 423 Istud et ipse Nume tacitus sibi sensit haruspex,
Semifer et Cottus sentit cane milite peior. [2Kb] [4Kb]
 Sed nos, qui dominum libris, et corpore iam bis
uidimus, ante fide, mox carne, et sanguine coram,
Quique uoluminibus uatum, cruce teste, probatis,
[220] Rimantes digitos costarum in uulnera cruda
Mersimus, et manuum uisu dubitante lacunas
424 Scrutati, eternum regem cognouimus Iesum,
Abiurare Deo titulum, nomenque paternum,
Credimus esse nefas, qui regem protulit ex se,
[225] Non regem populi Parthorum, aut Romulidarum;
Sed regem summe, et medie rationis, et ime,
Atque ideo rerum dominum, et super omnia regem.
 Carnis habet medium, summum Patris, et Stygis imum.
Defluit his gradibus, rursusque reuoluitur in se
[230] Est Deus, est et homo, et fit mortuus, et Deus idem est.
Omnia percurrit nature munia prone,
425 Ut sursum Patris in gremium replicata reportet,
Mortua que fuerant: ipsos quoque subuehat artus.
Hec fore cum ueterum cecinissent organa uatum,
[235] Nos oculis, manibus, congressu, uoce, loquela
Experti, heroum tandem intelleximus orsa
Priscorum, et uiso patefacta oracula Christo. [1Kb] [6Kb]
 Hec est nostra salus, hinc uiuimus, hinc animamur,
Hoc sequimur: nunquam detracto nomine nati
[240] Appellare patrem: patris et sine nomine nunquam
Natum nosse Deum; nunquam, nisi sanctus, et unus
Spiritus intersit, natumque, Patremque uocare.
Sic tamen hec constare tria, ut ne separe ductu
Tres faciam: tribus his subsistat sed Deus unus.
[245] Nec pater ipse autem, qui filius: ut, quia natum
Scimus ab innato, uere pater, et sata uere
Sit soboles: nec sit genitor sibi filius ipse.
 426 Perquam ridiculum est, et futile, natus ut ex se,
Siue pater natus fuerit, siue ipse repente,
[250] Nascendi noua materies, ac se Deus ultro
Ediderit, natumque sibi se fecerit ipsum.
Nil falsum, aut mendax diuina uocabula fingunt.
Qui pater est, gignendo pater: tum filius ex hoc
Filius, auctore ut genitus quod sit Patre summo:
[255] Summus et ipse tamen: nec enim minor, aut Patre dispar.
Unde in utroque operis forma indiscreta, nisi omnem
uim maiestatis patrie generosus haberet [2Kb] [5Kb]
 Filius, idque Deus genitor, quod filius esset?
427 Pergunt ulterius scrutantes, quid sit id ipsum
[260] Gignere, si fas est humanos tendere sensus
Usque ad secretum, quod tempora cuncta, diesque
Preuenit antiquos, et principium super ipsum
Eminet, et quodcunque potest homo querere, transit.
Cum sit difficilis uia noscere principiorum
[265] Semina, cui dabitur mortali exquirere, quidnam
Ultra principium Deus egerit? aut quo pacto
Ediderit uerbum, quod principio caret omni?
Hoc solum scimus, quod traditur, esse Deum, quem
 Non genitus genitor generauerit, unus et unum,
[270]  Integer integrum, non ceptum, sed tamen ortum,
Et comperpetuum retro patri, sed patre natum.
428 Sed nec decisus Pater est, ut pars Patris esset
Filius: extendens nec se substantia tractim
Produxit, minuitue aliquid de numine pleno,
[275] Dum mutata nouum procudit portio natum.
Non conuertibilis, nec demutabilis unquam
Est Deus, aut gignendo aliquid sibi detrahit: atqui
Totus, et ex toto Deus est, de lumine lumen.
Quando autem lumen sine lumine? quando refulgens
[280] Lux fulgore caret? quando est, ut proditus ignis [2Kb] [6Kb]
 429 Ignem diminuat? quando Pater, et Deus, et lux,
Non lucis Deus, et pater est? qui, si pater olim
Non fuit, et serum genuit post tempora natum,
Fit nouus, inque nouum ius proficit. Absit, ut unquam
[285] Plenus proficiat, qui non eget incremento.
Et Deus, et genitor, lumenque, et gloria semper
Ille fuit: nec post sibi contulit, ut pater esset.
Sic fit, ut eternum credamus cum patre Christum,
Illo auctore satum, cui nullus prefuit auctor.
[290] Hec tu si dubitas nati mysteria Christi,
Perdite, catholica non es de plebe: sed unus
 De grege thurifero uenerator, Deucalionum
Deuotus cippo, ficulni et stipitis unctor.
Quin potius scrutare Dei signacula in ipso
[295] Fonte uetustatis, percurre scrinia primi
430 Scriptoris, quem non bardus pater, aut auus augur,
Fabula nec ueteris fame, nec garrula nutrix,
Nec sago clangore loquax, et stridula cornix
Rem docuere Dei: sed coram proditus ipse,
[300] Ipse Deus trepidum mortalem mitis amico
Imbuit eloquio, seque, ac sua summa retexit.
Nimirum meminit scriptor doctissimus, illo
Orbis principio non solum, nec sine Christo
Informasse Patrem facture plasma nouelle.
[305] Fecit, ait, condens hominem Deus, et dedit olli [1Kb] [5Kb]
 431 Ora Dei, quidnam est aliud, quam dicere, Solus
Non erat? atque Deo Deus assistebat agenti,
Cum dominus faceret domini sub imagine plasma?
Christus forma Patris, nos Christi forma, et imago.
[310] Condimur in faciem Domini bonitate paterna,
uenturo in nostram faciem post secula Christo.
Possum multa sacris exempla excerpere libris,
Ni refugis, que te doceant, non in Patre solo
uim maiestatis positam, sed cum Patre Christum
[315] Esse Deum: uelut illud ait genealogus idem.
A domino dominus flammas pluit in Sodomitas.
 432 Quis dominus? de quo domino? si solus ab arce
 Siderea spectat Pater, aut ardescit in iras?
Filius armatam domini patris ignibus iram
[320] Spargebat dominus, sunt unum fulmen utraque.
   Hec si Iudaicos sic intellecta rigassent
Auditus, stupidas ut possent tangere fibras:
Audissent dominum uirtutum, qui pereuntes
uenerat ut seruaret oues: sed ab auribus omnis
[325] Fluxerat ornatus, caput et iam coctile Baal
Finxerat, auriculasque suo spoliarat honore.
Dux populi peccantis adest de monte corusci
Luminis, alloquioque Dei; tabulasque tremendo
Incisas digito ceca ad tentoria defert.
[330] 433 Sed cadit in faciem plebs, non uisura profunde
Legis in effigie scriptum per enigmata Christum.
 Infelix, que luce oculos prestricta pauentes [2Kb] [6Kb]
 Texerit, et presso faciem uelarit amictu!
At nos detecto Christum uelamine coram
[335] Cernimus, atque Deum uultu speculamur aperto:
Nec sub lege graui depressa fronte iacemus:
Sed legis radium sublimi agnoscimus ore.
Heu frondosa prius ramis felicibus arbos,
Pinguibus heu quondam radix oleagina baccis!
[340] Ecce tibi inserto reuirescit nunc oleastro
434 Truncus, et externi uestitur cortice libri.
Iam miserere tui, non se siluestris oliui
Surculus exsultans alieno stipite iactat:
Sed monet, ut generis proprii memor unguine amaro
[345] Contristare comas desuescas, stirpe nec imo
 Inuideas missis in celsa cacumina uirgis.
Blasphemas Dominum, gens ingratissima, Christum.
 Pascha tuum, dic, dic, cuius de sanguine festum
Tam solemne tibi est? quis tandem ceditur agnus
[350] Anniculus? sacer ille tibi redeuntibus annis:
Sed sacer in pecude, stultum est sic credere sacrum,
Sanguine balantis summos contingere postes,
Lasciuire choris, similaginis azymon esse,
435 Cum fermentati turgescant crimine mores.
[355] Non sapis, imprudens, nostrum te effingere pascha?
Legis et antique preductis pingere sulcis
Omne sacramentum, retinet quod passio uera:
 Passio, que nostram defendit sanguine frontem,
Corporeamque domum signato collinit ore? [2Kb] [5Kb]
[360]  Hanc fugit exclusis Aegyptia plaga flagellis,
Hec regis Pharii regnum ferale resoluit,
Deque potestatis mundane grandine densa
Eripit Abraham cum stirpe, et gente fideli.
Abrahe genus est uerum: cui sanguis in ore
[365] 436 Creditur, inscriptusque rubet: cui uisus in orbe,
Haud dubitante fide, Deus est, Deus ex Patre uerus.
Ille Deum uidit, uisum mox credidit: at tu
Posteritas carnis, carnaliter omnia credens,
Carnis opus sub lege geris, quam spiritus implet
[370] Interior: nec enim celo lex carnea fluxit,
Quam tu carne colis: sed Christo feta, meamque
 Spem paritura utero; quam spem? nisi luminis almum
Lumen, et aduentum Domini, quem uiderat Abre
 Prima fides, nostrisque pater promiserat olim
[375] Perspiciendum oculis, et legis uoce probandum:
Nec solum legis: nam que iam littera Christum
Non habet, aut que non scriptorum armaria Christi
Laude referta, nouis celebrant miracula libris?
Hebreus pangit stylus, Attica copia pangit,
[380] Pangit et Ausonie facundia tertia lingue.
437 Pilatus iubet ignorans: I, scriba, tripictis
Digere uersiculis, que sit suffixa potestas.
Fronte crucis titulus sit triplex, triplice lingua.
Agnoscat Iudea legens, et Grecia norit,
[385] Et uenerata Deum percenseat aurea Roma.
Quidquid in ere cauo reboans tuba curua remugit;
 Quidquid ab arcano uomit ingens spiritus haustu,
Quidquid casta chelys, quidquid testudo resultat, [2Kb] [13Kb]
 Organa disparibus calamis quod consona miscent,
[390] 438 Aemula pastorum quod reddunt uocibus antra:
Christum concelebrat, Christum sonat, omnia Christum
Muta etiam, fidibus sanctis animata, loquuntur.
O nomen predulce mihi! lux, et decus, et spes,
Presidiumque meum! requies o certa laborum!
[395] Blandus in ore sapor, fragrans odor, irriguus fons,
Castus amor, pulchra species, sincera uoluptas!
Si gens surda negat sibi tot preconia de te,
 Tam multas rerum uoces, elementaque, tante
Nuntia letitie, stolidas intrare per aures:
[400] Audiat insanum bacchantis energima monstri,
439 Quod rabidus clamat capta inter uiscera demon,
Et credat miseranda suis; torquetur Apollo,
Nomine percussus Christi, nec fulmina uerbi
Ferre potest: agitant miserum tot uerbera lingue,
[405] Quot laudata Dei resonant miracula Christi.
Intonat antistes Domini: Fuge, callide serpens,
Exue te membris, et spiras solue latentes.
Mancipium Christi, fur corruptissime, uexas. [2Kb] [5Kb]
 440 Desine, Christus adest, humani corporis ultor:
[410] Non licet, ut spolium rapias, cui Christus inhesit.
Pulsus abi, uentose liquor: Christus iubet, exi.
Has inter uoces medias Cyllenius ardens
Eiulat, et notos suspirat Iuppiter ignes.
Ecce gerasenos legio ruit effera porcos,
[415] Et, post multiplices busti sub rupe catenas,
Penarum gemitus longis grunnitibus edit.
Clamarat sed ab ore hominis: Cognoscimus, Iesu,
Nate Deo, nate sceptris, et germine Dauid,
Qui sis, quid uenias; qua nos uirtute repellas,
[420]  441 Nouimus, aduentusque que tui terrore iacemus.
Hec, Iudea, tuas uox non peruenit ad aures?
Peruenit: mentem sed non penetrauit egenam
Lucis, et a primis foribus disclusa refugit.
Audiit aduentum Domini, quem solis Iberi
[425] uesper habet, roseus et quem nouus excipit ortus.
Laxauit Scythicas uerbo penetrante pruinas
uox euangelica, Hyrcanas quoque feruida brumas
Soluit, ut exutus glacie, iam mollior amnis
Caucasea de cote fluat Rhodopeius Hebrus.
[430] Mansueuere Gete, feritasque cruenta Geloni
442 Lacte mero sitiens exsanguia pocula miscet, [2Kb] [6Kb]
 Libatura sacros Christi de sanguine potus.
Nouit et Atlantis pridem plaga perfida Mauri
Dedere crinitos ad Christi altaria reges.
[435] Ex quo mortalem prestrinxit spiritus aluum,
Spiritus ille Dei, Deus, et se corpore matris
Induit, atque hominem de uirginitate creauit:
Delphica damnatis tacuerunt sortibus antra,
Non tripodas cortina regit, non spumat anhelus
[440] 443 Fata Sibyllinis fanaticus edita libris.
Perdidit insanos mendax Dodona uapores,
 Mortua iam mute lugent oracula Cume,
Nec responsa refert Libycis in syrtibus Ammon:
Ipsa suis Christum Capitolia Romula merent
[445] Principibus lucere Deum, destructaque templa
Imperio cecidisse ducum; iam purpura supplex
Sternitur Aeneade rectoris ad atria Christi,
uexillumque crucis summus dominator adorat.
Principibus tamen e cunctis non defuit unus,
[450] 444 Me puero, ut memini, ductor fortissimus armis, [2Kb] [5Kb]
 Conditor et legum, celeberrimus ore, manuque.
Consultor patrie, sed non consultor habende
Relligionis, amans tercentum millia diuum,
Perfidus ille Deo, quamuis non perfidus Urbi,
[455] Augustum caput ante pedes curuare Minerue
Fictilis, et soleas Iunonis lambere, plantis
Herculis aduolui, genua incerare Diane:
445 Quin et Apollineo frontem submittere gypso,
Aut Pollucis equum suffire ardentibus extis.
[460] Forte litans Hecaten placabat sanguine multo:
Pontificum festis ferienda securibus illic
Agmina uaccarum steterant, uitulasque reuincta
Fronte coronatas umbrabat torta cupressus.
Iamque insertato reserabat uiscera cultro
[465]  uittatus de more senex, manibusque cruentis
Tractabat trepidas lethali frigore fibras,
Postremosque anime pulsus in corde tepenti
Callidus interpres numeris, et fine notabat,
Cum subito exclamat media inter sacra sacerdos
[470] Pallidus: En quid ago? maius, rex optime, maius,
Nescio quod numen nostris interuenit aris,
Quam sufferre queant spumantia cymbia lacte,
446 Cesarum sanguis pecudum, uerbena, corone.
Accitas uideo longe dispergier umbras.
[475] Territa Persephone uertit uestigia retro,
Exstinctis facibus, tracto fugitiua flagello. [2Kb] [6Kb]
 Nil agit arcanum murmur: nil Thessala prosunt
Carmina: turbatos reuocat nulla hostia manes.
Nonne uides, ut thuribulis frigentibus ignis
[480] Marceat? ut canis pigrescat pruna fauillis?
Ecce palatinus pateram retinere minister
Non ualet, elisa destillant balsama dextra,
Flamen et ipse suas miratur uertice laurus
Cedere, et incertum frustratur uictima ferrum.
[485] Nescio, quis certe subrepsit Christicolarum
447 Hic iuuenum; genus hoc hominum tremit infula, et omne
Puluinar diuum. Lotus procul absit, et unctus.
Pulchra reformatis redeat Proserpina sacris.
 Dixit, et exsanguis collabitur: ac uelut ipsum
[490] Cerneret exerto minitantem fulmine Christum,
Ipse quoque exanimis posito diademate princeps
Pallet, et astantes circumspicit, ecquis alumnus
Chrismatis inscripto signaret tempora signo:
448 Qui Zoroastreos turbasset fronte susurros.
[495] Armiger e cuneo puerorum flauicomantum
Purpurei custos lateris deprenditur unus;
Nec negat, et gemino gemmata hastilia ferro
Proiicit, ac signum Christi se ferre fatetur.
Prosiluit pauidus deiecto antistite princeps,
[500] Marmoreum fugiens nullo comitante sacellum, [1Kb] [4Kb]
 Tum tremefacta cohors, dominique oblita, supinas
Erigit ad celum facies, atque inuocat Iesum.
Iamne piget facti? iam penitet? en tibi Christum,
Infelix Iudea, Deum: qui sabbata soluens
[505] Terrea, mortales eterna in sabbata sumpsit,
Gentibus emicuit, prefulsit regibus, orbem
449 Possidet, imperii dominam sibi credere Romam
Compulit, et simulacra deum Tarpeia subegit.
Disce tuis miseranda malis, quo uindice tandem
[510] uana superstitio, lex et carnaliter acta
Plectatur: cuius uirtus te proterat ultrix.
Destructone iacent Salomonia saxa metallo,
 Aedificata manu? iacet-illud nobile templum.
Cur iacet? artificis quia dextra solubilis illud
[515] Cementum struxit resolubile; iure solutum est,
Et iacet: in nichilum quoniam redit omne politum.
Quod fieri recipit, recipit quandoque perire.
Si nostrum contra quod sit, uis discere, templum:
Est illud, quod nemo opifex fabriliter aptans
[520] Composuit, quod nulla abies, pinusue dolata
Texuit, exciso quod nunquam marmore creuit:
Cuius onus nullis fultum sublime columnis
 Fornice curuato tenui super arce pependit:
450 Sed uerbo factum domini, non uoce sonora;
[525] Sed uerbo, quod semper erat, uerbum caro factum est:
Hoc templum eternum est, hoc finem non habet, hoc tu
Expugnare uolens, flagris, cruce, felle petisti.
Destructum iacuit penis uexantibus, esto:
Matris enim ex utero, quod destrueretur, habebat,
[530] Sed quod morte breui materna ex parte solutum est,
Maiestate Patris uiuum lux tertia reddit.
uidisti, angelicis comitatum cetibus, alte
 Ire meum, cuius seruor munimine, templum:
Illius eterne suspendunt culmina porte,
[535] Ac per inaccessas scalarum gloria turres
Tollitur, et gradibus lucet uia candida summis.
At tua congeste tumulant holocausta ruine.
Quid mereare, Titus docuit, docuere rapinis
Pompeiane acies: quibus exstirpata per omnes
[540] Terrarum pelagique plagas tua membra feruntur.
Exsiliis uagus huc illuc fluitantibus errat
Iudeus, postquam patria de sede reuulsus,
Supplicium pro cede luit, Christique negati [2Kb] [5Kb]
 451 Sanguine respersus commissa piacula soluit.
[545] En quo priscorum uirtus defluxit auorum!
Seruit ab antiquis delapsa fidelibus heres
Nobilitas, sed iam non nobilis: illa recentem
Susceptat captiua fidem; uis tanta nouelle
Credulitatis inest. Christum confessa, triumphat
[550] Gens infida prius; Christi sed uicta negatrix
Subditur imperio, dominos sortita fideles.
   Sunt, qui Iudaico cognatum dogma furori
452 Instituunt, media Christum ratione secuti.
Hoc tantum, quod uerus homo est; at celitus illum
[555]  Affirmant non esse Deum, pietate fatentur,
Maiestate negant, morum pro laude sacratum
Concelebrant, adimunt nature summa superne.
Omne opus egregium, per quod solertia pollens
Emicat, ingenii est, aut roboris; illud acuto
[560] Corde uiget; duris excellit uiribus istud.
Mortale est sed utrumque homini: nam cana senescunt
Ingenia, et ualidos consumunt secla lacertos.
Hec nos in Domini uirtute et laude perenni
453 Non sequimur; sequimur, nullo quod semine terre
[565] Germinat: immundum quod non de labe uirili
Sumit principium; tener illum seminat ignis, [2Kb] [5Kb]
 Non caro, nec sanguis patrius, nec feda uoluptas.
Intactam thalami uirtus diuina puellam
Sincero flatu per uiscera casta maritat.
[570] Incomperta ortus nouitas iubet, ut Deus esse
Credatur Christus sic conditus; innuba uirgo
Nubit Spiritui, uitium nec sentit amoris.
Pubertas signata manet, grauis intus, et extra
Incolumis, florens de fertilitate pudica
[575] Iam mater, sed uirgo tamen; maris inscia mater.
Quid renuis? quid inane caput, non credule, quassas?
454 Angelus hoc sancto pronuntiat ore, placetne
Credere, et angelicis aurem reserare loquelis?
 Ipsa coruscantis monitum sacra uirgo ministri
[580]  Credidit, atque ideo concepit credula Christum.
Credentes nam Christus adit; dubitabile pects
Sub titubante fide refugo contemnit honore.
uirginitas, et prompta fides Christum bibit aluo
Cordis, et intactis condit paritura latebris.
[585] Crede, quod emissus solio Patris angelus infit:
uel, si concretus liquidam de sidere uocem
Non capit auditus, mulier quid coniuge pregnans
Clamet anus, credens, et tandem sobrius audi.
455 Mira fides! utero puer interceptus anili
[590] uirgineum dominum materno ex ore salutat
Primus, et infantem non natus nuntiat infans
Iam nostrum uagire sibi: nam pusio nondum
Norat, et ora Deo reserabat garrula Christo.
 Promite secretos fastos: date, pandite librum, [1Kb] [7Kb]
[595]  Euomuit spirante Deo quem sanctus Isaias.
Percensere libet, calamique reuoluere sulcos,
Sidereis quos illa notis manus aurea duxit.
Ite hinc, dum rutilos apices submissus adoro,
Dum lacrymans ueneror, dumque oscula dulcia figo.
[600] 456 Gaudia concipiunt lacrymas, dant gaudia fletum
Aduenit promissa dies, quam dixerat iste
Adfore uersiculus, cum uirgo puerpera, teste
Haud dubie sponso, pacti cui cura pudoris,
 Edidit, Emmanuelque meum me cernere fecit.
[605] Estne Deus iam noster homo? uersatur, et astat
Nobiscum, nomenque probat, uersumque uetustis
Obscurum seclis presenti illuminat ore.
Estne Deus, cuius cunas ueneratus Eous
Lancibus auratis regalia fercula supplex
[610] uirginis ad gremium pannis puerilibus offert?
Quis tam pennatus, rapidoque simillimus austro
Nuntius aurore populos, atque ultima Bactra
457 Attigit, illuxisse diem lactantibus horis, [3Kb] [5Kb]
 Qua tener innupto penderet ab ubere Christus?
[615] uidimus hunc, aiunt, puerum per sidera ferri,
Et super antiquos signorum ardescere tractus.
Diriguit trepidans Chaldeo in uertice pernox
Astrologus, cessisse anguem, fugisse leonem,
458 Contraxisse pedes lateris manco ordine Cancrum,
[620] Cornibus infractis domitum mugire iuuencum,
Sidus et Hircinum laceris marcescere uillis.
Labitur hinc pulsus puer Hydrius: inde Sagitte:
Palantes geminos fuga separat: improba uirgo
Prodit amatores tacitos in fornice mundi.
[625] Quique alii horrificis pendent in nubibus ignes,
459 Luciferum timuere nouum: rota lurida solis
 Heret, et excidium sentit iam iamque futurum,
Seque die medio uelandum tegmine glauco,
Splendoremque poli periturum nocte diurna,
[630] Orbe repentinis caput obnubente tenebris.
Hunc ego non cumulem myrrheque, et thuris, et auri
Muneribus? Scio quem uideam, que dona rependam.
Hunc ego non uenerer, qui celo uisus, humique
Inuentus rex, atque Deus moderatur utrumque
[635] Nature specimen, tumuloque inferna refringens
Regna, resurgentes secum iubet ire sepultos?
Celum habitat, terris interuenit, abdita rumpit
Tartara: uera fides, Deus est, qui totus ubique est. [2Kb] [4Kb]
 Nunquid uana uiros aut mens, aut lingua fefellit?
[640] 460 Nunquid fortuitis frustrantia dona dederunt
Casibus, aut ceco uotum sub honore dicarunt?
Que porro causa, aut ratio submittere colla
Ante pedes Marie, puerique crepundia parui,
Si tantum mortalis erat, nec summa potestas
[645] Implebat teneros diuinis flatibus artus?
Sed iam tolle magos, thus, aurum, myrrhea dona,
Que uerum docuere Deum; presepia, pannos,
Matris adoratum gremium, face sideris ardens.
Ipsa Deum uirtus factorum, et mira loquantur.
[650] Insanos uideo subito mitescere uentos,
 Cum iubeat Christus: uideo luctantia magnis
Aequora turbinibus tranquillo marmore tendi
Imperio Christi; uideo, calcatus eumdem
Cum patitur gurges, tergum solidante liquore.
[655] Ipse super fluidas plantis nitentibus undas
Ambulat, ac presso firmat uestigia fluctu.
Increpat ipse notos, et flatibus otia mandat.
Quis iubeat seuis aquilonibus: Ite, silete
Carceribus uestris, amploque facessite ponto,
[660]  Sit nisi celipotens, aquilonum conditor idem?
461 Ninguidus agnoscit boreas, atque imbrifer eurus
Nimborum Dominum, tempestatumque potentem,
Excitamque hiemem uerrunt ridente sereno.
Quis pelagi calcarit aquas? quis per uada glauca
[665] Gressibus impressis spatiatus, triuerit udum
Non submersus iter, sola pendulus, et pede sicco,
Aequoree nisi factor aque? qui spiritus olim,
Ore superfusus patrio, uolitabat in undis
Nondum discretis, nec certo littore clausis?
[670] Sustinuit gressum Domini famulus liquor, ac se,
Mobilitate carens, solidos substrinxit ad usus.
 Quid diuersa Dei memorem facta inclyta Christi,
Altius inspecta quem maiestate negator,
462 Haud dubitans hominem, tute ipse fatebere numen
[675] Illeuit cecos oculos, et lumina limo
Reddidit, humectam sacro sputamine terram
Contrectans digitis. Luteum medicamen operta
Nox habuit: tenebras obducta uligo remouit:
Insuper ostendit, quonam caligo lauacro [2Kb] [15Kb]
[680]  Expurganda foret. uariis Siloa refundit
Momentis latices, nec fluctum semper anhelat:
Sed uice distincta largos lacus accipit haustus.
Agmina languentum sitiunt spem fontis auari,
Membrorum maculas puro ablutura natatu.
[685] Certatim interea roranti pumice raucas
Exspectant scatebras, et sicco margine pendent,
Hoc limum iubet impositum de fonte lauari
Christus, et infusa uultum splendescere luce.
463 Norat enim limo sese informasse figuram
[690] Ante tenebrosam, proprii medicamen et oris
Adiecisse nouo, quem primum finxerat, Ade.
Nam sine diuino Domini perflamine summi
Arida terra fuit, nulli prius apta medele:
Sed postquam liquidus celesti spiritus ore
[695]  uirgineam respersit humum, medicabilis illa est:
 Inde trahit succum, lentoque humore salutem
Illinit, infunditque diem baptismate lota.
Cecus adest, oculis iam Christi ex ore retectis,
Seque luto, et nitidis lucem sumpsisse fluentis
[700] Clamat, et auctorem stupefacta per oppida monstrat.
Auctorem lucis, largitoremque dierum,
Non dedignatum medice purgamen aquai
Corpore sub proprio monstrare errantibus egris
464 Millibus ex multis paucissima queque retexam,
[705] Summatim relegens, totus que non capit orbis.
Quinque in deserto panes iubet, et duo pisces
Apponi in pastum populis: qui forte magistrum,
Non reuocante fame, stipabant undique septum,
 Immemoresque cibi uicos, castella, macellum, [2Kb] [5Kb]
[710]  Oppida, mercatus, et conciliabula, et urbes
Respuerant, largo contenti dogmate uesci.
Multa uirum strato feruent conuiuia feno.
Centenos simul accubitus iniere sodales,
Seque per innumeras infundunt agmina mensas,
[715] Pisciculis  saturanda duobus,
Et paucis crescente cibo per fragmina crustis.
Ambesis dapibus cumulatim aggesta redundant
465 Fercula, bis senos micarum molibus implent
Post cenam cophinos, crudus conuiua resudat
[720] Congeriem uentris, gemit et sub fasce minister.
Quis cumulare potest epulas in grandia paruas?
Quis, nisi qui corpus, pastumque, et corporis omnem
 Condens ex nichilo nulla existente creauit
Mundum materia? Non sicut sculptor ab eris
[725] 466 Rudere decoctam consuescit uiuere massam.
 Sed Deus omnipotens orbem sine semine finxit.
Nil erat omne, quod est: nil id, procedere, et esse,
Atque nouum fieri, mox et grandescere iussum est.
Paruum de nichilo primum fuit: addita paruo
[730] Incrementa modis auxerunt omnia plenis.
Ergo ego, cum uideam manibus sic crescere Christ
Parua alimenta hominum, possum dubitare, per ipsum
Exiguas rerum species, elementaque mundi
Ex nichilo primum modica, et mox grandia sensim
[735] Creuisse, ex modicis que consummata uidemus?
 Ac ne post hominum pastus calcata perirent,
Neue relicta lupis, aut uulpibus, exiguisue
Muribus in predam nullo custode iacerent:
Bis sex appositi, cumulatim qui bona Christi [2Kb] [5Kb]
[740]  Seruarent, grauidis procul ostentata canistris.
Sed quid ego hec autem titubanti uoce retexo,
Indignus qui sancta canam? procede sepulcro
467 Lazare; dic, cuius uocem tellure sub ima
Audieris: que uis penetrauerit abdita lethi?
[745] Quod cum te Christus penitus nigrante profundo
Immersum uocat, ut redeas, ceu proximus, audis,
Nec remoratus ades? que tam uicina Charybdis
Regna tenebrarum tenui distantia fine
Coniungit superis? ubi tenara tristia uasto
[750] In preceps deiecta chao, latebrosus et ille
Amnis inexpletis uoluens incendia ripis?
Ante fores tumuli, quas saxa immania duro
 Obiice damnarant, scopulis substructa cauatis,
Stat Dominus, nomenque ciet frigentis amici.
[755]  Nec mora, funereus reuolutis rupious norror
Euomit exsequias gradiente cadauere uiuas.
468 Soluite iam lete redolentia uincla sorores,
Solus odor sparsi spiramen aromatis efflat,
Nec de corporeo nidorem sordida tabo
[760] Aura refert, oculos sanie stillante solutos
Pristinus in speculum decor excitat, et putrefactas
Tincta rubore genas paulatim purpura uestit.
Quis potuit fluidis animam suffundere membris?
Nimirum qui membra dedit: qui fictilis ulue
[765] Perflauit uenam madidam: cui tabida gleba
Traxit sanguineos infecto humore colores.
O mors, auritis iam mitis legibus! o mors,
 Surda prius, iam docta sequi, quodcunque iubetur, [2Kb] [5Kb]
 469 Cui tantum de te licuit? conuicta fatere,
[770] Esse Deum, solus qui me tibi preripit, lesum.
Abde negatores Christi, nemo inuidet, abde:
Utere sorte tua, blasphemis nocte tenendis
Perpetua: plebem iustorum capta resolue,
Qui norunt hominem, atque Deum sic dicere Christum,
[775] Ut uerus, summusque Deus mortalia gestet.
Ipse gerit, quod struxit, opus, nec ferre pudescit,
Factor quod peperit: corpus loquor, atque anime uim.
Finxerat hoc digitis, animam sufflauerat ore.
Totum hominem Deus assumit: quia totus ab ipso est,
[780]  Et totum redimit, quem sumpserat, omne reducens,
Quidquid homo est: istud tumulis, ast illud abysso.
    470 Occurrit dubitans hic dissertator, et illud
Obiicit: Anne fides capit, ut substantia, flante
Inspirata Deo, cruciatum sentiat, atque
[785] Inferni petat ima poli, barathroque coquatur?
Crede, animam non esse Deum: sed crede, creatis
Maiorem cunctis: ipsam quoque crede creatam.
Formata est namque ore Dei, que non erat ante:
Sed formata habitu pulcherrima, pictaque rebus
[790] Diuinis, et plena Deo, similisque creanti.
Non tamen ipsa Deus: quoniam generatio non est,
Sed factura Dei est. Solus de corde parentis
Filius emicuit: uerus Deus ille. Sed istud
 471 Collatum est anime, subito ut que non erat, esset.
[795] Ille ceternus Patris est, et semper in ipso: [2Kb] [4Kb]
 Nec factus, sed natus, habet, quodcunque paternum est.
Hec similis, uelut umbra, Dei est. Sic ipse locutus
Factor utroque hominem meditans de figmine iunctum
Aedificare sui similem; sed non habet umbra,
[800] Quod corpus solidum, cuius imitatio in umbra est:
Atque aliud uerum est, aliud simulatio ueri.
Est similis, seclis quod non consumitur ullis;
Quod sapiens, iustique capax, reginaque rerum
Imperat: anteuidet, perpendit, precauet, instat;
[805] uerborum, morumque opifex, instructaque mille
Artibus, et celum sensu percurrere docta.
 472 His animam similem sibi conditor effigiauit,
Cetera dissimilem; quippe hanc comprendere promptum est,
 Quam modus, et species determinat; at Deus ingens,
[810] Atque superfusus trans omnia, nil habet in se
Extremum, ut claudi ualeat, sensuue teneri.
Incomprensa manet uirtus, cui linea defit
Ultima, quam spatium non mensurabile tendit.
Ergo animam factam, magno et factore minorem,
[815] Maioremque aliis, atque omnibus imperitantem,
Corruptela putris nascentem turbida carnis
Concipit, ac membris tabentibus interfusam
Participat de fece sua; fit mixta deinde
Peccandi natura luto cum simplice flatu.
[820] Sed fortasse animam, Domini quia fluxit ab ore,
Compositam, factamque neges; uelut ipsa Dei pars,
 473 Quod dictu scelus est, tetras trahat oblita culpas,
Et pessum damnata ruens; chaos intret opertum.
Sit res illa Dei, non abnuo: pars tamen illa [2Kb] [4Kb]
[825]  Haudquaquam dicenda Dei est, que tempore cepit:
Nec prior, aut senior, quam primum plasma, putanda est.
Tunc etenim factam uideo, cum cordis amici
Intrauit germana domum, limique recentis
Hospita, et ipsa recens fraterna sedit in aula.
[830] Illa quidem flatus Domini est: sed spiritus, et uis
Non est plena Dei, tanto moderamine missa,
Quanto flans uoluit flandi seruare tenorem.
Est impossibile spectare profunda Sabaoth:
Sed speculum Deitatis homo est. In corpore discas
[835] 474 Rem non corpoream solers, interprete Christo,
 Qui Patrem proprium mortali in corpore monstrat.
Perspice, quam uarios fundamus ab ore uapores.
Spiramus quoties anime sufflabilis auras.
 Nunc flatum tepidum calor exhalatus annelat
[840] Rorantes nebulas udis de faucibus efflans:
Cum libet, in gelidum flabrali frigore uentum
Spiritus existit tenuis, et sibilat er.
Adde et distinctum, quem musica tibia flatum
Concipit: aut ille est presso modulamine parcus.
[845] 475 Aut tumidum largo sublimat flamine bombum,
Aut raucos frangit modulos, aut lene susurrat,
Aut exile trahens sonitus producit acutos,
Aut murmur tenerum sublidit uoce minuta.
Hec cum te uideas mortali in corpore posse,
[850] Cur non Aeternum potuisse infundere credas,
Qualem animam uoluit? prescriptis quam quia condens
 Efflauit, fuditque modis, sit facta, necesse est.
Denique multa sapit, sed non sapit omnia nostre
uis anime, certum sapere, ac prenoscere iussa. [2Kb] [8Kb]
[855]  Iam, cui certus inest modus, et cui nosse negatum est
Omnia, factura est: nam condita, et aucta probatur.
Collige de simili, sitne hec factura: creauit
Nempe manus Domini corpus mortale, lutumque
Composuit digitis: nunquid manus articulatim
[860] Est digesta Dei? nunquid uola? nunquid et ungues
476 Claudere flexibiles? patulam seu tendere palmam?
Ista figura manus nostre est, quam non habet in se
Incircumscriptus Dominus: sed tradita forma est,
 Humanis que nota animis daret intellectum.
[865] Ut per corpoream speciem plasmasse feratur
Corporis effigiem: sic est plasmata uicissim
Flatu incorporeo res flabilis, oris et esse
 Fertur opus, tenuis per quod constructa refulsit
Forma anime, atque rudi factam se munere sensit.
[870] Si non est factura manus caro nostra, nec oris
Est factura anima, flatu, et spiramine cepta,
Inque locum deducta aliquem; namque omne, quod hora
Natalis profert, locus accipit, et locus ullus
Quod cohibere potest, modicum est, nec in omnia fusum.
[875] Et quod tam modicum est, ut certa sede locetur,
Iam titubare potest; et quod titubauerit, intra
Naturam uitii est; uitiosum denique tristem
477 Decidit in penam; Deus hoc, mihi credite, non est.
 Aut, si maiestas anima est, ostendite quid sit,
[880] Quod lapsam, Christique inopem noua gratia mundat, [2Kb] [3Kb]
 Spiritus et sanctus baptismate iustificatam
Nobilitat, famuleque decus, quod defuit, addit:
Quod quia prestatur meritis, meritisque negatur,
Absurde fertur Deus, aut pars esse Dei, que
[885] Diuinum, summumque bonum de fonte perenni
478 Nunc bibit obsequio, nunc culpa, aut crimine perdit,
Et modo supplicium recipit, modo libera calcat.
Miraris, peccare animam, que carne coactam
 Sortita est habitare domum, cum peccet et ipse
[890] Angelus, hospitium qui nescit adire caducum
Cratis tabiflue. Peccat, quia factus et ipse est,
Non genitus; quocunque modo sit factus, id unus
Scit factor Dominus; factum mihi credere sat sit.
Solus labe caret peccati Conditor orbis,
[895] Ingenitus, genitusque Deus, Pater, et Patre natus, [2Kb] [6Kb]
 Solus, et exceptus tormentum admittere triste,
479 Inuiolatus agit, nec quidquam sentit acerbi.
Exsortem dic esse animam crucis, atque doloris,
Si culpe immunem, uacuamque a crimine nosti.
[900] Que peccare ualet, ualet et succumbere pene.
Ipsa quidem sincera fuit, dum conditur olim,
Que collata rudem fecit uiuiscere limum;
Ut pote de liquido nature semine primos
Accipiens habitus, superoque expressa sereno.
[905] Sex mox, ut grauido iussa est innectier aruo,
Suauibus illecebris nimium blandita refrixit,
Deque uolutabris pretiosum polluit ignem,
Dum transgressa Dei positum fas improba calcat.
Hec prima est natura anime, sic condita simplex,
[910] Decidit in uitium per sordida federa carnis.
 Exin tincta malo peccamine principis Ade.
Infecit genus omne hominum, quod pullulat inde;
Et tenet ingenitas animarum infantia in ortu
480 Primi hominis maculas, nec quisquam nascitur insons.
[915] uitandus tamen error erit, ne traduce carnis
Transfundi in sobolem credatur fons animarum
Sanguinis exemplo; cui texta propagine uena est.
Non animas anime pariunt; sed lege latenti
Fundit opus natura suum, quo paruula anhelent
[920] uascula, uitalisque adsit scintilla coactis.
Que quamuis infusa nouum penetret noua semper
481 Figmentum, uetus illa tamen de crimine auorum
Ducitur: illuto quoniam concreta ueterno est. [2Kb] [6Kb]
 Inde secunda redit generatio, et inde lauatur
[925] Nature illuuies, iterumque renascimur intus
Perfusi, ut ueterem splendens anima exuat Adam.
Que, quia materiam peccati ex fomite carnis
Consociata trahit, necnon simul ipsa sodali
Est incentiuum peccaminis, implicat ambas
[930] uindex pena reas, peccantes mente sub una,
Peccandique cremat socias cruciatibus equis.
482 His crucibus Christus nos liberat, incorrupte
Matris, et innocui gestator corporis. Unus
Naturam pene expositam, sed non uitiorum
[935] Naturam expositam contactibus indui iehsu:
Atque ideo pene nil debuit: intemeratus,
 Fraude carens, omni culparum aspergine liber.
Quid peccatorum prosapia corpore in illo,
 Quid Christi in membris peccati seua satelles
[940] Pena ageret? quid mors hominis sine crimine posset?
Nimirum cassis conatibus, et sine neruis
Concideret, sterilis peccati fomite nullo.
Mors alitur culpa: culpam qui non habet, ipso
Pastus defectu mortem consumit inanem.
[945] Sic mors in Domini consumpta est corpore Christi
Sic periit, solitum dum non habet arida pastum.
Suspice quapropter solum inculpabile numen,
483 uirtutem Patris, et Christi, et iam desine nostre
Inuidiam conflare anime, quod sit Deus, aut quod
[950]  Portio parua Dei, cum Christo abscidere quidquam, [1Kb] [4Kb]
 Et resecare Deo partem, uel carpere tantum
Numen non liceat, plenum sibi semper, et in se.
   Est opere pretium nebulosi dogmatis umbram
484 Prodere, quam tenues atomi compage minuta
[955] Instituunt: sed cassa cadit, uentoque liquescit
Assimilis, fluxu nec se sustentat inani.
Aerium Manicheus ait sine corpore uero
Peruolitasse Deum, mendax phantasma, cauamque
Corporis effigiem, nil contrectabile habentem.
[960] Ac primum specta, an deceat quidquam simulatum
Assignare Deo, cuius mera gloria falsi
Nil recipit: membris hic se fallacibus aptans
Fingeret esse hominem uentosa subdolus arte?
 Mentitus toties, cum diceret, inueteratis
[965]  Do ueniam morbis, simul et peccata remitto.
485 Filius est hominis, pestem qui pellere carnis,
Et scelerum nexus laxare, ac soluere possit.
Surge ualens, surge innocuus, iam tolle grabatum,
Filius hoc hominis iubeo. Dignusne uidetur,
[970] Qui testis sibi sit, seque, ac sua carnea norit?
Quid, cum discipulos, hominis quid Filius esset
Passurus, fido iam prescius ore monebat?
Nonne fatebatur, se cum uirtute paterna
Esse hominem uerum? quod si non credo, fefellit.
[975] Si natura Dei que sit, Manichee, requiris:
Omne quod est, uerum est; nam si mendosus agit quid, [2Kb] [6Kb]
 Nec Deus est; mendum diuinus non capit usus,
Obiicis eterno Domino, quod lubricus ad nos
uenerit, assimulans aliud, quam uerus habebat.
[980] Obmutesce, furor: linguam, canis improbe, morde
Ipse tuam, lacero consumens uerba palato.
Latranti obsistit Mattheus, rabiemque refellit:
486 Qui notat omne genus carnalis stirpis, ad usque
Corporeum Christum, per sex septena uirorum
[985] Nomina descendens, et uenam sanguinis alti
Ex atauis longo texens per stemmata filo.
Septimus hebdomade uenit superaddere sexte
Hunc numerum Christus: placidum qui conficit annum,
 Cuncta remittentem contractibus illaqueata
[990]  Multimodis, hominemque hominis de morte leuantem.
Imperfectus enim limus mortalis erat tunc:
487 uir solus perfectus adest, atque integer iehsu:
Cui nichil ex septem septenis defuit, ex quo
Perficeret mortale genus uirtute perenni.
[995] Hic ille est, nobis qui septima sabbata complet,
Ut caro nostra Deo tandem sociata quiescat,
Quam bis terna malis uexabant sabbata noxis.
Curramus notis gradibus, regumque sequamur
Progeniem: Christum inuenies de carne parentum
[1000] Effluxisse hominum; qui sit de semine Dauid,
Stirpe recensita numerandus sanguinis heres.
 Quid, cum sanctiloquus reuoluto germine Lucas [2Kb] [5Kb]
 Sursum uersus agit seriem, scandente nepotis
488 Corpore, perque atauos cursum relegente uetustos?
[1005] Septenos decies conscendit Christus in ortus,
Et duo; nam totidem doctores misit in orbem:
Descensos nascendo gradus, redeundo retexit
Actus ad usque apicem terreni corporis Adam.
Inde parens Deitas recipit sua, nostraque mixtim,
[1010] Fitque Dei summi per Christum filius Adam.
Restat, ut eriam fingas ab origine gentem,
Aerios proceres, Leuin, Iudam, Simeonem,
Aerium Dauid, magnorum corpora regum
Aeria, atque ipsam fecunde uirginis aluum
[1015] Aere fallaci, nebulisque, et nube tumentem.
 uanescat sanguis perflabilis: ossa liquescant
Mollia: neruorum pereat textura uolantum.
Omne, quod est gestum, notus auferat irritus: aure
Dispergant tenues, sit fabula, quod sumus omnes.
[1020]  Et quid agit Christus, si me non suscipit? aut quem
Liberat infirmum, si dedignatur adire
Carnis onus, manuumque horret monumenta suarum?
489 Indignumne putat luteum consciscere corpus,
Qui non indignum quondam sibi credidit ipsum
[1025] Pertractare lutum, cum uas componeret aruo
Nondum uiscereo: sed inertis glutine limi,
Impressoque putres sub pollice duceret artus?
Tantus amor terre, tanta est dilectio nostri!
Dignatur prepinguis humi comprendere mollem
[1030] Diuinis glebam digitis, nec sordida censet
 Herentis masse contagia. Iusserat, ut lux
Confieret: facta est, ut iusserat; omnia iussu
Imperitante nouas traxerunt edita formas.
Solus homo emeruit Domini formabile dextra
[1035] Os capere, et fabro Deitatis figmine nasci. [1Kb] [4Kb]
 Quorsum igitur limo tanta indulgentia nostro
Contigit, ut Domini manibus tractatus, honora
490 Arte sacer fieret, tactu iam nobilis ipso?
Decrerat quoniam Christum Deus incorrupto
[1040] Admiscere solo: sanctis quod fingere uellet
Dignum habuit digitis, et charum condere pignus.
Destituit natura quidem destructa coacte
Telluris formam, mortique obnoxia cessit:
Sed natura Dei nunquam soluenda, caducam
[1045] Tellurem nostro uitiatam primitus usu
Esse suam uoluit, ne iam uitiabilis esset.
Christus nostra caro est: mihi soluitur, et mihi surgit.
Soluor morte mea, Christi uirtute resurgo,
Cum moritur Christus, cum flebiliter tumulatur,
[1050]  Me uideo: e tumulo cum iam remeabilis astat,
 491 Cerno Deum: si membrorum phantasma meorum est,
Et phantasma Dei est: mendax in utraque, necesse est,
Sit Christus specie, si Christus fallere nouit.
Si non uerus homo est, quem mors hominem probat ipsa,
[1055] Nec uerus Deus est, operis quem gloria prodit
Esse Deum; uel crede mori, uel adesse refelle,
Et gemina uerum Christum ratione negato.
Nam quid magnificum, si non est mortuus iehsu,
Et redit? illa Dei uirtus memorabilis est, ut
[1060] Occisus redeat superis, surgatque sepultus.
Quisque Deum Christum uult dicere, dicat, eumdem
Esse hominem, ne maiestas sua fortia perdat.
 Nosco, meum in Christo corpus consurgere: quid me [1Kb] [3Kb]
 Desperare iubes? ueniam, quibus ille reuenit
[1065] Calcata de morte, uiis; quod credimus, hoc est.
492 Et totus ueniam: nec enim minor, aut alius, quam
Nunc sum, restituar: uultus, uigor, et color idem,
Qui modo uiuit, erit; nec me uel dente, uel ungue
Fraudatum reuomet patefacti fossa sepulcri.
[1070] Qui iubet, ut redeam, non reddet debile quidquam:
Nam si debilitas redit, instauratio non est.
Quod casus rapuit, quod morbus, quod dolor hausit,
Quod truncauit edax senium populante ueterno,
 Omne reuertenti reparata in membra redibit.
[1075]  Debet enim mors uicta fidem, ne fraude sepulcri
Reddat curtum aliquid; quamuis iam curta uorarit
Corpora, debilitas tamen, et uiolentia morbi
uirtus mortis erat; reddet, quod particulatim
Sorbuerat quocunque modo, ne mortuus omnis
[1080] Non redeat, si quid pleno de corpore desit.
Pellite corde metum, mea membra, et credite uosmet
Cum Christo reditura Deo; nam uos gerit ille,
493 Et secum reuocat: morbos ridete minaces;
Inflictos casus contemnite; tetra sepulcra
[1085]  Despuite; exsurgens quo Christus prouocat, ite.



[1Kb] [7Kb] INCIPIT LIBER HAMARTIGENIA.



Prefatio.


 494 Fratres ephebi, fossor, et pastor, duo,
495 Quos feminarum prima primos procreat,
Sistunt ad aram de laborum fructibus
Deo sacranda munerum primordia.
[5] Hic terrulentis, ille uiuis fungitur:
Certante uoto discrepantes immolant,
 Fetum bidentis alter, ast alter scrobis.
Deus minoris comprobauit hostiam,
Reiecit illam, quam parauit grandior.
[10] uox ecce summo missa persultat throno:
Cain, quiesce; namque si recte offeras,
496 Oblata nec tu lege recta diuidas, [2Kb] [5Kb]
 Peruersa nigram uota culpam traxerint.
Armat deinde parricidalem manum
[15] Frater, probate sanctitatis emulus;
Germana curuo colla frangit sarculo,
Mundum recentem cede tingit impia,
Sero expiandum, iam senescentem, sacro
Cruore Christi quo peremptor concidit.
[20] Mors prima cepit innocentis uulnere,
Cessit deinde uulnerato innoxio.
Per crimen orta, dissoluta est crimine;
Abel quod ante perculit, Christum dehinc,
Finita et ipsa est, finis exortem petens.
[25] Ergo ex futuris prisca cepit fabula,
Factoque primo res notata est ultima,
Ut ille mortis inchoator rusticus
497 Insulsa terre deferens libamina,
 Deumque rerum mortuarum deputans,
[30] Rastris redacta digna sacris crederet,
uiuentis atrox emulator hostie.
Agnosco nempe, quem figura hec denotet,
Quis fratricida, quis peremptor inuidus
Praue sacrorum disciplinam diuidat,
[35] Mactare dum se uota censet rectius.
Marcion, arui forma corruptissimi,
Docet, Duitas discrepare a spiritu,
498 Contaminate dona carnis offerens,
Et segregatim numen eternum colens.
[40] Qui si quiescat, nec monentem negligat,
Pacem quietam diligat germanitas,
Unum, atque uiuum fassa uiuorum Deum.
Hic se caduco dedicans mysterio,
Summam profanus diuidit substantiam, [1Kb] [4Kb]
[45]  Malum, bonumque, ceu duorum separans
Regnum deorum, sceptra committit duo;
Deum esse credens, quem fatetur pessimum,
Cain cruentus, unitatis inuidus,
Mundi colonus, immolator squalidus;
[50] Cuius litamen sordet, et terram sapit,
Terram caduci corporis, uenam putrem,
Humore denso conglobatam, et puluere:
Natura cuius fraude floret fertili,
Fecunda fundens noxiorum crimina,
[55]  499 Animeque uitam labe carnis enecat.
Caro in sororem tela mentem dirigit:
Mens in cerebro uentilatur ebrio,
Ex quo furores succulentos colligit
Madens ueneno corporis lymphatico.
[60] Deum perennem findit in duos deos:
Audet secare numen insecabile.
Cain peremptor, denegans unum Deum,
Cain triumphat, morte fratris allitus.



HAMARTIGENIA.
 [1Kb] [2Kb]

 500 Quo te precipitat rabies tua, perfide Cain,
Diuisor blaspheme Dei? tibi conditor unus
 Non liquet, et bifide caligant nubila lucis.
Insincera acies duo per diuortia semper
[5] Spargitur, in geminis uisum frustrata figuris. [2Kb] [5Kb]
 Terrarum tibi forma duplex obludit, ut excors
Diuiduum regnare Deum super ethera credas.
Bina boni, atque mali glomerat discrimina sordens
Hic mundus: domino sed celum obtemperat uni
[10] Non idcirco duos retinent celestia reges,
Quod duo sunt opera humanas agitantia curas.
Exterior terrenus homo est, qui talia cernens,
Coniicit, esse duo uariarum numina rerum,
Dum putat esse Deum, qui praua effinxerit olim,
[15] 501 Et qui recta itidem condens induxerit, ambos
Autumat esse deos natura dispare summos.
Que tandem natura potest consistere duplex,
 Aut regnare diu: quam fons diuisus ab arce
Separat, alternaque apicum ditione recidit?
[20] Aut unus Deus est, rerum cui summa potestas:
At que iam duo sunt, minuuntur dispare summo.
Porro nichil summum, nisi plenis uiribus unum:
 Distantes quoniam, proprium dum quisque reuulso
uindicat imperio, nec summa, nec omnia possunt,
[25] Ius uarium non est plenum: quia non habet alter,
Quidquid dispar habet, cumulum discretio carpit.
Nos plenum sine parte Deum testamur, et unum:
In quo Christus inest, idem quoque plenus, et unus,
502 Qui uiget, ac uiguit super omnia, quique uigebit,
[30] Participem nullum collato federe passus.
Summa potestatum simplex, dominatio rerum,
 uirtutum sublime caput, fons unicus orbis,
Naturalis apex, generisque, et originis auctor:
Ex quo cuncta fluunt, et lux, et tempora, et anni,
[35] Et numerus, qui post aliquid dedit esse secundum: [1Kb] [5Kb]
 Unus enim princeps numeri est, nec dinumerari
Tantum unus potis est: sic, cum Pater, ac Deus alter
Non sit item Christus non sit genitore secundus,
503 Aut numero anterior, cui Filius unicus uni est,
[40] Ille Deus, meritoque Deus: quia primus, et unus;
In uirtute sua primus; tum primus in illo,
Quem genuit: quid enim differt, generatio simplex?
Unum semper erit gignens, atque unus ab uno
Ante chaos genitus, numeroque, et tempore liber.
[45]  Quis dixisse duos rem maiestate sub una
Regnantem, propriamque sibi, retroque perennem
Ausit, et unius nature scindere uires?
504 Nunquid adoptiuum genitor sibi sumpsit, ut alter
Externi generis numerum prestare duorum
[50] Debeat, et geminum distans inducere numen?
Forma Patris ueri uerus stat Filius, ac se
Unum rite probat, dum formam seruat eamdem.
Non amor ascitus sociat, nec iungit utrumque
Coniurata fides; pietas sed certa, genusque
[55] Unum, quod Deus est, summam reuocatur ad unam. [2Kb] [4Kb]
 Hec tibi, Marcion, uia displicet; hanc tua damnat
Secta fidem, dominis celum partita duobus.
Que te confundunt nebule? quis somnus inerti
Incubat ingenio, cui per phantasmata duplex
[60] Occurrit species, biuio dispersa superno?
505 Si uim mentis hebes stupor obsidet, aspice saltem
Obuia terrenis oculis elementa, quibus se
Res occulta Dei dignata est prodere signis.
Hanc heresin presaga Patris preuiderat olim
[65] Maiestas fore: que rectorem lucis, et orbis
Scinderet in partes, geminatum segrege regno.
Idcirco specimen posuit spectabile nostris
Exemplumque oculis, nequis duo numina credat
 Imperitare uagis mundi per inania formis.
[70] Una per immensam celi caueam reuolutos
Prebet flamma dies, texit sol unicus annum.
Triplex ille tamen nullo discrimine, trina
Subnixus ratione uiget, splendet, uolat, ardet,
 Motu agitur, feruore cremat, tum lumine fulget.
[75] Sunt tria nempe simul, lux, et calor, et uegetamen:
506 Una, eademque tamen rota sideris indi scretis
Fungitur his, uno seruat tot munera ductu,
Et tribus una subest mixtim substantia rebus.
Non conferre Deo, uelut equiparabile, quidquam
[80] Ausim, nec domino famulum componere signum:
Ex minimis sed grande suum uoluit Pater ipse
Coniectare homines: quibus ardua uisere non est.
Paruorum speculo non intellecta notamus,
Et datur occultum per proxima querere uerum.
[85]  Nemo duos soles, nisi sub glaucomate, uidit:
Aut, si fusca polum suffudit palla serenum,
Oppositus quoties radiorum spicula nimbus
507 Igne repercusso mentitos spargit in orbes.
Sunt animis etiam sua nubila, crassus et er: [2Kb] [4Kb]
[90]  Est glaucoma, aciem quod tegmine uelet aquoso,
Libera ne tenerum penetret meditatio celum,
Neue Deum rapidis comprendat sensibus unum.
Spargitur in bifidas malesana intentio luces,
Et duplices geminis auctoribus exstruit aras.
[95] Si duo sunt igitur, cur non sunt multa deorum
Millia? cur numero Deitas contenta gemello est?
An non in populos dispersa examina diuum
Fundere erat melius, mundumque implere capacem
Semideis passim nullo discrimine monstris,
[100] Quis fera barbaries perituros mactat honores?
Dissona discretum retinent si numina celum,
Conuenit et nebulis, et fontibus, et reboanti
 Oceano, et siluis, et collibus, et speluncis,
Fluminibus, uentis, fornacibus, atque metallis
[105] Assignare deos proprios: sua cuique iura.
508 uel, si gentiles sordet uenerarier umbras,
Et placet, esse duos sceptris socialibus equos,
Dic age, quis terras ditionis sorte retentet?
 Quis regat equoreas eterna lege procellas?
[110] Ede coheredum distinctum ius dominorum.
Unus, ais, tristi residet sublimis in arce,
Auctor nequitie, scelerum Deus, asper, iniquus:
Qui, quodcunque malum uitioso feruet in orbe,
Seuit, et anguino medicans noua semino succo,
[115] Rerum principium mortis de fomite traxit.
Ipse opifex mundi terram, mare, sidera fecit:
Condidit ipse hominem, lutulenta et membra cegit
Effigians, quod morbus edat, quod crimine multo
Sordeat, informi tumulus quod tabe resoluat.
[120] Ast alii pietatis amor, placidumque medendi
 509 Ingenium, recreans homines, mortalia seruans.
Testamenta duo fluxerunt principe utroque;
Tradidit iste nouum melior, uetus illud acerbus.
Hec tua, Marcion, grauis, et dialectica uox est; [2Kb] [4Kb]
[125]  Imo hec attoniti phrenesis manifesta cerebri.
Nouimus, esse patrem scelerum; sed nouimus, ipsum
Haudquaquam tamen esse deum; quin imo gehenne
Mancipium, Stygio qui sit damnandus Auerno.
Marcionita deus, tristis, ferus, insidiator,
[130] uertice sublimis; cinctum cui nubibus atris
Anguiferum caput et fumo stipatur, et igni;
Liuentes oculos suffundit felle perusto,
510 Inuidia impatiens iustorum gaudia ferre,
Hirsutos iuba densa humeros errantibus hydris
[135] Obtegit, et uirides allambunt ora ceraste.
Ipse manu laqueos per lubrica fila reflexos
 In nodum reuocat, facilique ligamine tortas
Innectit pedicas, neruosque in uincula tendit.
 Ars olli captare feras, animalia bruta
[140] Irretire plagis, retinacula denique cecis
Indeprensa locis erranti opponere prede.
Hic ille est uenator atrox, qui cede frequenti
Incautas animas non cessat plectere Nebroth;
Qui mundum curuis anfractibus, et siluosis
[145] Horrentem scopulis, uersuto circuit astu.
Fraude alios, tectisque dolis innectere adortus;
511 Porro giganteis alios luctando lacertis
Frangere, funereos late exercere triumphos.
Improba mors, quid non mortalia pectora cogis?
[150] Ipse suam , contempto principe uite,
Perniciem ueneratur homo: colit ipse cruentum
 Carnificem, gladiique aciem iugulandus adorat.
In tantum miseris peccati nectare captis [2Kb] [6Kb]
 Dulce mori est; tanta in tenebris de peste uoluptas!
[155] Qui mala principio genuit, deus esse putatur,
Quique bona infecit uitiis, et candida nigris.
Par furor illorum, quos tradit fama dicatis
512 Consecrasse deas, Febrem, Scabiemque sacellis.
Inuentor uitii non est deus; angelus illud
[160] Degener infami conceptum mente creauit;
Qui prius augustum radiabat sidus, et ingens
Ex nichilo splendor nutrito ardebat honore.
Ex nichilo nam cuncta retro, factumque, quod usquam est:
 At non ex nichilo deus, et sapientia uera,
[165] Spiritus et sanctus; res semper uiua, nec unquam
Cepta, sed erios etiam molita ministros.
Horum de numero quidam, pulcherrimus ore,
Maiestate ferox, nimiis dum uiribus auctus
Inflatur, dum grande tumens sese altius effert,
[170] 513 Ostentatque suos licito iactantius ignes:
Persuasit, propriis genitum se uiribus, ex se
Materiam sumpsisse sibi, qua primitus esse
Inciperet, nascique suum sine principe ceptum. [2Kb] [5Kb]
 Hinc schola subtacitam meditatur gignere sectam,
[175] Que docet, e tenebris subitum micuisse tyrannum:
Qui, uelut eterna latitans sub nocte, retrorsum
uixerit, et tecto semper regnauerit euo.
Aemulus, ut memorant, opera ad diuina repente
Corrumpenda, caput caligine protulit atra.
[180] Hoc ratio sed nostra negat: cui non licet unam
Infirmare fidem, sacro que tradita libro est.
514 Nil, ait, absque Deo factum, sed cuncta per ipsum,
Cuncta: nec est alius quisquam, nisi factus ab ipso.
 Sed factus de stirpe bonus, bonitatis in usum
[185] Proditus, et primo generis de fonte serenus,
Deterior mox sponte sua, dum decolor illum
Inficit inuidia, stimulisque instigat amaris:
Arsit enim scintilla odii de fomite zeli,
Et dolor ingenium subitus conflauit iniquum.
[190] uiderat argillam, simulacrum et structile flatu
Concaluisse dei; dominum quoque conditioni
515 Impositum, natura soli, pelagique, polique
Ut famulans homini locupletem fundere partum
Nosset, et effusum terreno addicere regi.
[195] Inflauit fermento animi stomachante tumorem
Bestia, deque acidis uim traxit acerba medullis,
Bestia, corde carens, cui tunc sapientia longi
Corporis enodem seruabat recta iuuentam, [10Kb] [3Kb]
 Complicat esse nouos sinuoso pectore nexus,
[200] Inuoluens nitidam spiris torquentibus aluum.
Simplex lingua prius, uaria micat arte loquendi,
Et discissa dolis resonat sermone trisulco.
Hinc natale caput uitiorum: principe ab illo
516 Fluxit origo mali; qui se corrumpere primum,
[205] Mox hominem didicit, nullo informante magistro.
Ultimus exitium subuerso preside mundus
Sortitur, mundique omnis labefacta supellex.
Non aliter, quam cum incautum spoliare uiantem
Forte latro aggressus, prede prius immemor, ipsum
[210] Ense ferit dominum, pugne nodumque, moramque,
 Quo pereunte trahat captiuos uictor amictus,
Iam non obstanti locuples de corpore predo.
Sic homini subiecta domus, ditissimus orbis
Scilicet in facilem, domino peccante, ruinam
[215] Lapsus, herile malum iam tunc uitiabilis hausit.
Tunc lolium, lappasque leues per adultera culta
 Ferre malignus ager glebis male pinguibus ausus:
Triticeam uacuis segetem uiolauit auenis.
Tunc etiam innocuo uitulorum sanguine pasci,
[220] Iamque iugo edomitos rictu laniare iuuencos,
Occiso pastore, truces didicere leones.
517 Necnon et querulis balatibus irritatus
Plenas nocte lupus studuit perrumpere caulas.
Omne animal diri callens solertia furti
[225] Imbuit, et tortos acuit fallacia sensus.
Quamuis maceries florentes ambiat hortos,
Sepibus et densis uallentur uitea rura,
Aut populator edet gemmantia germina bruchus,
Aut auibus discerpta feris lacerabitur uua.
[230] Quid loquar herbarum fibras, medicante ueneno
 Tinctas, lethiferi fudisse pericula succi?
Noxius in teneris sapor estuat ecce frutetis,
Cum prius innocuas tulerit natura cicutas,
Roscidus et uiridem qui uestit flos rhododaphnen
[235] Pabula lasciuis dederit sincera capellis.
Ipsa quoque oppositum destructo federe certo [2Kb] [5Kb]
 518 Transcendunt elementa modum, rapiuntque, ruuntque
Omnia, legirupis quassantia uiribus orbem.
Frangunt umbriferos aquilonum prelia lucos,
[240] Et cadit immodicis silua exstirpata procellis.
Parte alia uiolentus aquis torrentibus amnis
Transilit obiectas, prescripta repagula, ripas,
Et uagus euersis late dominatur in agris.
Nec tamen his tantam rabiem nascentibus ipse
[245] Conditor instituit: sed laxa licentia rerum
Turbauit placidas rupto moderamine leges,
Nec mirum, si membra orbis concussa rotantur,
Si uitiis agitata suis mundana laborat
Machina, si terras lues incentiua fatigat.
[250] Exemplum dat uita hominum, quo cetera peccent:
 uita hominum, cui, quidquid agit, uesania, et error
Suppeditant, ut bella fremant, ut fluxa uoluptas
 Diffluat, impuro feruescat ut igne libido,
519 Sorbeat ut cumulos nummorum faucibus amplis
[255] Gurges auaritie, finis quam nullus habendi
Temperat, aggestis addentem uota talentis.
Auri namque fames parto fit maior ab auro;
Inde seges scelerum, radix et sola malorum,
Dum scatebras fluuiorum omnes, et operta metalla
[260] Eliquat ornatus, soluendi leno pudoris:
Dum uenas squalentis humi scrutatur inepta
Ambitio, scalpens nature occulta latentis,
Si quibus in foueis radiantes forte lapillos
Rimata inueniat, nec enim contenta decore
[265] Ingenito, externam mentitur femina formam.
 520 Ac uelut artificis Domini manus imperfectum
Os dederit, quod adhuc res exigat, aut hyacinthis
Pingere sutilibus redimite frontis in arce, [2Kb] [4Kb]
 Colla uel ignitis sincera incingere sertis,
[270] Auribus aut grauidis uirides suspendere baccas.
Nectitur et nitidis concharum calculus albens
Crinibus, aureolisque riget coma texta catenis.
Tedet sacrilegas matrum percurrere curas,
Muneribus dotata Dei que plasmata fuco
[275] 521 Inficiunt, ut pigmentis cutis illita perdat,
Quod fuerat, falso non agnoscenda colore.
Hec sexus male fortis agit: cui pectore in arcto
Mens fragilis facili uitiorum fluctuat estu.
Quid, quod et ipse caput muliebris corporis, et rex,
[280]  Qui regit inualidam propria de carne resectam
Particulam, qui uas tenerum ditione gubernat,
Soluitur in luxum? Cernas, mollescere cultu
Heroas uetulos, opifex quibus aspera membra
Finxerat, et rigidos durauerat ossibus artus.
[285] Sed pudet esse uiros: querunt uanissima queque,
Queis niteant: genuina leues ut robora soluant,
522 uellere non ouium, sed eoo ex orbe petitis
Ramorum spoliis fluitantes sumere amictus
Gaudent, et durum scutulis perfundere corpus.
[290] Additur ars, ut fila herbis saturata recoctis [2Kb] [4Kb]
 Illudant uarias distincto stamine formas.
Ut queque est lanugo fere mollissima tactu,
Pectitur. Hunc uideas lasciuas prepete cursu
uenantem tunicas, auium quoque uersicolorum
[295] Indumenta nouis texentem plumea telis:
Illum pigmentis redolentibus, et peregrino
523 Puluere femineas spargentem tupiter auras.
Omnia luxus habet nostre uegetamina uite,
Sensibus in quinque statuens que condidit auctor.
[300] Auribus atque oculis, tum naribus atque palato
Queritur infectus uitiosis artibus usus.
Ipse etiam, toto pollet qui corpore, tactus,
Palpamen tenerum blandis e fotibus ambit.
 Proh dolor, ingenuas nature occumbere leges,
[305] Captiuasque trahi regnante libidine dotes!
 Peruersum ius omne uiget, dum quidquid habendum
Omnipotens dederat, studia in contraria uertunt.
Idcircone, rogo, speculatrix pupula molli
Subdita palpebre est, ut turpia semiuirorum
[310] Membra theatrali spectet uertigine ferri,
Incestans miseros fedo oblectamine uisus?
524 Aut ideo spirant, mediaque ex arce cerebri
Demittunt geminas sociata foramina nares,
Ut bibat illecebras male conciliata uoluptas,
[315] Quas pigmentato meretrix iacit improba crine?
Num propter lyrice modulamina uana puelle,
Neruorumque sonos, et conuiuale calentis
 Carmen nequitie, patulas Deus addidit aures,
Perque cauernosos iussit penetrare meatus [2Kb] [4Kb]
[320]  uocis iter? numquid madido sapor inditus ori
uiuit ob hanc causam, medicata ut fercula pigram
Ingluuiem, uetitamque gulam ganeonis inescent?
Per uarios gustus instructa ut prandia ducat
525 In noctem, lassetque grauem sua crapula uentrem?
[325] Quid durum, quid molle foret, quid lene, quid horrens,
Quid calidum, gelidumue, Deus cognoscere nosmet
Attactu uoluit, palpandi interprete sensu.
At nos delicias plumarum et linea texta
Sternimus, atque cutem fulcro attenuante polimus.
[330]  Felix, qui indultis potuit mediocriter uti
Muneribus, parcumque modum seruare fruendi!
Quem locuples mundi species, et amena uenustas,
Et nitidis fallens circumflua copia rebus
 Non capit, ut puerum, nec inepto addicit amori:
[335] Qui sub adumbrata dulcedine triste uenenum
Deprendit latitare boni mendacis operto.
Sed fuit id quondam nobis sanctumque, bonumque
Principio rerum, Christus cum conderet orbem:
526 uidit enim Deus, esse bonum: uelut ipse Moyses
[340] Historicus mundi nascentis testificatur.
uidit, ait, Deus, esse bonum, quodcunque creauit.
Hoc sequar, hoc stabili conceptum mente tenebo,
Inspirante Deo quod sanctus uaticinator
Prodidit antique recolens primordia lucis,
[345]  Esse bonum, quidquid Deus et sapientia fecit.
Conditor ergo boni Pater est, et cum Patre Christus.
Nam Deus, atque Deus Pater est, et Filius unus: [2Kb] [6Kb]
 Quippe unum natura facit: que constat utrique
Una uoluntatis, iuris, uirtutis, amoris.
[350] Non tamen idcirco duo numina, nec duo rerum
Artifices; quoniam generis dissensio nulla est.
527 Atque ideo nulla est operis distantia, nulla
Ingenii; peperitque bona omnia conditor unus.
Nil luteum de fonte fluit, nec turbidus humor
[355] Nascitur, aut prime uiolatur origine uene;
Sed, dum liuentes liquor incorruptus arenas
Prelambit, putrefacta inter contagia sordet.
Nunquid equus, ferrum, taurus, leo, funis, oliuum
In se uim sceleris, cum formarentur, habebant?
[360]  Quod iugulatur homo, non ferrum causa furoris,
 Sed manus est: nec equum uesania feruida circi
Auctorem leuitatis habet, rapidiue fragoris.
Mens uulgi rationis inops non cursus equorum
Perfurit: infami studio perit utile donum.
[365] Sic Lacedemonias oleo maduisse palestras
Nouimus, et placidum seruire ad crimina succum.
528 Inde per erium pendens audacia funem,
Ardua securis scandit proscenia plantis.
Inde feras uolucri temeraria corpora saltu
[370] Transiliunt, mortisque inter discrimina ludunt,
Sanguinis humani spectacula publicus edit
Consessus, legesque iubent uenale parari
Supplicium, quo membra hominum, discerpta cruentis
 Morsibus, oblectent hilarem de funere plebem. [3Kb] [4Kb]
[375]  Mille alia stolidi bacchantia gaudia mundi
Percensere piget: que ueri oblita Tonantis
Humanum miseris uoluunt erroribus euum.
Nemo animum summi memorem genitoris in altum
Excitat, ad celum mittit suspiria nemo:
[380] 529 Nec recolens apicem solii natalis ad ipsum
Respicit auctorem, nec spem super era librat:
Sed mentem grauidis contentam stertere curis,
Indigno subdit domino, perituraque pronus
Diligit, et curuo querit terrestria sensu.
[385] Hoc pulchrum, quod terra parit, quod gloria confert
Lubrica, commendat quod perniciosa uoluptas,
Quod, uelut excitus difflato puluere uentus,
 Preterit, exemplo tenuis quod transuolat umbre.
 His egras animas morborum pestibus urget
[390] Predo potens: tacitis quem uiribus interfusum
Corda bibunt hominum. Serit ille medullitus omnes
Nequitias, spargitque suos per membra ministros.
Namque illic numerosa cohors sub principe tali
Militat, horrendisque animas circumsidet armis;
[395] 530 Ira, superstitio, meror, discordia, luxus,
Sanguinis atra sitis, uini sitis, et sitis auri,
Liuor, adulterium, dolus, obtrectatio, furtum,
Informes horrent facies, habituque minaces;
Ambitio uentosa tumet; doctrina superbit;
[400] Personat eloquium; nodos fraus abdita nectit.
Inde canina foro latrat facundia toto.
 Hinc gerit Herculeam uilis sapientia clauam,
Ostentatque suos uicatim gymnosophistas. [2Kb] [5Kb]
 531 Incerat lapides fumosos idololatrix
[405] Relligio, et surdis pallens aduoluitur aris.
Heu quantis mortale genus premit improbus hostis
Armigeris! quanto ferrata satellite ductor
Bella gerit; quanta uictos ditione triumphat!
Surgit in auxilium Chananeus, atque agmina denset
[410] Casside terribilis, setarum pondera mento
Concutiens, dextramque graui cum cuspide quassans.
Ast alia de parte furens exercitus ardet
532 Regis Amorrhei: tum millia Gergeseorum
Effundunt aciem toto uolitantia campo:
[415] Eminus hi feriunt, confligunt cominus illi.
 Ecce Iebusaice feruent ad prelia turme,
Aurea tela quibus, de sanguine tincta draconis,
Mortifero splendore nitent, radiantque, necantque.
Necnon terrificas pilis armare cateruas
[420] Te Cethee, iuuat: sed gens Phereza sagittis
Insultat uirtute pari, sed dispare ferro.
Postremum cuneum rex promouet Heueorum,
Squamosum thoraca gerens de pelle colubri.
His subnixa uiris scelerum peruersa potestas
[425] Edomat inualidas mentes: que simplicitate
533 Indociles, bellique rudes sub federe falso
Tristis amicitie primum socia agmina credunt,
Mammoneamque fidem pacis sub amore sequuntur. [2Kb] [5Kb]
 Mox faciles ad uincla rapi, iuga dura uolentes
[430] Addictis subeunt ceruicibus, et nebulonum
Spirituum iussis seruire ferocibus optant.
Ille, superuacuis augens patrimonia fundis,
Finitimisque inhians contempto limite agellis,
Ducitur innexus manicis, et mille catenis
[435] Ante triumphales currus post terga reuinctus,
Nec se barbaricis addictum sentit habenis:
Hic, qui uentose scandit fastigia fame,
Inflaturque cauo pompe popularis honore,
Qui summum, solidumque bonum putat ambitionis
[440] Crescere successu, preconum uoce trementes
534 Exanimare reos, miserorum in corpora fasces
 Frangere, terribiles legum exercere secures,
In laqueum iam colla dedit, iam compede dura
Nectitur, et pedibus seruilia uincula limat.
[445]  Credite, captiui mortales, hostica quos iam
Damnatos cohibent ergastula, quos famulatu
Penarum uirtus non intellecta cercet:
Hec illa est Babylon, hec transmigratio nostre
Gentis, et horribilis uictoria principis Assur,
[450] Carmine luctifico quam deflens Ieremias,
Orbatam propriis ululauit ciuibus urbem.
Num latet, aut dubium est, animas de semine Iacob
Exsilium gentile pati: quas Persica regna
535 Captiuas retinent, atque in sua federa cogunt?
[455] Illic natali desuescunt uiuere ritu,
Moribus et patriis exute, in barbara iura
Degenerant, linguamque nouam, uestemque sequuntur,
 Deque profanato discunt sordescere cultu,
Nutricemque abolent petulanti e pectore Sion. [2Kb] [6Kb]
[460]  Iam patrie meminisse piget: iam mystica frangunt
Organa, et externi laudant anathemata regni.
Nonne fuit melius, seuum Memphitidis aule
536 Imperium tolerasse patres, penitusque sinistris
Assedisse focis? positos Pharaonis iniqui
[465] Sub pedibus, limo, et paleis seruire paratos,
Carnis et immodice spurco ructamine crudos?
Quo tantum auxilii per prodigialia signa
Effudit Dominus, populum dum forte rebellem
Seruat ope immerita, uinclis dum subdita colla
[470] Soluit, et Aegyptum uirga serpente cercet?
Quid iuuat equoreum, pelago cedente, profundum
Puluerea calcasse uia: cum conscia ponti
 Saxa sub ignoto patuerunt prodita celo,
 Aruit et medio sitiens in gurgite limus?
[475] Si uictor uirtute Dei, mediasque tenebras
Luce columnari scindens exercitus olim,
Perdidit inuenti uallem Botryonis opimam?
537 Si nescit uersare solum, cui melle perenni
Gleba fluens niueos permiscet lactea riuos
[480] Si domitam Ierichon lituis, atque ere canoro
Rursus in antiquos patitur consurgere muros
Si ripis reflui Iordanis pellitur, et iam
Deserit ascriptam dimensa in iugera sortem?
Denique si structam tantis sudoribus urbem,
[485] Et que nubigenas transcendunt culmina nimbos,
Defensare nequit? si nescit, quis lapis ille est
 Hostibus obsistens, ut inexpugnabile turris
Presidium: quem non erato machina rostro [2Kb] [3Kb]
 Arietat insiliens, nec ferrea uerbera quassant?
[490] 538 Angulus hic porte in capite est: hic continet omnem
Saxorum seriem, constructaque limina firmat:
Quem qui rite suis per propugnacula muris
Nouerit insertum, seque, ac sua menia uallo
Precingat triplici, celsa stans eminus arce,
[495] Fretus amore petre, castis et peruigil armis:
Non illum regina Tyri, non accola magni
Euphratis Parthus rapiet, non decolor Indus,
Tempora pennatis redimitus nigra sagittis.
Quin, si fulmineos cogens ad bella gigantas
[500] Allophylus tua castra uelit delere tyrannus,
Tutus eris: nec te firma statione mouebit
Ipse Charon mundi, numen Marcionis: ipse,
Qui regit erio uanas sub sole tenebras.
 539 Nam uanum, quidquid sol aspicit: ex elementis
[505] Cuncta solubilibus, fluxoque creamine constant.
 Fallo, creaturam nisi doctor Apostolus omnem
Subiectam uanis non sponte laboribus orsus,
Periuro ingemuit miserans seruire latroni.
Errat, ait, qui luctamen cum sanguine nobis,
[510] Et carne, et uenis feruentibus, et uitioso
Felle putat, calidisque animam peccare medullis.
Non mentem sua membra premunt, nec terrea uirtus
Oppugnat sensus liquidos, belloue lacessit:
Sed cum spiritibus tenebrosis nocte dieque
[515] Congredimur, quorum dominatibus humidus iste,
Et pigris densus nebulis obtemperat er.
Scilicet hoc medium, celum inter, et infima terre
 Quod patet, et uacuo nubes suspendit hiatu,
Frena potestatum uariarum sustinet, ac sub
[520] Principe Belia rectoribus horret iniquis.
His colluctamur predonibus, ut sacra nobis [2Kb] [3Kb]
 Oris apostolici testis sententia prodit.
540 Nemo habitum nature, aut irritamina peccans
Corporis accuset: facile est frenare rebelles
[525] Affectus carnis, nimiosque retundere pulsus
Materie fragilis, et uiscera uicta domare.
Quippe animus longe prestantior, utpote summo
Aethere demissus, subiectos si uelit artus
Imperio quassare graui, iussisque seueris
[530] Dedere, regnanti domino uis nulla resistet.
Maior inest uis illa homini, que flatile uirus
Ingerit, et tenuem tenui ferit ere mentem.
Parthica non eque uentos transcurrit arundo,
Cuius iter nullus potis est comprendere uisus:
[535] Prepes enim, uolucres dum pennis transuolat auras,
 Improuisa uenit, nec stridor nuntiat ante
Aduentum lethi, quam pectoris abdita rumpat,
Securam rapiens medicato uulnere uitam.
Sed magis aligera est, magis et medicata sagitta,
[540] 541 Quam iacit umbrosi dominatio lubrica mundi,
Eludens excussa oculos, calamique uolantis
 Prepete transcursu cordis penetralia figens.
Nec segnis natura anime est, aut tarda cauendi
uulneris: ignitum quoniam Deus indidit olli
[545] Ingenium, purum, sapiens, subtile, serenum,
Mobile, sollicitum, uelox, uegetabile, acutum:
Factorem modo casta suum ueneretur, et ipsi
Militet, ac uictum proculcet sobria mundum;
Nil de pestiferis opibus, aut falsificatis
[550] Terrarum spoliis stulto oblectamine libans,
Ne sub fasce iacens, alieno et dedita regno
Non queat argutas hostis uitare sagittas.
Sed quid ego omne malum mundique, hominumque maligni
Hostis ad inuidiam detorqueo: cum mala nostra,
[555]  Ex nostris concreta animis, genus, et caput, et uim.
542 Quid sint, quid ualeant, sumant de corde parente?
Ille quidem fomes nostrorum, et causa malorum est.
Sed tantum turbare potest, aut fallere quantum [3Kb] [4Kb]
 Nos uolumus: qui decrepito suggesta leoni
[560] Armamenta damus: friget fera futile frendens,
Humani generis ni per suffragia gliscat.
Gignimus omne malum proprio de corpore nostrum:
Ut genuit Dauid, alias pater optimus, unum
Crimen Abessalon: tetrum pater ille, sed unum
[565] Innocuas inter soboles genuit patricidam:
Ausus in auctorem generis qui stringere ferrum,
Ah pietas! signis contraria signa paternis
Egit, et unius commisit sanguinis arma.
Nostra itidem diros urente propagine natos
[570] Pectora parturiunt: uersis qui protinus in nos
 543 Morsibus insuescunt gignentum uiuere penis:
Depopulantur enim nimium fecunda parentum
 uiscera, et interitu genitalis stirpis aluntur.
Progeniem uerum ille suam, rex utpote summus,
[575] Atque Dei uates, pariture et uirginis auctor,
Tristibus atque piis uariauerat, ut Salomonis
Frater Abessalon sereret sua crimina iustis
Pignoribus, dulcemque domum turbaret amaris.
Nos dignum Salomone nichil: nos degener implet
[580] Solus Abessalon, lacerans pia uiscera ferro.
Si licet ex ethicis quidquam presumere, uel si
De physicis exempli aliquid; sic uipera, ut aiunt,
Dentibus emoritur fuse per uiscera prolis.
544 Mater morte sua, non sexu fertilis, aut de
[585]  Concubitu distenta uterum; sed cum calet igni
Percita femineo, moriturum obscena maritum
Ore sitit patulo; caput inserit ille trilingue [3Kb] [4Kb]
 Coniugis in fauces atque oscula feruidus intrat,
Insinuans oris coitu genitale uenenum.
[590] Nupta, uoluptatis ui saucia, mordicus haustum
Frangit amatoris blanda inter federa guttur,
Infusasque bibit, caro pereunte, saliuas.
His pater illecebris consumitur, at genitricem
Clausa necat soboles; nam postquam semine adulto
[595] Incipiunt calidis corpuscula parua latebris
Serpere, motatumque uterum uibrata ferire,
Aestuat interno pietatis crimine mater,
545 Carnificemque gemit damnati conscia sexus
Progeniem, septi rumpentem obstacula partus.
[600] Nam, quia nascendi nullus patet exitus, aluus
 Fetibus in lucem nitentibus excruciata
Carpitur, atque uiam lacerata per ilia pandit.
Tandem obitu altricis prodit grex ille dolorum,
Ingressum uite uix eluctatus, et ortum
[605] Per scelus exsculpens: lambunt natale cadauer
Reptantes catuli, proles, dum nascitur, orba,
 Haud experta diem, misere nisi posthuma matris.
Non dispar nostre conceptus mentis; ab ore
uipereo infusum sic combibit illa uenenum
[610] Coniuge Beliade, sic oscula deuorat haustu,
Interiusque rapit, sic felle libidinis ardens
546 Impletur uitiis, perituro mixta marito.
Tunc pregnans lethale genus, concepta maligni
Fert opera ingenii, de semine complicis hydri:
[615] Quem penis pensare prius sua facta necesse est
Corrupte pro stupro anime, proque orbe perempto.
Ipsam porro animam crudelia uulnera carpunt
Mille puerperiis, soboles dum parturit ex se
Contra naturam genitas, peccamina crebra
[620]  Scilicet, et pastos materno funere natos.
Hinc illa est Domini iusta obiurgatio Christi:
Nonne pater demon, uos increpo, peccatores,
Concubitu carnis semen sitientis iniquum
uos genuit? Sanctum, lector, percense uolumen: [2Kb] [4Kb]
[625]  Quod loquor, inuenies, Dominum dixisse profanis
uera obiectantem mortalibus. Ex Patre nam uos
547 Esse meo genitos, pietas, ait, ipsa probaret,
Ac pietatis opus: proh ceca libido! quid hoc est?
Quod, cum se thalamis desponsam mens bona iustis
[630] Nouerit, inque torum regis nuptura uocetur,
Et regis semper iuuenis, senioque repulso
Diuinum decus eterno seruantis in ore,
Malit adulterium, fuluo et se munere uilem
uendat nocticole spurcis complexibus indi,
[635] Aspernata Dei fusam per uirginis artus
 Progeniem, dulcesque uocans in fornice natos?
Sentio, quam contra moueat pellacia, litem,
Quo dente obnitens spinosa calumnia pugnet,
 Nosque lacessito uocet ad luctamina uero.
[640] 548 Si non uult Deus, esse malum, cur non uetat? inquis.
Nil refert, auctor fuerit, fautorque malorum,
Anne opera in uitium sceleris pulcherrima uerti,
Cum possit prohibere, sinat? qui si uelit omnes
Innocuos agere omnipotens, nec sancta uoluntas
[645] Degeneret, facto nec se manus inquinet ullo.
Condidit ergo malum Dominus, quod spectat ab alto,
Et patitur, fierique probat, tanquam ipse crearit.
Ipse creauit enim, quod, cum discludere possit,
Non abolet, longoque sinit grassarier usu.
[650]  Damna aures, Pater alme, meas, et claude meatus
Obbrutescentis capitis, ne peruia tales [2Kb] [4Kb]
 549 Concipiat flexura sonos. Est perdere tanti
Exstinctum uite officium de parte cerebri,
Immunem modo sese anima, expertemque nefandi
[655] Auditus, felix stolida conseruet ab aure.
Quis ferat hec iniecta Deo conuicia, qui se
Diuinis meminit precellere nobilitatum
Muneribus? multa ut taceam, uel sola benignum
Res probat esse Deum, uetiti quod amore peremptos
[660] Excitat e tumulis homines, regnique per euum
Participes iubet esse sui: qui, si foret auctor,
Seruatorque mali, nunquam post damna salutis,
Peccantumque obitus rediuiuam ferre medelam
uellet, et amissos opere instaurare secundo.
[665]  550 Labi hominis, seruare Dei est; meritus perit iste:
Ille abolet pereuntis opus, meritumque resoluit.
Argumentum ingens, Dominum, qui talia prestet,
Nolle malum, nec, quod post abluit, ante probare.
Inuitone aliquis potis est peccare Tonante,
[670] Cui facile est in corde hominis componere sensus,
Quos libeat, fibrasque omnes animare pudicis
Pulsibus, et totum uenis infundere honestum?
Nescis, stulte, tue uim libertatis ab ipso
Formatore datam? nescis, ab origine quanta
[675] Sit concessa tibi famulo super orbe potestas,
Et super ingenio proprio, laxequo soluto [2Kb] [5Kb]
 551 Iure uoluntatis, liceat cui uelle, sequique,
Quod placitum, nullique animum subiungere uinclo?
An cum te dominum cunctis, quecunque crearat,
[680] Preficeret, mundumque tuis seruire iuberet
Imperiis, cumque arua, polum, mare, flumina, uentos
Dederet, arbitrium de te tibi credere auarus
Nollet, ut indigno, libertatemque negaret?
Quale erat, electus magni rex orbis ut esset,
[685] Non rex ipse sui, curto fedatus honore?
Nam quis honos domini est, cuius mens libera non est:
Una sed imposite seruit sententia legi?
 Que laus porro hominis, uel quod meritum, sine certo
Inter utramque uiam discrimine uiuere iuste?
[690] Non fit sponte bonus, cui non est prompta potestas
uelle aliud, flexosque animi conuertere sensus.
Atqui nec bonus est, nec collaudabilis ille,
552 Qui non sponte bonus: quoniam probitate coacta
Gloria nulla uenit, sordetque ingloria uirtus.
[695] Nec tamen est uirtus, ni deteriora refutans
Emicet, et meliore uiam petat indole rectam.
uade, ait ipse parens, opifexque, et conditor Ade:
uade, homo, et afflatu nostri prenobilis oris, [2Kb] [5Kb]
 553 In subiecta potens, rerum arbiter, arbiter idem,
[700] Et iudex mentis proprie, mihi subdere soli
Sponte tua, quo sit subiectio et ipsa soluto
Libera iudicio; non cogo, nec exigo per uim:
Sed moneo, iniustum fugias, iustumque sequaris:
Lux comes est iusti, comes est mors horrida iniqui;
[705] Elige rem uite, tua uirtus temet in euum
Prouehat, eternum tua damnet culpa uicissim,
Prestet et alterutram permissa licentia sortem.
Hac pietate uagus, et tanto munere abundans,
554 Transit propositum fas, et lethalia prudens
[710] Eligit, atque uolens, magis utile dum sibi credit,
 Quod, prohibente Deo, persuasit callidus anguis.
Persuasit certe hortatu, non impulit acri
 Imperio. Hoc mulier rea criminis exprobranti
Respondit Domino: suadelis se malefabris
[715] Illectam, suasisse uiro: uir et ipse libenter
Consensit. Licuitne hortantem spernere recti
Libertate animi? licuit: namque et Deus ante
Suaserat, ut meliora uolens sequeretur: at ille
Spernens consilium, seuo plus credidit hosti.
[720] Nunc inter uite Dominum, mortisque magistrum
Consistit medius: uocat hinc Deus, inde tyrannus
Ambiguum, atque suis se motibus alternantem.
Accipe gestarum monumenta insignia rerum,
555 Prelusit quibus historia spectabile signum.
[725] Loth fugiens Sodomis ardentibus, omnia secum
 Pignora cara domus properabat, sede relicta,
Nubibus urbicremis subducere: sulphure cum iam [2Kb] [4Kb]
 Nimboso ignitus celum subtexeret er,
Flagrantemque diem crepitans incenderet imber.
[730] Angelus hanc hospes legem prescripserat ollis,
Emissus uirtute Dei sub imagine dupla;
Omnis ut e portis iret domus, atque in apertum
Dirigeret constans oculos, nec pone reflexo
Lumine regnantes per menia cerneret ignes.
[735] Nemo memor Sodome, que mundi forma cremandi est
Ut semel e muris gressum promouerit, ore
Post tergum uerso, respectet funera rerum.
556 Loth monitis sapiens obtemperat; at leuis uxor
Mobilitate animi torsit muliebre retrorsus
[740] Ingenium, Sodomisque suis reuocabilis hesit.
 Traxerat Eua uirum dire ad consortia culpe;
Hec peccans sibi sola perit, solidata metallo
Diriguit fragili, saxumque liquabile facta
 Stat mulier, sicut steterat prius, omnia seruans,
[745] Caute sigillati longum salis effigiata,
Et decus, et cultum, frontemque, oculosque, comamque,
Et flexam in tergum faciem, paulumque relata
Menta retro, antique monumenta rigentia noxe.
Liquitur illa quidem salsis sudoribus uda;
[750] 557 Sed nulla ex fluido plene dispendia forme
Sentit deliquio; quantumque armenta saporum
Attenuant saxum, tantum lambentibus humor
Sufficit, attritamque cutem per damna reformat.
Hoc meruit titulo peccatrix femina sisti,
[755] Infirmum, fluidumque animum per lubrica soluens
Consilia, et fragilis iussa ad celestia. uoti
Propositum contra non commutabile seruat
 Loth ingressus iter, nec menia respicit, alto
In cinerem collapsa rogo; populumque perustum, [3Kb] [5Kb]
[760]  Et mores populi, tabularia, iura, forumque,
Balnea, propolas, meritoria, templa, theatra,
Et circum cum plebe sua, madidasque popinas.
558 Quidquid agunt homines Sodomorum, incendia iustis
Ignibus inuoluunt, et Christo iudice damnant.
[765] Hec fugisse semel satis est: non respicit ultra
Loth noster: fragilis sed coniux respicit, et que
Fugerat, inuerso mutabilis ore reuisit,
Atque inter patrias perstat durata fauillas.
En tibi signatum libertatis documentum,
[770] Quo uoluit nos scire Deus, quodcunque sequendum est,
Sub nostra ditione situm, passimque remissum
 Alterutram calcare uiam. Duo cedere iussi
De Sodomis: alter se proripit, altera mussat.
Ille gradum celerat fugiens, contra illa renutat.
[775] Liber utrique animus: sed dispar utrique uoluntas.
Diuidit huc illuc rapiens sua quemque libido.
Talem muta sacris speciem notat orbita libris.
559 Aspice Ruth gentis Moabitidis, et simul Orphan.
Illa socrum Nemin fido comitatur amore;
[780] Deserit hec atqui thalamis, et lege iugali
Exute, Hebreisque toris, sacrisque uacantes,
Iure fruebantur proprio, sed pristinus Orphe [3Kb] [4Kb]
 Fanorum ritus preputia barbara suasit
Malle, et semiferi stirpem nutrire Golie.
[785] Ruth, dum per stipulas agresti amburitur estu,
560 Fulcra Booz meruit, castoque ascita cubili
Christigenam fecunda domum, Dauidica regna
Edidit, atque Deo mortales miscuit ortus.
Sepe egomet memini fratres geminos ad hiulcum
[790] Peruenisse simul biuium, nutante iuuenta,
Et dubitasse diu bifido sub tramite, quodnam
Esset iter melius: cum dextrum spinea silua
Sentibus arctaret, scopulosaque semita longe
Duceret erium cliuoso margine callem;
[795] At leuum nemus umbriferum per amena uireta
Ditibus ornaret pomis, et lene iacentem
 Planities daret ampla uiam: squalentibus unum
Contentum spinis reptasse per ardua saxa,
Porro alium campo sese indulsisse sinistro;
[800] Illum sideribus caput immiscere propinquis,
561 Hunc in cenosas subito cecidisse paludes.
 Omnibus una subest natura; sed exitus omnes
Non unus peragit, placitorum segrege forma.
Haud secus, ac si olim per sudum lactea forte
[805] Lapsa columbarum nubes descendat in aruum
Ruris frugiferi, laqueos ubi callidus auceps
Pretendit, lentoque illeuit uimina uisco,
Sparsit et insidias siliquis uel farre doloso.
Illiciunt alias fallentia grana, gulamque
[810] Innectunt auidam torte retinacula sete,
Molle uel implicitas gluten circumligat alas:
Ast alie, quas nullus amor prolectat edendi,
Gressibus innocuis sterili spatiantur in herba,
Suspectamque cauent oculos conuertere ad escam.
[815] Mox, ubi iam celo reuolandum, pars petit ethram
 Libera sideream, plaudens super era pennis:
Pars captiua iacet, laceris et saucia plumis
Pugnat humi, et uolucres nequidquam suspicit auras.
Sic animas celi de fontibus unicoloras [3Kb] [4Kb]
[820]  562 Infundit natura solo: sed suauibus istic
Deuincte illecebris retinentur, et ethera pauce
Conscendunt reduces: multas uiscosus inescat
Pastus, et ad superas percurrere non sinit auras.
Prescius inde Pater liuentia tartara plumbo
[825] Incendit liquido, piceasque bitumine fossas
Infernalis aque furuo suffodit Auerno,
Et Phlegethonteo sub gurgite sanxit edaces
Perpetuis scelerum penis inolescere uermes.
Norat enim, flatu ex proprio uegetamen inesse
[830] Corporibus nostris, animamque ex ore perenni
Formatam non posse mori: non posse uicissim
Pollutam uitiis sursum ad conuexa reuerti,
563 Mersandam penitus puteo feruentis abyssi.
 uermibus, et flammis, et discruciatibus euum
[835] Immortale dedit, senio ne pena periret,
Non pereunte anima. Carpunt tormenta, fouentque
Materiem sine fine datam: mors deserit ipsa
 Aeternos gemitus, et flentes uiuere cogit.
At diuersa procul regionibus in paradisi
[840] Premia constituit maiestas gnara futuri
Spiritibus puris, et ab omni labe remotis,
Quique Gomorrheas non respexere ruinas:
Auersis sed rite oculis, post terga tenebras
Liquerunt, miseri properanda pericula mundi.
[845] Ac primum facili referuntur ad astra uolatu,
Unde fluens anima structum uegetauerat Adam.
Nam, quia naturam tenuem decliuia uite
564 Pondera non reprimunt, nec tardat ferrea compes,
Concretum celeri relegens secat era lapsu,
[850] Exsuperatque polum feruens scintilla remensum,
Carcereos exosa situs, quibus heserat exsul.
 Tunc postliminio redeuntem suscipit alto
Cana fides gremio, tenerisque oblectat alumnam
Deliciis, multos post diuersoria carnis
[855] Ore renarrantem querulo, quos passa, labores. [2Kb] [6Kb]
 Illic purpureo latus exporrecta cubili,
Floribus eternis spirantes libat odores,
Ambrosiumque bibit roseo de stramine rorem.
565 Ditibus, et longo fumantibus interuallo,
[860] Fluminaque, et totos celi sitientibus imbres
Implorata negat digitum insertare palato,
Flammarumque apices humenti exstinguere tactu.
Nec mirere, locis longe distantibus inter
Damnatas, iustasque animas concurrere uisus
[865]  566 Conspicuos, meritasque uices per magna notari
Interualla, polus medio que diuidit orbe.
   Errat, quisque animas nostrorum fine oculorum
Aestimat, inuoluit uitreo quos lucida palla
Obiice, queis speculum concreta coagula texunt,
[870] Impediuntque uagas obducto humore fenestras.
Numne animarum oculis denso uegetamine gutte
uoluuntur teretes? aut palpebralibus extra [3Kb] [5Kb]
 Horrescunt setis, cilioue umbrante teguntur?
Illis uiua acies, nec pupula parua, sed ignis
[875] Traiector nebule, uasti et penetrator operti est.
Nil ferrugineum, solidumue tuentibus obstat.
567 Nocturne cedunt nebule: nigrantia cedunt
Nubila, pretenti cedit teres area mundi.
Nec tantum erios uisu transmittit hiatus
[880] Spiritus: oppositos sed transit lumine montes,
Oceani fines atque ultima littora Thules
Transadigit, uolucresque oculos in tartara mittit.
Nostris nempe omnes pereunt sub nocte colores
uisibus, et ceco delentur tempore forme.
[885] Nunquid et exute membris, ac uiscere perdunt
568 Agnitione notas rerum, uel gressibus errant?
 Una animas semper facies habet, et color unus
Aeris, ut cuique est meritorum summa, sinistri,
Seu dextri: alternas nec commutabile tempus
[890] Conuertit, uariatque uices: longum atque perenne est,
Quidquid id est: unus uoluit sua secula cursus.
Expertus dubitas, animas percurrere uisu
Abdita, corporeis oculis cum sepe quietis
Rore soporatis cernat mens uiua remotos,
[895] Distantesque locos, aciem per rura, per astra,
Per maria intendens? nec enim se segregat ipsa
Ante obitum uiuis ex artubus, aut fugit exsul
Sanguinis, et carnis penetralia, seque medullis [2Kb] [4Kb]
 Exuit, abductamue abigit de pectore uitam:
[900] 569 uiscerea sed sede manens, speculatur acutis
Omnia luminibus, et qua circumtulit acrem
Nature leuis intuitum, nullo obiice rerum
Disclusa, ante oculos subiectum prospicit orbem,
Atque orbis sub mole situm sordens elementum.
[905] Obiacet interea tellus, nec uisibus obstat.
Quin, si stelligerum uultus conuertat ad axem,
Nil intercurrens obtutibus impedit ignem
Peruigilis anime: quamuis denseta grauentur
Nubila, et opposito nigrescat uellere celum.
[910] Sic arcana uidet tacitis cooperta futuris
Corporeus Ioannes adhuc, nec carne solutus,
Munere sed somni, paulisper carne sequestra
 Liber ad intuitum, sensuque, oculisque peragrans
 Ordine dispositos uenturis solibus annos.
[915] 570 Procinctum uidet angelicum iam iamque cremandi
Orbis in excidium, raucos et percipit aure
Mugitus grauium mundi sub fine tubarum.
Hec ille ante obitum, membrorum carcere septus,
Secedente anima, non discedente, uidebat.
[920] Nonne magis flatus sine corpore cuncta notabit,
Corporis inuolucris tumulo frigente repostis?
Certa fides, rapidos subterna nocte caminos,
Qui pollutam animam per secula longa perenni
Igne coquunt, oculis longum per inane remoti
[925] Pauperis expositos; nec secius aurea dona
 571 Iustorum dirimente chao, rutilasque coronas [2Kb] [3Kb]
 Eminus ostendi penarum carcere mersis.
Hinc paradisicole post ulcera dira beato
Proditur, infelix, ululans in peste reatus,
[930] Spiritus: inque uicem meritorum mutua cernunt.
   O Dee cunctiparens, anime dator, o Dee Christe,
Cuius ab ore Deus subsistit Spiritus unus:
Te moderante regor, te uitam principe duco,
Iudice te pallens trepido, te iudice eodem
[935] Spem capio, fore, quidquid ago, ueniabile apud te,
Quamlibet indignum uenia faciamque, loquarque.
Confiteor 
 Omne malum merui: sed tu bonus arbiter aufer,
Quod merui: meliora fauens largire precanti.
[940] Dona anime quandoque mee, cum corporis huius
Liquerit hospitium, neruis, cute, sanguine, felle,
Ossibus exstructum, corrupta quod incola luxu
Heu! nimium complexa fouet cum flebilis hora
Clauserit hos orbes, et conclamata iacebit
[945] 572 Materies, oculisque suis mens nuda fruetur:
 Ne cernat truculentum aliquem de gente latronum,
Immitem, rabidum, uultuque et uoce minaci,
Terribilem, qui me maculosum aspergine morum
In preceps, ut predo, trahat, nigrisque ruentem
[950] Immergat specubus, cuncta exacturus ad usque
Quadrantem minimum damnose debita uite.
Multa in thesauris Patris est habitatio, Christe,
Disparibus discreta locis; non posco beata
In regione domum: sint illic casta uirorum
[955] Agmina, puluereum que dedignantia censum,
Diuitias petiere tuas: sit flore perenni
Candida uirginitas, animum castrata recisum.
At mihi tartarei satis est si nulla ministri
 Occurrat facies, auide nec flamma gehenne
[960] Deuoret hanc animam, mersam fornacibus imis.
Esto, cauernoso, quia sic pro labe necesse est
573 Corporea, tristis me sorbeat ignis Auerno:
Saltem mitificos incendia lenta uapores
Exhalent, estuque calor languente tepescat.
[965] Lux immensa alios, et tempora uincta coronis
Glorificent: me pena leuis clementer adurat.




uolume back matter






ORDO RERUM QUAE IN HOC TOMO CONTINENTUR.



S. GELASIUS PAPA I.
    Prolegomenon. 9
    EPISTOLAE ET DECRETA. 13
    EPISTOLA PRIMA.---Scribit Gelasius ad Euphemianum neminem ad sedis apostolice communionem se posse admittere qui Acacii nomen non damnauerit. Quare eum hortatur ut quemadmodum Eutychetem reliquosque hereticos, sic quoque Acacium anathematizet. Ibid.
    EPIST. II.---Ad pontificatum assumptus de more Romane Ecclesie, fidei formulam Laurentio de Lignido episcopo prescribit. 19
    RESCRIPTUM episcoporum Dardanie ad Gelasium; in quo gratias agunt quod ipsos monuerit a quibus cauendum sit. 21
    EPIST. III.---Nuntiat Gelasius episcopis Dardanie se pontificem electum; catholice fidei libellum transmittit, hortaturque ut cum Eutychianistis non communicent, et muneri pastorali inuigilent. 22
    EPIST. III bis.---Ad Natalem abbatem. 24
    EPIST. Iu.---Gelasii commonitorium ad Faustum, fungentem legationis officio Constantinopoli. 26
    EPIST. u.---Monet Honorium Dalmatie episcopum Gelasius ne Pelagianam heresim a tot pontificibus detestatam reuiuiscere sinat. 30
    EPIST. uI.---Scribit ad eumdem eum non debuisse mirari quod admonuerit inuigilandum ne iterum Pelagiana heresis pullularet. 32
    EPIST. uII .---Tria precipua Pelagiane heresis capita refellit; primum, scilicet paruulos sine originali peccato nasci; secundum, hos pro solo peccato originali non damnatos; tertium, gratiam ad salutem non esse necessariam, illamque secundum hominum merita conferri. 34
    EPIST. uIII .---Premissa excusatione cur ad imperatorem non scripserit, illum hortatur ut apostolice sedi obtemperet, et, Acacii nomine damnato, Ecclesiarum pacem restituendam curet. 41
    EPIST. IX .---Nonnulla ecclesiastica instituta exponuntur. 47
    EPIST. X .---Ecclesie facultates ab episcopis, clericis et pauperibus distribui debere; dieceses et bona Ecclesie ab episcopis triginta annos possessa eis non auferenda. 57
    EPIST. XI.---Scribens ad episcopos Dardanie et Illyrici, commendat eorum religionem; Thessalonicensem episcopum, qui hereticorum nomina damnare recusauit, apostolice sedis communione priuatum esse, et Acacium, in excommunicatione mortuum, non posse absolui significat. Ibid.
    EPIST. XII.---Aeonium, Arelatensem episcopum, monet mutuam caritatem cum fide catholica retinendam esse. 60
    EPIST. XIII .---Acacium solius apostolice sedis iudicio iure damnatum ostendit. 61
    EPIST. XIu.---Tractatus Gelasii pape, in quo ponit exempla epistolarum Simplicii pape atque Felicis, quod Timothei Aeluri, uel Petri Alexandrini impietatem olim cognouerint, uel uisi fuerint. Postea propriis prosequitur dictis, instruens quid aduersus Grecos debeat responderi. 85
    EPIST. Xu .---Quod in Acacii aliorumque damnatione synodo noua opus non fuerit, et quod Petrum Alexandrinum absoluere Acacius sine sedis apostolice auctoritate non potuerit. Tum de episcopis catholicis sede sua sine discussione deiectis. 90
    EPISTOLARUM GELASII DECEM FRAGMENTA. 99
    GELASII TOMUS de anathematis uinculo 102
    ADuERSUS Andromachum senatorem ceterosque Romanos qui Lupercalia secundum morem pristinum colenda constituerant. 110
    ADuERSUS Pelagi nam heresim. 116
    DECRETUM.---Repeti non possunt que triginta annis quiete possidentur. 137
    DECRETUM ALTERUM.---Non oportet ab eorum eleemosynis abstinere post mortem, quibus in uita communicare non destitimus. 137
    CONSTITUTA Gelasii pape, que episcopi in sua ordinatione accipiunt. Ibid.
    EPIST. Xu bis.---Narrat que a Rustico Lugdunensi episcopo acceperit subsidia, et quantas ab Acacio sustineat persecutiones. 138
     Appendix prima, siue uaria fragmenta. 139
    Appendix secunda, siue Canones Gelasio ascripti. 141
    Appendix tertia, siue Conciliorum sub Gelasio habitorum relatio. 157

S. AuITUS.
    Prolegomena. 191
    EPISTOLAE. 199
    Gondobado regi, ibid.---Eidem, 202.---Eidem, 210.--- Eidem, 223.---uictorio episcopo, 224.---Pape Constantinopolitano, 227.---Eustorgio, 228.---Cesario episcopo, 229. ---Magno episcopo, 230.---Apollinaris episcopus Auito, 231. ---Auitus Contumelioso episcopo, 232.---uicturio episc., 233.---uiuentiolo presbytero, 235.---Gondobadus Auito, 236. ---Auitus Gondobado, ibid.---Auitus Apollinari, 239.---Pape Hierosolymitano, ibid.---Stephano episcopo, 240.---Apollinari episcopo, 241.---Cuidam, 242.---Auitus, sub nomine Sigismundi regis, Symmacho pape, 243.---Gondobado regi, 244.---Sigismundo, 246.---Eidem, 247.---Fausto et Symmacho, 248.---Liberio prefecto, 249.---Apollinari, 250.---Aureliano, 251.---Elpidio diacono, ibid.---Senario, 252.---Petro diacono, 253.---Eufrasio, 254.---Gondobado regi, 255. ---Sigismundo, 256.---Chlodoueo regi, 257.---Auitus, sub alio nomine, ad uitalianum senatorem, 259.---Celero senatori, 260.---Apollinari, 261.---Eidem, 263.---Heraclio, 264. ---Rescriptum Heraclii, 265.---Auitus Ansemundo, 256.--- Messiano, 268.---uiuentiolo rhetori, ibid.---uiuentiolo episcopo, 270.---Gemello episcopo, ibid.---Apollinari episcopo, ibid.---uictorio episcopo, 271.---Claudio episcopo. ibid.--- Gregorio episcopo, ibid.---uiuentiolo episcopo, ibid.---uiuentiolus Auito, 272.---Auitus uiuentiolo episcopo, ibid.--- Constantio episcopo, ibid.---Apollinaris Auito episcopo, 273. ---Auitus Apollinari episcopo, ibid.---uiuentiolo episcopo, ibid.---Maximo episc., 274.---uictorio episcopo, ibid.---Domno Sigismundo, 275.---Eidem, ibid.---Auitus, sub nomine Sigismundi ad imperatorem, 276.---Sigismundo, ibid. ---Ansemundo, 277.---Eidem, ibid.---ualeriano, ibid.---Certio, ibid.---Helladio, 278.---Riconi, ibid.---Auitus, sub nomine Leoniani archidiaconi, ad Sapaudum, ibid.---Apollinari episcopo, 280.---Eidem, 281.---Quintiano episcopo, 282.---Sigismundo, 283.---Eidem, 284.---Auitus, sub nomine Sigismundi, ad imperatorem, ibid.---Auitus, iterum sub alio nomine, ad imperatorem Anastasium, 286.---uiro illustri Heraclio, 287.---Rescriptum Heraclii, 288.---Hormisde pape, ibid.---Hormisdas Auito et aliis. 290
    HOMILIA de Rogationibus. 289
    OPUSCULORUM AuITI FRAGMENTA. 293
    PeMATUM DE MOSAICA HISTORIA LIBRI QUINQUE. 323
    Prologus. Ibid.
    LIBER PRIMUS.---De initio mundi. Ibid.
    LIBER II.---De originali peccato. 329
    LIBER III.---De sententia Dei. 337
    LIBER Iu.---De diluuio mundi. 345
    LIBER u.---De transitu maris Rubri. 355.
    CARMINUM AuITI LIBER SEXTUS.---DE CONSOLATORIA LAUDE CASTITATIS. 369
    GALLANDII ADNOTATIO de aliis Auiti pematis eiusdem argumenti non editis. 381

AD SIRMONDIANAM AuITI EDITIONEM AUCTARIUM.
    AuITI EPISTOLA ad Gondobadum regem. 381
    EPISTOLA ALTERA, eiusdem ad Arigium. 384
    EPISTOLA TERTIA, eiusdem ad Stephanum episcopum. 386
    EPISTOLA QUARTA, eiusdem ad Gregorium episcopum. Ibid.
    FRAGMENTA libri de Diuinitate Spiritus sancti. Ibid.
    COLLATIO EPISCOPORUM, presertim Auiti, coram Gondobado. Ibid.
    EPISTOLA Symmachi pape ad Auitum . 391
    SERMO AuITI feria tertia in Rogationibus. Ibid.

IOANNES DIACONUS.
    Prolegomenon. 397
    EPISTOLA AD SENARIUM.---De uariis ritibus ad baptismum pertinentibus. 399

S. FAUSTINUS.

    Edmondi Martene admonitio. 407
    HOMILIA de Passione Domini. Ibid.

IULIANUS POMERIUS.
    Notitia ex Caue. 411
    Admonitio libris de uita contemplatiua a Mangeantio prefixa in sua S. Prosperi Aquitani Parisiensi editione. Ibid.
    DE uITA CONTEMPLATIuA LIBRI TRES. 415
    LIBER PRIMUS. Ibid.
    Prologus. Ibid.
    CAPUT PRIMUM.---Quod ea sit uite contemplatiue proprietas, ubi Deus mundo corde uidebitur. 418
    CAP. II.---De qualitate uite future. 419
    CAP. III.---Quod eo iudicio Dei ab iniquis separandi sunt sancti, quo ante sunt beati angeli ab immundis separati. 420
    CAP. Iu.---De resurrectione, uel uita sanctorum. 421
    CAP. u.---Quod contemptores presentium etiam hic contemplatiue uite beatitudo delectet. 423
    CAP. uI.---Quod perfectio contemplatiue uite que hic haberi potest perfectioni future comparari non possit. Ibid.
    CAP. uII.---Quod Deum perfecte sancti uidere non possint, nisi cum ad beatitudinem future uite peruenerint. 424
    CAP. uIII.---Que et quanta sit in hac carne uite contemplatiue perfectio, uel qualiter ei perfruende mundi contemptores inhereant. 425
    CAP. IX.---Quod tantum interest inter perfectionem uite istius et future quantum interest inter perfectos qui peccare nolunt, et eos qui iam peccare non possunt. 426
    CAP. X.---Quod hic sancti Deum in assumpta creatura uiderint. 427
    CAP. XI.---De qualitate glorificatorum corporum que in resurrectione futura sunt. Ibid.
    CAP. XII.---Quantum inter contemplatiuam et actiuam uitam intersit. Ibid.
    CAP. XIII.---Quod sacerdotes sancti contemplatiue uite fieri participes possint. 429
    CAP. XIu.---Ubi locutor se excusat quod Ecclesie magistros docere non audeat. 430
    CAP. Xu.---De negligentia sacerdotis qui, doctrine sue agendo contraria, personam non potest implere doctoris. Ibid.
    CAP. XuI.---Quale periculum maneat eos qui Ecclesiam sibi creditam uel relinquere uolunt uel strenue gubernare contemnunt. 431
    CAP. XuII.---Ubi anxium quod Ecclesiam nec relinquere, nec regere possit, prouocat, suggerendo quod eam melius regat exemplo. 432
    CAP. XuIII.---Quod parum ualeat exemplo agenda monstrare, nisi etiam que sint credenda docendo sacerdos ostenderit. Ibid.
    CAP. XIX.---De uirtute fidei, quod ad eam non solum credere uel intelligere, sed etiam bene operari pertineat. 433
    CAP. XX.---Quod nichil prosit sacerdoti, etiamsi bene uiuat, si male uiuentem tacendo non corrigat. 434
    CAP. XXI.---Luctuosa descriptio sacerdotis carnaliter uiuentis. 435
    CAP. XXII.---Quod, secundum sermonem prophete, culpa sua pereant qui sacerdotum increpationes uel admonitiones contemnunt. 437
    CAP. XXIII.---Quod sacerdotes etiam qui aliter possunt, tam simpliciter docere debeant, ut omnes eos docentes intelligant. 438
    CAP. XXIu.---Quid intersit inter doctores qui Ecclesiam simpliciter docentes, edificant, et eos qui eloquentiam suam luculentis declamationibus iactant. 439
    CAP. XXu.---Quales esse debeant sacerdotes qui uolunt fieri uite contemplatiue participes. Ibid.
    LIBER SECUNDUS. 441
    Prefatio. Ibid.
    CAPUT PRIMUM.---Quod, pro diuersitate peccantium, alii portandi sunt, alii castigandi. 443
    CAP. II.---De laude sanctorum sacerdotum. 444
    CAP. III.---De testimoniis apostolicis et expositione eorum. 445
    CAP. Iu.---Obiectio: Quare sacerdotes sancti, quorum cura est perdite uiuentes arguere, simulatores religionis equanimiter ferant. 447
    CAP. u.---Responsio: Ostenditur quibus exigentibus causis quorumdam infirmitas blande tractetur. 449
    CAP. uI.---Quod illi peccata aliena impatienter accusant, qui sua non cogitant. 450
    CAP. uII.---Quantum remedii habeat confessio peccatorum,  et quale mereatur occultatio dolosa supplicium. 451
    CAP. uIII.---Quod inique et non simpliciter arguente. uani sint ac diuino iudicio condemnandi. 452
    CAP. IX.---Quod sacerdotes nichil proprii habere debeant, et Ecclesie facultates quasi communes suscipiant. 453
    CAP. X.---Cum quo damno anime sue ab Ecclesia, que pauperes pascit, accipiant illi qui sibi de suo sufficiunt. 454
    CAP. XI.---Qui sunt qui etiam cum profectu anime sue opibus sustentantur Ecclesie. 455
    CAP. XII.---Quid facere debeant clerici quorum infirmitas non potest sua contemnere. Ibid.
    CAP. XIII.---Que sint gaudia uera uel uere diuitie; et quid impedimenti afferant bona presentia amatoribus futurorum. 456
    CAP. XIu.---Qualiter intelligatur quod dicit Apostolus: Qui in sacrario operantur qui de sacrario sunt edunt. 457
    CAP. Xu.---De cupiditate, qualiter eis quos semel, inuaserit dominetur. 458
    CAP. XuI.---Quod Deum perfectius illi possideant qui terrenis possessionibus ex corde renuntiant. 459
    CAP. XuII.---Quod nichil proficiant qui, abstinentes a cibis, uitiis seruiunt; nec prosit illis facultates abiicere, qui suas faciunt uoluntates. 461
    CAP. XuIII.---Quanta bona primus homo abstinentie bonum negligendo perdiderit. 463
    CAP. XIX.---De peccato primi hominis, et de malis que illum peccantem, Deo iudicante, secuta sunt. 464
    CAP. XX.---Quod omnia bona que in Adam corrupti perdidimus, in Christo reparati recipimus. 465
    CAP. XXI.---Qualiter uiuere debeant qui Christum imitari desiderant. 466
    CAP. XXII.---Quali temperantia uti debeant qui a uoluptate delectabilium, uel ab immoderata perceptione ciborum communium atque a uini immoderato usu cupiunt abstinere. 467
    CAP. XXIII.---Quod utentes carnibus carnium concupiscentia polluat, non natura. 469
    CAP. XXIu.---Quam utile sit ieiunio uel abstinentie aduenientium caritatem plerumque preferre. 470
    LIBER TERTIUS. 471
    Prefatio. Ibid.
    CAPUT PRIMUM.---Quantum a ueris uirtutibus uirtutum similitudines distent. 473
    CAP. II.---Quod superbia sit malorum omnium causa. 476
    CAP. III.---Quod superbia, ex qua procedunt omnia mala, humilitatis uirtute uincatur, et omnia uitia tunc fugata depereant, si uirtutibus cedant. 478
    CAP. Iu.---De cupiditate, que ita mixta est superbie, ut nichil peccati fiat quod non ex utraque procedat. 479
    CAP. u.---Quo animi tormento inuidos affligat inuidia. 480
    CAP. uI.---In que et quanta mala concupiscentia carnis erumpat, si ei mens corrupta consentiat Ibid.
    CAP. uII.---Quod etiam hi quos ab impudicitia quelibet necessitas uetat, si uiuere pudice consuescant, ad amorem castitatis ascendant. 483
    CAP. uIII.---Quibus indiciis possit ostendi superbia, que uel in perditis aperta est, uel in fictis occulta. 484
    CAP. IX.---Quibus signis declaretur inuidia. 486
    CAP X.---Quantis malis uanitas uanos inuoluat. 488
    CAP. XI.---De utilitate timoris, et quod efficaciter peccatis obsistat. 490
    CAP. XII.---De futuro iudicio, uel eternitate supplicii, et de qualitate gehenne. 491
    CAP. XIII.---De laude caritatis. 493
    CAP. XIu.---Qualiter possint ea que caritate dixit Apostolus, intelligi. 494
    CAP. Xu.---Quantum perfectionis caritas in se fundatis exhibeat. 496
    CAP. XuI.---De qualitate uirtutis, et qualiter sibi consentientes informet. 498
    CAP. XuII.---Quibus gradibus conuersi in culmen perfectionis ascendant. 500
    CAP. XuIII.---Que sit quaternarii numeri credenda perfectio; et quod quatuor uirtutes que dicte sunt principales, ex fide uiuentes a Deo collate iustificent. 501
    CAP. XIX.---De temperantie qualitate, uel opere. 502
    CAP. XX.---Quales esse debeant quos animi fortitudo nobilitat. 503
    CAP. XXI.---De iustitia, uel fide, que ex ipsa procedit. 505
    CAP. XXII.---De equitate; quod ad eamdem pertineat humane societatis utilitas. Ibid.
    CAP. XXIII.---Quod duo sint iniustitie genera. 506
    CAP. XXIu.---De liberalitate; et qualiter beneficentie opus debeat exerceri. Ibid.
     CAP. XXu.---De differentia amorum, et quantum ab eis differat perfecta dilectio. 507
    CAP. XXuI.---Quid sit sua cuique tribuere. 508
    CAP. XXuII.---Quod actualem uitam tres uirtutes, id est, temperantia, fortitudo, iustitiaque consumment; et prudentia, que est quarta uirtus, menti cognitionem rerum latentium prestet. 509
    CAP. XXuIII.---De sociali uirtute; et quod non recte faciant qui, cum possint, nichil humane societati proficiunt. Ibid.
    CAP. XXIX.---Quod de prudentie ac sapientie fonte cognitionem omnium rerum bibant, qui percipiende scientie feruenter inuigilant. 511
    CAP. XXX.---Quod prudentes nec aliis noceant, nec sibi noceri permittant; et quod eis ibi sit sine admixtione alicuius erroris consummata prudentia, ubi erit sine ullo peccato uita perfecta. 512
    CAP. XXXI.---De affectionibus quatuor: quod inter uitia numerari non debeant, si earum usus ex bona uoluntate procedat. 514
    CAP. XXXII.---Quod hi affectus, sine quibus in hac uita recte non uiuitur, in illa futura beatitudine non sint, que nec timorem habitura est, nec dolorem. 517
    CAP. XXXIII.---Qualiter uirtutes quatuor que dicte sunt principales, aut in presenti nos a peccato defendant, aut in eternum nobiscum sine ullo peccato permaneant. 518
    CAP. XXXIu.---De toto opere se locutor excusat. Ibid.

DUO ANONYMI.
    Baluzii admonitio in libellos sequentes. 519
    DE GENEALOGIIS PATRIARCHARUM. 523
    DE COMPUTO PASCHALI LIBRI DUO. 545

INCERTUS AUCTOR.
    Obseruatio critica. 561
    ORDO MONASTICUS in ueteri Scotie monasterio de Kil-Ros olim obseruatus. 563

AURELIUS PRUDENTIUS.
    Epistola dedicatoria. 567
    PROLEGOMENA. 571
    CAPUT PRIMUM.---Ratio et diuisio totius operis. Ibid.
    CAP. II.---Prudentii uita. 578
    CAP. III.---Prudentii opera. 607
    CAP. Iu.---Codd. mss. Prudentii operum. 619
    CAP. u.---Editiones, interpretes, uersiones operum Prudentii. 640
    CAP. uI.---Magdeburgensium aliorumque de Prudentii doctrina iudicium. 660
    CAP. uII.---De sanctorum cultu et ueneratione, eorumque reliquiis, ex Prudentii carminibus. 664
    CAP. uIII.---De sacris imaginibus, de Crucis adoratione, et pontificis Romani primatu. 667
    CAP. IX.---Male reprehenditur Prudentius circa dogma libertatis et interpretationem Apostoli ad Ephesios cap. uI. 670
    CAP. X.---Lectio editionis uulgate Gen. III, 15, Et ipsa conteret caput tuum, insigniter ex Prudentio confirmata. 671
    CAP. XI.---Ritus ecclesiastici qui nunc uigent Prudentii euo in Ecclesia usitati. Luminum usus et copia. 674
    CAP. XII.---Celeberrimum apud ueteros Christianos peruigilium Pasche; Prudentii uersus de nouo lumine sabbati  Paschalis; uerus titulus hymni quinti Cathemerinn. 677
    CAP. XIII.---Respondetur ex Prudentio interrogantibus, cum Persio: »Dicite, pontifices, in sancto quid facit aurum?« 684
    CAP. XIu.---Quem morem in corporibus defunctorum sepeliendis Prudentii etate adhibuerint Christiani. Ostenditur diuersa ratio cur SS. Patres quosdam ritus in Ethnicis reprehenderint, in Christianis approbauerint. 687
    CAP. Xu.---Quo sensu Prudentius animam liquidam et elementum dixerit. 693
    CAP. XuI.---Faueritne Prudentius Pythagoreis et Manicheis super abstinentia a carnibus? 698
    CAP. XuII.---Oratio in fine Hamartigenie exponitur et defenditur. 702
    CAP. XuIII.---Opinio Prudentii de penis damnatorum in peruigilio sabbati paschalis mitigatis, an aliorum mentes occupauerit. 706
    CAP. XIX.---Cur Prudentius in extremi iudicii die ad dexterum iudicis latus transferri orauerit. 709
    CAP. XX.---Ignorantia quorumdam qui putarunt enigma esse interpretationem sacre Scripture a Prudentio adhibitam in prefatione Psychomachie. 712
    CAP. XXI.---Fidei catholice et Ecclesie catholice appellatio quantum Prudentio aliisque antiquis Hispanis debeat. 719
    CAP. XXII.---Due insignes traiectiones quorumdam uersuum Prudentii in examen reuocantur. 721
    CAP. XXIII.---Peccata metri Prudentio obiecta. Opusculum ms. Ludouici Caualli contra hymnos Breuiarii Romani refellitur. 724
    CAP. XXIu.---Leges a Prudentio aliisque antiquis petis Christianis in metro seruate. 727
    CAP. XXu.---Prudentius ab aliis corruptus, ab aliis male correctus, ab aliis defensus. Animaduersiones de eius prosodia. 736
    CAP. XXuI.---Metra Prudentiana. 744
    CAP. XXuII.---Latinitas Prudentii. 748
    CAP. XXuIII.---ueterum et recentiorum quorumdam de Prudentio testimonia Eiusdem antiqui imitatores. 751
    CAP. XXIX.---De uariantium lectionum delectu. Quibus notis editiones et manuscripti codices in commentariis indicentur. 761
    PRUDENTII CARMINA. 767
    Proemium. Ibid.
    LIBER CATHEMERINON. 775
    HYMNUS PRIMUS, ad Gallicinium. Ibid.
    HYMN. II, Matutinus. 785
    HYMN. III, Ante cibum. 796
    HYMN. Iu, Post cibum. 811
    HYMN. u, De nouo lumine paschalis sabbati. 818
    HYMN. uI. Ante somnum. 831
    HYMN. uII, Ieiunantium. 841
    HYMN. uIII, Post ieiunium. 866
    HYMN. IX, Omni hora. 872
    HYMN. X, Circa exsequias defuncti. 875
    HYMN. XI, uIII kalendas Ianuarias. 888
    HYMN. XII, De Epiphania. 901
    APOTHEOSIS. 915
    Prefatio. Ibid.
    INCIPIT LIBER APOTHEOSIS. 921
    HAMARTIGENIA. 1007
    Prefatio. Ibid.
    INCIPIT HAMARTIGENIA. 1011




FINIS TOMI QUINQUAGESIMI NONI.

