
PATROLOGIAE TOMUS CXIII.

WALAFRIDI STRABI.

TOMUS PRIMUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXIII.


WALAFRIDI STRABI.



TOMUS PRIMUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


uolume title page
SAECULUM IX.

WALAFRIDI STRABI

FULDENSIS MONACHI

OPERA OMNIA

EX EDITIONE DUACENSI ET COLLECTIONIBUS MABILLONII, DACHERII, GOLDASTI, ETC. NUNC PRIMUM IN UNUM COADUNATA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 2 uOLUMINA 14 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXIII CONTINENTUR.


WALAFRIDUS STRABUS, FULDENSIS MONACHUS.
    OPERUM PARS PRIMA.---THEOLOGICA.
    Glossa ordinaria.






Main uolume text





ANNO DOMINI DCCCXLIX.
WALAFRIDUS STRABUS FULDENSIS MONACHUS.





NOTITIA HISTORICA IN WALAFRIDUM STRABUM.


 WALAFRIDUS STRABUS uel STRABO, a uitio oculorum ita dictus. De patria eius eruditi certant. Baleus Centur. XIII, 9; et Pitseus, c. 112, Anglo-saxonem statuunt, uenerabilis Bede uel fratrem, uel consanguineum, atque ita Haymonis fratrem germanum. Addunt illum primum Londini, dein Fulde monachum, Alcuino quoque preceptore usum fuisse. uerum neque res ipsa neque tempora conueniunt. Si enim Walafridus anno 750 obiit, in monasterio Fuldensi educari non potuit. Melius igitur Sigebertus Gemblacensis cum Trithemio et aliis Germanum faciunt; Sueuus enim fuit  quamuis locus patrius detegi adhuc nequeat. Educatus autem primum fuit in monasterio S. Galli, prout docet Ermenricus monachus Augiensis in libro de Grammatica, quem exhibent Analecta Mabilloniana, p. 421, ubi auctor Grimoldum sic alloquitur, cum prius de aliis uiris claris in illo monasterio instructis locutus fuisset: »Domnus Walhafredus tibi notissimus, quem etiam tu ipse ut peritus cathegeta peritum sophistam enutristi.« Imo  ipse, teste Goldasto,  alicubi scribit, se in monasterio S. Galli scholas frequentasse, sed locum inuestigare nondum potui. Inde ad monasterium Fuldense peruenit, et Rabanum Maurum preceptorem habuit. Primum autem fuit decanus cenobii S. Galli, deinde anno 842 abbas Augie diuitis  in diecesi Constantiensi, mortem obiit anno 849, et quidem in Gallia, quo ad expediendum aliquod negotium missus fuerat. Trithemius ipsum rectorem scholarum in monasterio Hirsfeldensi fuisse tradit. Adde Buleum in Historia Uniuersitatis Parisine, tom. I, p. 446, 447.

Ex scriptis eius supersunt sequentia:

1. De officiis diuinis siue de Exordiis et Incrementis rerum ecclesiasticarum. Pitseus male duos ex hoc libros facit. Exstat in Collectione Ioan. Cochlei, que inscribitur: Speculum antique deuotionis circa missam, num. 2, in Collectione Melchioris Hittorpi de catholice Ecclesie diuinis officiis ac ministeriis,  n. 7, nec non in Bibliothecis Patrum.

2. De uita B. Galli confessoris libri II. Habentur apud Surium die 16 octobr., in Scriptoribus rerum Alemannicarum Goldasti, tom. I, part. II, p. 142, apud Mabillonium Sec. II Benedictino, p. 227.

3. De uita S. Othmari abbatis: apud Surium die 16 nou.; Goldastum, p. 177, et Mabillonium Sec. III Benedict., parte II, p. 153.

4. uita S. Blaitmaici abbatis Hiiensis et martyris: apud Canisium Antiq. Lect. tom. uI, edit. noue tom. II, parte II, p. 201; in Actis sanctorum, tom. II Ian., p. 236; in Bibl. PP. maxima, tom. Xu, p. 210;  in Actis SS. ord. Benedictini, l. c., p. 439; in Ioan. Colgani Actis SS. Hibernie, tom. I, p. 128

5. uita S. Mamme siue Mamantis monachi: Canisius, p. 184; Bibl. PP., p. 205.

6. uita S. Leodegarii: Canisius, p. 210.

7. De uisionibus S. Wettini: Canisius, p. 204; Bibl. PP. max., p. 212; Mabillonius Sec. Iu Bened., parte I, p. 272.

8. Hortulus, quem Ioan. Atrocianus sub Strabi Galli nomine edidit; fortasse scriptum fuerat, Strabi decani S. Galli hortulus, quod non recte assecuti sunt. Prodiit autem primum Norib. apud Ioan. Weyssenburgerum 1512, 4o. Porro dedit eum Ioan. Atrocianus ad calcem Aemilii Macri de herbarum uirtutibus, Friburgi Brisgoie 1530, 8o. Editus etiam est cum Eobano Hesso de tuenda ualetudine Frf. 1564-1571, 8o. uenetiis apud Aldum 1547, cum medicis antiquis, p. 247. Basil. 1627, 8o. Inserta deinde Bibliothecis Patrum Coloniensi et Lugdunensi, a Canisio tom. uI, p. 672. Exstat in Asse ueterum de  re herbaria per Andr. Riuinum Lips. 1655, 8o. Dedicatoriam ad Grimoaldum abbatem primus dedit Canisius. Quedam illius emaculauit et illustrauit Barthius Adu. Iu, 24, qui et dedicationem suo loco reponendam esse monuit. Codicem eius manu exaratum in incendio bibliothece sue amissum deplorat Bartholinus, p. 89, 90. Ut obiter hoc addamus, hic Strabo a Macro de uiribus herbarum allegatur, cap. 25, 19, 25, unde de etate huius coniectura capi poterit. Buleus notat Walafridum nostrum pema, quod Hortulum Puerorum uocauit, ad Grimoaldum abbatem S. Galli scripsisse.

9. Sermo seu Tractatus de subuersione Hierusalem: Canisius, tom. uI, p. 331, edit. noue, p. 275.

10. Pemata uaria: apud Canisium, p. 537; in Bibliothecis Patrum; Baluzium Misc. Iu, p. 551.

11. Glosse quoque ordinarie, quam uocant, in Scripturam sacram auctorem esse, uel potius eamdem  ex ore Rabani Mauri excepisse dicunt. Eius editiones exhibet Hist. litter. Gallie, tom. u, p. 62.

12. Commentarius in Nouum Testamentum, quem edidit Marcianeus tomo u Opp. Hieronymi, p. 847.

13. Prefationem premisit Thegano de gestis Ludouici Pii, eumque in capita distinxit.

14. Glosse Latino-Barbarice de partibus humani corporis, rursum ex doctrina Rabani Mauri per Walafridum descripte: exstant in Goldasti Alemannicis, tom. II, part. I, p. 64.

15. Picture Historiarum Noui Testamenti: habentur in Goldasti Manuali Biblico Frf. 1620, p. 85.

16. Homilia in initium Euangelii Matthei de Genealogia  Christi: edita est a Bern. Pez, Thess. nouiss. Anecdot., tom. II, part. I, p. 39.

17. Expositio uiginti primorum psalmorum: exstat ibidem tomo Iu, part. I, p. 471.

18. Epitome Commentariorum Rabani Mauri in Leuiticum: exstat tomo II Operum Rabani, p. 296.

19. Initium Annalium Fuldensium nostro tribuunt auctores Gallici Hist. lit. Gallie. Confer Mém. de Tréuoux, 1742. Ian., p. 97.

Inedita eius sunt Liber de uita S. Galli sermone igato, qui adhuc in monasterio S. Galli superesse  dicitur, Homiliarium, Epistole ad diuersos, Carmen heroicum de miraculis B. uirginis, et alia que narrat Mezlerus. Chronicon de abbatibus monasterii sui est in Bibl. uaticana, prout testatur Bern. de Montfaucon Bibl. bibliothecarum mss., p. 74.

uide Trithemium, de Script. eccles., c. 246; Baleum, cent. XIII, 9, Pitseum, c. 112; Iob. Mezlerum, de uiris illustr. S. Galli, II, 69; Ioan. Egonem, de uiris illust. Augie diuitis, I, 12; II, 13; Lyseri Historiam petarum medii eui, p. 235; Hist. lit. Gallie, tom. u, p. 59 sq.





MONITUM EDITORIS PATROLOGIAE IN SEQUENTEM NOuAM GLOSSAE ORDINARIAE RECUSIONEM.

WALAFRIDI STRABI uel STRABONIS Opera colligentibus prima fronte nobis occurrit Glossa ordinaria, cuius precipuus auctor habetur Walafridus. Multe fuerunt huius Glosse et in uariis regionibus editiones, ab anno 1472 ad annum 1634; quarum enumerationem uide, si libet, in Historia litteraria Gallie, tom. u, pag. 62. Per sex secula magna fuit Glosse ordinarie auctoritas. Paulatim tamen, annis decurrentibus, multa accesserunt addititia, quibus adeo supra modum aucta est, ut sex ingentibus, ut dicunt in folio maximo, uoluminibus constans ad nos peruenerit, in quibus Walafridi opus uix agnoscas. Alienum porro est a proposito nostro additamenta scriptorum duodecimi, decimi tertii uel etiam quinti decimi seculi recudere; et ideo Walafridi opus tantummodo, quale antiquiora et authentica manuscripta offerunt, seruandum esse censuimus. Attamen ne lectoribus abbreuiatio operis tante per tot secula auctoritatis desiderio esset, huius delineationem, quoad ad nos attinet, effinximus, et Prolegomena editioni Duacensium theologorum anni 1617 prefixa recudimus, quibus discitur qualis fuerit Glossa ordinaria de qua hic agitur. At multa in his Prolegomenis a nobis edita fuerunt in uariis huiusce Patrologie tomis. Satis ergo erit loca indicare, ne bis in idem incidamus. Pariter Bibliorum sacrorum uniuscuiusque uersus prime uoces tantum inducende sunt ad intelligenda Patrum commentaria quibus premittuntur. Nam merito lectores nostros pigeret, si, data Walafridi operis occasione, Biblia sacra integra exhibuissemus.



DUACENSIUM THEOLOGORUM IN GLOSSAM ORDINARIAM PROLEGOMENA.






LECTORI CATHOLICO SALUTEM ET FELICITATEM.

 Sunt nonnulli studio nouellitatis nimium accensi, qui omnem hunc laborem, quem in conseruandis erudite antiquitatis monumentis ponunt uiri docti, repudiant prorsus, et abominantur, uelut superstitiosum, quique preclara ingenia ab excogitandis de nouo excellentibus inuentis auocet, et absterreat: dum nimirum ita fieri animaduertunt, ut nichil magnopere suspiciant homines probi, in litteris presertim et bonis artibus, nisi quod etate ipsa sibi conciliauerit auctoritatem. Hi tales procul dubio nos irridebunt, qui Glossam hanc ordinariam, et Nicolai Lirani Postillam , tantis uigiliis recudere, studiosorumque manibus obtrudere satagimus. Maluissent enim nouum aliquod opus et antehac inauditum, aut saltem nouorum hominum commentarios ad hanc rem adaptari: quorum in hoc seculo polygrapho  et polyhistore tantus est prouentus, ut sint pene innumerabiles. Ceterum nos huiusmodi lectoribus placere non studuimus, minime interea dubitantes, modestis et catholicis lectoribus probatum iri hoc institutum nostrum, qui sciant et agnoscant, in ceteris quidem artibus inuenta queque etiam recentissima, suam gratiam dignitatemque pre multis ueteribus inuenire posse: in arcanis autem diuini uerbi sensibus adaperiendis, et esse optima, que uetustissima; et ea optimis proxima, que uetustissimis sunt propinquiora, ut pote magis coniuncta purissimo ueritatis fonti, ac proinde remotiora a lacunis et ceno peruersorum spirituum, unde salutares et illimes aque Scripturarum crebro solent infici et perturbari. »In antiquis enim esse sapientiam« pronuntiat Sapiens, et in ueteribus Ecclesie tractatoribus secura ponuntur sedulitatis nostre uestigia, absque falsitatis, saltem damnose  et perniciose, periculo: cum in recentioribus istis, qui antiquos illos parum uenerantur, non nisi cum maximo animarum periculo, et certissima pretiosi temporis iactura studium nostrum possit uersari. Illi enim pietatis et modestie laudibus insignes, nichil sibi aut scribendum iudicarunt, aut sentiendum, quod non Ecclesie catholice pontificis, aliorumque in eius communione perseuerantium magistrorum calculo probaretur: agnoscentes, ut animorum, ita ingeniorum esse in Ecclesia ordinatam hierarchiam, et »spiritus prophetarum subditos esse prophetis;« et illud Salomonis oraculum sibi ob oculos semper ponentes: »uerba sapientium sicut stimuli«  »et quasi claui in  altum defixi«  »que per magistrorum consilium data sunt«  »a Pastore uno,« qui est Redemptor noster. Isti autem nouitatis admiratores, »sanam doctrinam« antiquorum »non sustinentes,« sed ad sua desideria doctrinam ueritatis examinantes et exanimantes, »coaceruant sibi magistros,« non attendentes  animarum lucro, sed »prurientes auribus,« ut proinde mirari non sit equum, si »a ueritate« quidem simplici et solida »auditum auertentes ad fabulas« et picturata opinionum feralium lenocinia toto affectu »conuertantur.«

Tibi ergo, lector catholice, fidei antique et auite cultor atque admirator, labor hic noster desudauit: ut dum alii excellentes Ecclesie nunc florentis doctores suorum ingeniorum diuitias atque arma tibi expromunt, unde munitus bellum potens et indefessum hostibus fidei catholice atque animarum predatoribus indicas: etiam medie etatis optimos duces tibi subsidio daremus, qui suo tempore fuere pro muro et antemurali Ecclesie, inter quos non extremo loco militant auctores istorum commentariorum,  quos iterum detersa nonnulla armorum rubigine, quam contraxerant, in aciem producimus. Hinc enim maxime patefiet quo spiritu maiores nostri ducti sunt, cum ad sacrarum litterarum tractationem accederent: diuino nempe  quem ex Salomone superius audiuimus magistrorum sibi inuicem cum humilitate deferentium consilio, sub uno et ab uno pastore gubernato aperire salutares oraculorum celestium recessus: quorum harmoniam et consonantiam in diuini uerbi expositione tanquam concilium et »consilium magistrorum,« primus uelut in abaco aut diagrammate mathematico aspectui nostro subiicere tentauit auctor ordinarie Glosse, sic appellate quia illam posteri omnes tanquam  officinam ecclesiasticorum sensuum consulere solebant, quotiescunque opus erat ad Scripture sententiam recurrere; nec putarunt sibi aliquid aliud sapiendum quam quod ab illo »magistrorum consilio« repererant traditum, ut ita acquiescerent sapientis monitioni quam post illa uerba subiecit: »His amplius, fili mi, ne requiras,« ubi et addit rationem euidentem: »Faciendi plures libros nullus est finis,« quasi, qui sapientium per consilium magistrorum examinatis uerbis, et pastoris unius sententie non acquiescunt, nunquam per omnes errorum et mendaciorum anfractus diuagandi finem faciant, sed interminatis uexentur questionibus. Erat autem hoc Glosse opus, in illa librorum paucitate et penuria qua seculum illud  laborauit; non solum magnarum uigiliarum, sed etiam expensarum, quas oportebat effundere in sacris doctoribus undique conquirendis et describendis, cum nondum esset inuenta typographia hec, thaumaturgia librorum multiplicatrix, que  deuoluit secum infinita , commoda et incommoda, probos et noxios scriptores. Cuius artis beneficio laudatissimus ille collectoris labor possit illustrior perfectiorque fieri superadditis apteque attextis aliis sanctorum Patrum expositionibus, que ad sacrarum paginarum facerent elucidationem: quod in euangelica historia prestitit diuinum Thome Aquinatis ingenium, et in multis Scripture libris recentiores Greci, et copiosissime  in Genesi atque Exodo doctissimus uerone episcopus Lypomannus; et nos etiam forte, modo Deus uitam uiresque dederit, aliquando tentabimus. Sed interea tamen, non quia aliquid fieri potest perfectius , ideo negligendum fuit aut abiiciendum Glosse huius opus, quod primum omnium sanctos Patres, quasi in concilio congregatos, Scripturamque collatis symbolis exponentes introduxit: sed omnino erat a nobis suo nitori restituendum, ut possit cum auctorum laude et benedictione a posteris semper reuolui, quod a maioribus nostris iam per octo secula in summo semper honore fuit habitum. Simul expedire iudicauimus ut exstaret  tam luculentum testimonium, non solum catholice methodi, quam in exponendis Scripturis patres nostri semper sunt secuti, sed etiam diligentissime eorumdem in sacris litteris industrie; et obstrueretur os impudentissimis hereticis qui ausi sunt iactare apud nostros sepultum neglectumque iacuisse uerbum Dei, donec ab illis fax Euangelii  accensa fuisset. Quod cum numerosissime nostrorum hominum in sacras Scripturas theorie, meditationes, et scripta ante hereticos istos exortos edita, falsissimum esse testentur: tum uel maxime ista Glosse et Lirani commentaria, ex quibus isti alienigene compilarunt quidquid ab illis recte in Scripturis disseritur, nec quidquam de suo addiderunt, preter nonnullum splendorem  orationis, et maledictis blasphemiisque oneratas excursiones, in quibus aut sua stabilire nituntur deliramenta, aut nostre fidei impugnant fundamenta.

Ceterum occasionem huic editioni prebuit, inter cetera, quod a R. P. Antonio Posseuino in Bibliotheca sacra fuit adnotatum. Cupientibus enim typographis ad Dei gloriam et communem fidelium utilitatem Glossam ea forma recudere qua a Parisiensibus ex recensione trium doctorum, Francisci Feuardentii, Iacobi de Cuelly et Ioannis Dadrei, fuerat anno 1588 euulgata; ostensum est hoc Posseuini iudicium, quod diligentissimus ille Bibliothece ecclesiastice lustrator his uerbis conceperat: »Sane uero« ,  »accuratam illam operam, quam insignes illi theologi in ea posuerunt, integram prestare non potuerunt, urgentibus typographis editionem, et tumultibus Gallicis rem litterariam interturbantibus.« Que cum non sine iustis rationibus ab illo uiro tali scripta uiderentur, petierunt typographi ut conferremus paulatim exemplaria; inuentaque sunt, collatione facta, tam multa hiulca in uerbis, in sententiis, in testimoniis, tam multa in eisdem etiam pagellis bis ad longum posita, quedam etiam dicta auctorum satis periculosa; quamplurima uero parum ad rem facientia, potiusque spatiis paginarum  replendis, quam sensui illustrando accommodata: ut modestissime Posseuinus indicasse uideatur quid in ea editione desiderauerit, et tantorum  defectuum non nisi maximam causam, nempe ciuilium bellorum acerbam calamitatem assignauerit.

Ergo coacti sumus, partitis inter nos uigiliis, totum opus ad exemplaria manuscripta et antiquioris impressionis examinare, Patrum ipsorum originalia consulere: et sua singulis, a quibus desumpta erant, prout ab illis erant scripta, hoc est emendata restituere, indicatis ad singula testimonia auctorum  libris locisque, loco eorum que erant ad replendas paginarum uacuitates uel repetita, uel superflue posita, uel non satis securo iudice electa, alias classicorum Patrum sententias ascripsimus. Preterea testimonia Rabbinorum  que non erant a glossatore antiquo citata,  itemque profanorum scriptorum, ut Plinii, Iustini historici, Iosephi Iudei, Philonis, que in Parisiensi editione fuerant sub stellulis adiecta, expunximus; et pro eis, Patrum sanctorum dicta substituimus: his enim solum in catena illa seu harmonia auctoritatum locum esse uoluit glossator ipse, et non auctoribus a fide et Christo alienis. Que non frustra aut iactanter a nobis esse hoc loco dicta quiuis per se poterit cernere, qui modo uoluerit hanc nostram editionem cum altera Parisiensi aut aliis ex ea factis comparare. Et, si in fine cuiusque tomi posuissemus loca restituta, correcta, iustis de causis expuncta, uel suppleta: sane non pauci quaterniones addendi fuissent. Neque uero sapientissimorum  uirorum  existimationi debet nocere hec nostra animaduersio: non solum quia bellici ciuilesque tumultus omnibus piis eo tempore calamos et libros e manibus excutere potuerunt; uerum etiam quia non possumus nobis persuadere, ordinem a magnis illis uiris prescriptum, fuisse ab operariis obseruatum, sed festinante ob causas a Posseuino insinuatas prelo, maxima ex parte neglectum. Nam quanta alioquin in illis uiris fuerit industria cum summa eruditione coniuncta, quantusque feruor in causa Dei et Ecclesie propugnanda, alii ipsorum labores in lucem editi et in concionibus doctissimis contra hereticos habitis, exantlati, abunde magnum prestant argumentum.

 Sed neque nobis ipsis tantum assumimus, ut nullum prorsus nos commisisse in recensendo hoc opere erratum putemus: cum etiam in difficultates eque molestas inciderimus; cum unus e nostris collegis prolixo et grauissimo morbo pene annum integrum ab opere fuerit impeditus, alii duo superiorum auctoritate ad regimen animarum assumpti et ab Academicis umbraculis ad estum pastoralis cure abstracti, etiam ipsi moram non paruam editioni fecerint, et triennalem  nobis parturiendi hunc fetum fecerunt esse exspectationem. Ceterum audemus dicere lectorem non inuenturum errata magni momenti, aut crebra etiam leuioris note: quorum in aliis editionibus infinitum pene numerum fuisse animaduertimus.

 Cognoscas autem, lector humanissime, nichil prorsus a nobis fuisse in glossa ueteri immutatum, non ordinem, non uerba ipsa nisi cum falsa aut corrupta esse, ex manuscriptis antiquisque exemplaribus, et originalibus ipsis sanctorum, deprehendimus; ut neque in Lirani postilla litterali et morali quidquam mutauimus; unde aliquas etymologias leuiculas, ut quedam sphalmata grammatica  prorsus intacta reliquimus. Ea autem que sunt a Parisiensibus addita Glosse ueteri, asterisco seu stellula simplici sunt insignita; que nos addidimus, duplicem habent sibi prelucentem asteriscum, atque illis notis ab auctoritatibus  Glosse ueteris distinguuntur; idemque iudicium est de nonnullis adnotationibus, quas Lirani postille alicubi inseruimus, prefixis nempe stellulis, ut sic agnoscantur non esse Lirani uerba, sed nostra.

Ceterum in replicis Mathie Tornigi paulo plus nobis assumpsimus auctoritatis; nempe quedam non raro expunximus conuicia, que ille in uenerabilem Burgensem impotenter nimis et nimis sepe congessit. Neque enim decebat editionem tam necessarii operis, quodque in omnium manibus, etiam hostium Ecclesie, esset futurum, indecora illa et docto homine indigna petulantiz. Sic enim defendit auctor ille suum Liranum ut preseferat aperte non  se in certamen cum Burgensi descendere ueritatis inueniende causa, sed tantum ne uideatur Liranus iuste reprehensus; et cum in multis iustissime a Burgensi taxetur, et ipse Liranus assumat sibi iure doctoris licentiam alios impugnandi: Tornigus tamen indigne fert Liranum illis in locis argui, ubi arguendus merito uenit, et ibi contentiosum trahit funem; cumque parum referat ad Postillatoris gloriam rectene an secus in rebus adiaphoris nec ad fidem nec ad mores spectantibus arguatur; ibi Tornigus uenerabilem episcopum, uirum sanctum et optime de Ecclesia Hispanica meritum, conuiciis onerat, et fideli confessori opprobrium Iudaismi  leuissime  obiicit. Illa ergo conuicia pleraque omnia deleuimus, quia nimis crebro occurrebant: preterea uero nichil, nec in ipso etiam immutare uoluimus.

Atque hec quidem de consilio nostro, deque his que in hac editione  prestitimus. Forte autem non erit ingratum, si nonnulla attexamus de ipsis Glossarum et Postillarum auctoribus, ex Sixto Senensi presertim aliisque uiris doctis collecta.

Igitur Glosse ordinarie  precipuus auctor ab omnibus celebratur WALAFRIDUS STRABUS, monachus Benedictinus cenobii Fuldensis in Germania  ab oculorum uitio cognomen illud Strabi adeptus, Rabani Mauri Benedictini eiusdem cenobii abbatis,  et archiepiscopi deinde Moguntini auditor et scriba amanuensis: uir seculari litteratura abunde expolitus, diuine Scripture peritissimus, et ueterum auctorum lectione uaria et assidua delectatus, pena etiam pro illo euo non infelix. Eius ergo est hec collectio expositionum in Scripturam, quam tanti fecerunt posteri, ut quasi ordinariam glossam, seu linguam ipsam Scripture appellarent, qua nimirum ipsam nobis loquentem intelligeremus, cum sine ea legentes sacra uerba, linguam, quam non noueramus, audire nos putaremus. Magister sententiarum Glossam hanc uocat auctoritatem lib. Iu, d. 4; adducens enim Epistolam ad Hebreos, cap. uI, sic ait: »Unde auctoritas dicit, ideo Apostolum pluraliter dixisse, fundamentum baptismatum, quia est  baptismus in aqua, in sanguine, in penitentia,« etc.; que omnia reperies in glossa ordinaria ad illud caput. Ceterum eam alii postea scriptores locupletasse uidentur, ut Trithemius in Catalogo censet, et apparet ex apposito sepe Remigii nomine, qui ipso Strabo posterior est etate; nisi forte dicamus adnotatum esse Remigii nomen pro Augustino, ex quo pleraque more suo desumpsit Remigius. Neque enim in Glosse manuscriptis exemplaribus adnotata sunt ubique auctorum nomina, sed hoc posterorum diligentie opus fuit. Floruit autem Strabus sub Ludouico Augusto, anno Domini 840.

Glosse uero interlinearis auctor est Anselmus Laudunensis, monachus etiam Benedictinus, cognomento  Scholasticus, natione Gallus, in diuinis Scripturis et sacrorum doctorum uoluminibus iugi studio eruditus, et in omnibus disciplinis non mediocriter instructus, ingenio acutus, eloquio pressus, et Laconice cuiusdam breuitatis amator. Unde et nouo atque inusitato explanationis modo utriusque Testamenti libros breuissimis quibusdam summariis adnotationum ex Patribus desumptarum exposuit: quas minutissimis characteribus descriptas, inter ipsas Scripturarum lineas maioribus litteris exaratas, non minus curiosa quam utili industria, coaptauit: eumque laborem ad differentiam glosse Strabensis, que in marginibus sacri textus describitur, glossam interlinearem appellauit. Claruit sub Henrico Iu imperatore, anno Domini 1110. Certamen  habuit aliquando iam senex cum Petro Abelardo, eiusdem instituti monacho, qui tunc philosophie fastu turgescens, non satis sobrie de rebus fidei loquebatur: licet postea correctus et Cluniacensi in cenobio sub Petro uenerabili sancte uiuens laudabili fine quieuit. Utraque uera glossa, tam ordinaria, quam interlinearis, maxime semper fuit apud omnes theologos auctoritatis, ut apud Holensem Alexandrum, D. Thomam, aliosque schole magistros precipuos qui earum auctoritate passim utuntur, cuiuis potest esse manifestum.

De Nicolao Lirano hec habet Sixtus Senensis: »Nicolaus Liranus, natione Anglus uel, ut quidam scribunt, ex Lira Brabantie oppido, genere Iudeus, et Hebraicis litteris a prima pueritia imbutus, post  conuersionem uero Franciscane religioni addictus, scholastice theologie professor, et sententiarum eius non ignobilis expositor; tanta quoque diuinarum Scripturarum uera, pura ac germana intelligentia preditus, ut in eis exponendis nullum eruditissimorum theologorum sui temporis habuerit parem. Edidit in singula tam ueteris quam Noui Testamenti uolumina scholastice Postille libros octoginta quinque, studiosis Scripturarum sanctarum, ac precipue tironibus ad maiora properantibus, non utiles solum, sed ualde etiam necessarios. In quorum prioribus quinquaginta libris uniuersum sancte Scripture corpus absque orationis lenocinio, et uerborum inuolucris, nudo et aperto sermone exposuit: summa in singulis diligentia aperiens et clucidans  littere sensum, ceteris diuine Scripture sensibus ut prestantiorem, ita difficiliorem; allatis in id non modo ueterum Ecclesie Patrum expositionibus, sed Rabbinorum quoque sententiis, quorum apud Iudeos precipua est auctoritas. Quo expleto opere, iterum repetito labore in triginta quinque posterioribus libris utrumque Instrumentum morali expositione illustrauit. Claruit sub Ioanne XXII papa, et Ludouico Bauaro imperatore.« Hec Sixtus. Edidit preterea Liranus tertium opus in Scripturam uniuersam ueteris Testamenti, quod opus Differentiarum inscripsit, in quo diligentissime adnotauit locutiones omnes in quibus interpres uulgatus ab Hebreo fonte differre uidebatur, quod exstat seorsum, impressum,  licet raro admodum inueniatur. Ceterum quod ait Sixtus, Nicolaum a nonnulis Anglum putari, nescio quo nitantur illi fundamento. Qui Brabantinum putant, habent pro se epitaphium eius quod in Lire oppido inter Antuerpiam et Mechlineam exstabat, in quo hoc habetur inter cetera distichon:

Cui ueteris perhumana dabat Brabantia Lire
   Cognomen, Lira nam fuit urbe satus.
Et clauditur hoc disticho epitaphium

Hierophanta Deo sedet hinc diademate fulgens,
   Et Brabantiaco gloria digna solo.
In editione itidem Glosse facta Basilee anno 1520 habetur in fine partis sexte: Biblia sacra cum glossa ordinaria, etc.; et, Postilla Nicolai de Lira Brabantini explicit. Obiit autem Nicolaus Liranus in magno  Parisiensi Minorum collegio anno 1349, die 14 octobris, ubi etiam epitaphium habetur, ex quo deducunt alii, eumdem Nicolaum fuisse Normannum ex oppidulo Lire Normannico; et faciet etiam coniectura probabilis, quod crebro utatur exemplis lingue Gallicane, nusquam autem Brabantine, uel Anglicane. Eligat lector quod placuerit.

Sequitur Paulus Burgensis natione Hispanus, cognomento de Sancta Maria, genere Hebreus, inter suos Hebreos aliquando Rabbinus prestantissimus; et post suam conuersionem ad fidem Christianam, primum Noue Carthaginis, et deinde Burgorum in Hispaniis episcopus, archicancellarius Castelle et Legionis: in gratiam filii sui Alphonsi decani Compostellane ecclesie  ex singulis sacre Scripture libris loca plurima disseruit, in quibus conatus est Lirani explanationes corrigere et supplere, et opus Additionum inscripsit. Claruit sub imperatore Sigismundo, anno Domini 1430. Scripsit preterea insigne opus contra perfidiam Iudaicam, quod Scrutinium Scripturarum appellauit. Erat uir maxime in Hispania auctoritatis, tutor regi pupillo ob fidem et prudentiam datus, et note pietatis. Precipuo affectu D. Thome doctrinam et Dominicanorum ordinem prosequebatur, cui et preclarum in urbe sua cenobium exstruxit et dotauit. Ciuitatem autem illam tractumque Burgensem ui diuini uerbi ac zelo ita in fide Christi Domini roborauit, ut nemo deinceps  ex iis aut eorum posteris noscatur ab eadem fide recessisse, quemadmodum testatur in suis consiliis. Nauarrus. Ideoque celebris est adhuc et spectate nobilitatis eius familia; uocata, de Sancta Maria, que sola in Hispania municeps est, et ad omnes reipublice honores admittitur, exclusis omnibus aliis Hebrei sanguinis familiis.

Contra hunc Paulum Burgensem scribit in his commentariis Mattheus Dornick, seu Tornigus, natione Saxo Minoritanus, prouincie Saxonie quondam minister, scholastice theologie professor egregius, et inita pro defensione doctoris sui Nicolai Lirani pugna, additiones Burgensis euertere annisus est, editis nouis concertationibus, quas commentariis Liranis statim post additiones Burgensis subiecit, et  Replicas, seu correctorium corruptorii Burgensis attitulauit. In quibus cum multa docte satis animaduerterit, a conuiciis tamen, ut diximus, abstinere non potuit, quibus Burgensem immerito satis incessit. Claruit sub Friderico III imperatore, anno Domini 1440.

Admonendus es preterea, lector benigne, nos ipsum textum sacrum illo prorsus modo reliquisse quo in antiquis glosse et Lirani editionibus ipsum inuenimus: quia ita uidebatur conuenire magis expositionibus ipsius Lirani: qui non eodem modo ubique legit, quo nostra uulgata nunc a pontificibus emendata. Sed in fine uniuscuiusque tomi addidimus correctiones Romanas a D. Francisco Luca Burgensi collectas, et illis attexuimus coniecturas nostras, quibus indicare uoluimus quid sequi potuerint  Romani Patres in correctionibus illis, et cur ex uariis lectionibus has potius quam illas approbauerint.

Indicem etiam, eumque breuem rerum tantummodo precipuarum, et que fusius explicantur, unicuique tomo dedimus: nam omnia que quouis modo exponuntur, in indicem referre, fuisset ipsos commentarios iterum exscribere; et preterea minutiora et breuiora plerumque faciunt ad textus uerbalem explicationem, que proinde facilius inuenientur inuento textu sacro ad quem dicuntur, quam per indicem; que autem diligentius et fusius tam in glossa quam a Lirano adnotantur, ea duntaxat in indicem coniecimus.





DE CANONICIS ET NON CANONICIS LIBRIS

 Quoniam plerique eo quod non multam operam dant sacre Scripture, existimant omnes libros qui in Bibliis continentur, pari ueneratione esse reuerendos atque adorandos, nescientes distinguere inter libros canonicos, et non canonicos, quos Hebrei a canone separant, et Greci inter apocrypha computant; unde sepe coram doctis ridiculi uidentur, et perturbantur, scandalizanturque cum audiunt aliquem non pari cum ceteris omnibus ueneratione prosequi aliquid quod in Bibliis legatur: idcirco hic distinximus, et distincte numerauimus primo libros canonicos, et postea non canonicos, inter quos tantum distat quantum inter certum et dubium. Nam canonici sunt confecti Spiritus sancto dictante non  canonici autem siue apocryphi, nescitur quo tempore quibusue auctoribus autoribus sint editi; quia tamen ualde boni et utiles sunt, nichilque in eis quod canonicis obuiet, inuenitur, ideo Ecclesia eos legit, et permittit, ut ad deuotionem, et ad morum informationem a fidelibus legantur. Eorum tamen auctoritas ad probandum ea que ueniunt in dubium, aut in contentionem, et ad confirmandam ecclesiasticorum dogmatum auctoritatem, non reputatur idonea, ut ait beatus Hieronymus in prologis super Iudith et super libris Salomonis. At libri canonici tante sunt auctoritatis, ut quidquid ibi continetur, uerum teneat firmiter et indiscusse: et per consequens illud quod ex hoc concluditur manifeste; nam sicut  in philosophia ueritas cognoscitur per reductionem ad prima principia per se nota: ita et in Scripturis a sanctis doctoribus traditis ueritas cognoscitur, quantum ad ea que sunt fide tenenda, per reductionem ad Scripturas canonicas, que sunt habita diuina reuelatione cui nullo modo potest falsum subesse. Unde de his dicit Augustinus ad Hieronymum: »Ego solis eis scriptoribus qui canonici appellantur, didici hunc timorem honoremque deferre, ut nullum eorum scribendo errasse firmissime teneam; ac si aliquid in eis offendero quod uideatur contrarium ueritati, nichil aliud existimem quam mendosum esse codicem, uel non esse assecutum interpretem quod dictum est, uel me minime intellexisse, non ambigam. Alios autem ita lego, ut quantalibet sanctitate doctrinaue polleant, non ideo uerum putem quia ipsi ita senserunt, sed quia mihi per illos auctores canonicos uel probabiles rationes, quod a uero non abhorreat, persuadere potuerunt.«

 Sunt igitur libri canonici ueteris Testamenti uiginti duo, ad numerum uiginti duarum litterarum Hebreorum, ut scribere Origenem super primum psalmum refert Eusebius libro sexto Ecclesiastice Historie, et copiosius distinctiusque dicit beatus Hieronymus in prologo galeato super librum Regum, quod omnes in tres partes ab Hebreis diuiduntur: In Legem, id est quinque libros Moysi; in prophetas octo, et hagiographa nouem; ut statim clarius patebit, quamuis nonnulli librum Ruth separent a libro Iudicum, et Lamentationes Ieremie a Ieremia, et inter Hagiographa computent, ut sint uiginti quatuor libri  ad numerum uiginti quatuor seniorum quos Apocalypsis inducit adorantes Agnum .

Isti sunt libri qui sunt in canone, ut latius scribit beatus Hieronymus in prologo galeato qui est super libros Regum. Et primo quinque libri Moysi, qui appellantur lex, quorum primus est Genesis, secundus Exodus, tertius Leuiticus, quartus Numeri,  quintus Deuteronomium. Secundo sequuntur octo libri prophetales, quorum primus est Iosue, secundus liber Iudicum cum Ruth, tertius Samuel, id est, primus et secundus Regum, quartus Malachim, id est, tertius et quartus Regum; quintus Isaias, sextus Ieremias cum Lamentationibus, septimus Ezechiel, octauus liber duodecim prophetarum: quorum primus est Osee, secundus Iel, tertius Amos, quartus Abdias, quintus Ionas, sextus Micheas, septimus Nahum, octauus Habacuc, nonus Sophonias, decimus Aggeus, undecimus Zacarias, duodecimus Malachias. Tertio sequuntur Hagiographa nouem, quorum primus est Iob, secundus Psalterium, tertius Salomonis Prouerbia, quartus eiusdem Ecclesiastes, quintus eiusdem Canticorum, sextus Daniel, septimus Paralipomenon, qui apud Hebreos est unus liber, non duo; octauus Esdras cum Nehemia , nonus Esther. Quidquid autem extra hos est  ut dicit Hieronymus, inter apocrypha est ponendum.

Isti sunt libri qui non sunt in canone, quos tamen Ecclesia ut bonos et utiles libros admittit, non ut canonicos, inter quos sunt aliqui maioris auctoritatis, aliqui minoris. Nam Tobias, Iudith, et Machabeorum libri, Sapientie quoque liber atque Ecclesiasticus, ualde ab omnibus probantur; ita quod Augustinus libro de doctrina Christiana  tres superiores numerat inter canonicos, et de Sapientia atque Ecclesiastico dicit, meruisse illos recipi in auctoritatem, et inter propheticos debere numerari. Et de libris Machabeorum libro decimo octauo  de Ciuitate Dei loquens, et de Esdre  libris dicit quod quamuis Hebrei non habeant eos pro canonicis, tamen Ecclesia habet illos pro canonicis propter quorumdam martyrum passiones uehementes atque mirabiles. Minoris autem auctoritatis sunt Baruch, et tertius et quartus Esdre: nam Augustinus in loco supradicto nullam de his facit mentionem, cum tamen, ut dixi, alios apocryphos canonicis annumerat. Rufinus quoque in expositione Symboli, et Isidorus in libro sexto Etymologiarum, ubi hanc Hieronymi diuisionem referunt, horum nichil meminerunt. Et ut numeres eos eo ordine quo sunt in Bibliis, quamuis alio ordine fuerint editi, primo sunt tertius et quartus libri Esdre, qui dicuntur tertius et quartus; quia ante Hieronymum Greci et Latini librum Esdre canonicum secabant in duos libros, sermones Nehemie, secundum librum appellantes. Isti autem tertius et quartus inter omnes, non canonicos minoris, ut dixi, sunt auctoritatis. Unde Hieronymus in prologo Esdre eos appellat  somnia, et in paucissimis Bibliis manuscriptis inueniuntur, et in multis impressis inuenitur solum tertius. Secundus est Tobias, liber ualde deuotus et utilis. Tertius est Iudith, quem dicit Hieronymus in prologo fuisse a Nicena synodo computatum in numero sanctarum Scripturarum. Quartus liber Sapientie, quem scripsisse Philonem Alexandrinum Iudeum doctissimum, fere omnes tenent. Quintus est liber Iesu filii Sirach, qui Ecclesiasticus dicitur: Sextus est Baruch, ut dicit Hieronymus in prologo Ieremie. Septimus est Machabeorum liber, in primum et secundum diuisus.

Neque aliquem moueat quod in Iudith et Tobie prologis dicitur quod apud Hebreos inter hagiographa leguntur, quia manifestus error est  , et apocrypha, non hagiographa, est legendum: qui error in omnibus quos uiderim codicibus inuenitur: et inoleuit, ut puto, ex pietate et deuotione scribentium, qui deuotissimas historias horrebant annumerare inter apocrypha. Nam quod hic error multis  retro annis codices occupauerit, ostendit magister in historia Iudith, ubi dicit: Hic liber apud Chaldeos inter historias computatur, et apud Hebreos inter apocrypha, quod dicit Hieronymus in prologo, qui sic incipit: »uiginti et duas litteras.« Si ergo alicubi in prologo super Iudith legitur inter hagiographa, uitium scriptoris est, quod in ipso titulo deprehendi potest. Ex quo miror quod dictus magister non aduerterit eumdem esse errorem in prologo Tobie, ubi ipse dicit: »Hanc historiam Hebrei ponunt inter apocrypha.« Hieronymus tamen in prologo suo dicit inter hagiographa: Glossa quoque super dicto prologo Tobie dicit potius et uerius dixisset inter apocrypha: uel large accipit hagiographa, quasi sanctorum scripta, et ita non est de numero illorum nouem que proprie dicuntur hagiographa, que sunt de catalogo, id est, de numero uiginti duorum librorum Biblicorum. Nam cum Hieronymus in prologo Galeato, post enumerationem canonicorum librorum,  dicat: »Hic prologus Scripturarum quasi galeatum principium, omnibus libris quos de Hebreo uertimus in Latinum conuenire potest, ut scire ualeamus quidquid extra hos est, inter apocrypha esse ponendum. Igitur Sapientia, que uulgo Salomonis inscribitur, et Iesu filii Sirach liber, et Iudith, et Tobias, et Pastor, non sunt in canone:« quomodo credendum est, illum postea in illis prologis scripsisse eos inter hagiographa, et sibi ipsi contradicere? Si quis preterea liberatiori examine Hieronymi uerba in dictis prologis perpenderit, animaduertet illum scripsisse apocrypha, non hagiographa. Dicit enim in prologo Tobie: »Exigitis ut librum Chaldeo sermone conscriptum ad Latinum  stylum traham, librum utique Tobie, quem Hebrei de catalogo diuinarum Scripturarum secantes, his que apocrypha memorant, manciparunt.« In Iudith autem ait: »Apud Hebreos liber Iudith inter apocrypha legitur, cuius auctoritas ad roboranda illa que in contentionem ueniunt, minus idonea iudicatur.« Cum itaque dicat Hebreos secare Tobiam de catalogo diuinarum Scripturarum, et Iudith auctoritatem minus idoneam iudicari, si inter Hagiographa numeraret, et non inter apocrypha, contraria uideretur in eodem loco scripsisse. Sed, ut dixi, scriptores hoc nomen apocrypha horrentes, deuotione ac pietate quadam reiecto apocrypha, hagiographa scripserunt.

Rufinus uero ubi supra, enumeratis libris canonicis, in quibus cum Hieronymo concordat, infert: »Hec sunt que patres intra canonem concluserunt, ex quibus fidei nostre assertiones constare uoluerunt. Sciendum tamen est quod et alii libri sunt  qui non canonici, sed ecclesiastici a maioribus appellati sunt, ut Sapientia que dicitur Salomonis, et alia Sapientia que dicitur filii Sirach.« Et infra: »eiusdem ordinis est libellus Tobie, et Iudith, et Machabeorum libri: que omnia legi quidem in ecclesiis uoluerunt, non tamen proferri ad auctoritatem ex his confirmandam. Ceteras uero scripturas apocryphas nominauerunt, quas in ecclesiis legi noluerunt.«

Preterea est sciendum quod in libro Esther illa duntaxat sunt in canone que scribuntur usque ad eum locum ubi posuimus: »Finit liber Esther, prout est in Hebreo, que postea sequuntur non sunt in canone.« Similiter in Daniele, illa tantum sunt in canone que sunt usque ad eum locum ubi posuimus: »Finit Daniel propheta: que post ea sequuntur non sunt in canone.«

Quamuis autem Dauid, id est, Psalterium apud Hebreos non ponatur inter prophetas, sed inter hagiographa, tamen ere omnes Latini eum non  solum prophetam sed summum prophetarum, uel secundum uocant. Danielem quoque inter prophetas numerant.

Aliter quoque aliqui Latini diuiserunt uetus et Nouum Testamentum, scilicet in libros legales, historiales, sapientiales et prophetales. Legales appellant quinque  libros Moysi in ueteri Testamento: quibus in Nouo faciunt respondere quatuor Euangelia. Historiales, Iosue, Iudicum, libros Regum, Paralipomenon, Esdra, Esther et Iob: quibus in Nouo correspondent Acta apostolorum. Sapientiales tres libros Salomonis, scilicet: Prouerbia, Ecclesiasten, et Canticum canticorum: quibus in Nouo correspondent Epistole Pauli, et que canonice dicuntur. Prophetales faciunt Dauid, id est, Psalterium, Isaiam, Ieremiam, Ezechielem, et duodecim prophetas et Danielem: quibus in Nouo respondet liber Apocalypsis.

Noui autem Testamenti omnes qui in Bibliis ponuntur libri, sunt in canone, testibus Hieronymo, Augustino et Isidoro, in locis supradictis. Hi sunt quatuor sacrosancta Euangelia, scilicet, Mattheus, Marcus, Lucas, Ioannes; Pauli apostoli Epistole quatuordecim: quarum una est ad Romanos, ad Corinthios due, ad Galatas una, ad Ephesios una, ad Philippenses una, ad Thessalonicenses due, ad Colossenses una, ad Timotheum due, ad Titum una,  ad Philemonem una, ad Hebreos una. Item Acta apostolorum. Item Epistole septem, que canonice appellantur, quarum una est Iacobi, due Petri apostolorum principis, Ioannis apostoli et euangeliste tres. Iude, qui alias Taddeus dicitur, una; demum liber Apocalypsis. Hi omnes libri pro canonicis habentur, quamuis ante Hieronymum a multis de Epistola ad Hebreos dubitaretur, quam dubitationem ipse multis rationibus sustulit. Itidem de Epistola Iude, ac de secunda et tertia Ioannis, in Ecclesia primitiua a multis, an deberent in canonem recipi, ualde dubitatum est: de quarum prima sic dicit Hieronymus in libro de uiris illustribus: »Iudas frater Iacobi paruam quidem que de septem canonicis est, Epistolam reliquit: et quia de libro Enoch, qui apocryphus est, in ea assumit testimonium, a plerisque reiicitur, tamen auctoritatem uetustate iam et usu meruit, et inter sanctas Scripturas computatur.« De aliis autem duabus que incipiunt,  Senior, dicit Hieronymus in dicto libro in capitulis, Ioannes et Papias, quod asserebantur esse Ioannis presbyteri discipuli Ioannis euangeliste, qui dicebatur senior Ioannes, sed tamen omium approbatione iam sunt recepte, et citra cuiusquam refragationem pro canonicis habentur.





TRANSLATORES BIBLIORUM.

 Notandum quod translatores et interpretes Bibliorum multi fuerunt. Quia, sicut dicit magister in historiis, ante incarnationem Domini annis trecentis quadraginta uno, temporibus Ptolemei Philadelphi regis Aegypti, LXX Interpretes floruerunt, qui Legem et Prophetas hoc modo transtulerunt.  Ptolemeus studiosus, et librorum cupidus, percipiens apud Iudeos legem esse ore Dei editam, et digito illius scriptam, missis epistolis et muneribus, rogauit Eleazarum pontificem Iudeorum ut sibi uiros seniores, Hebraice et Grece lingue peritos, qui interpretari et transferre ualerent, dirigeret. Etenim sui desiderii erat eam in Greco translatam habere, et archiuis regalibus interserere. Eleazarus autem, annuens eius petitioni, de unaquaque tribu sex legis peritos destinauit. Hi sunt septuaginta duo interpretes, qui licet septuaginta duo fuere, more sacre Scripture tamen communiter dicuntur Septuaginta, quia et si duo supersunt, hoc est modicum respectu Septuaginta. Hi ergo uenientes ad regem, Pentateuchum et Prophetas transferentes, coram rege disputauerunt de uno Deo colendo, et quod nulla creatura esset Deus: inde est, quod ubicunque occurrebat eis in transferendo de Trinitate, uel sub silentio preteribant, uel sub enigmate transtulerunt, ne tres  deos colendos tradidisse uiderentur, similiter de incarnatione uerbi facientes. Unde translatio Septuaginta duorum quandoque est superflua, quandoque diminuta. Post incarnationem autem Domini et passionem annis centum uiginti quatuor, Aquila quidam Iudeus ad fidem conuersus, sed postea in heresim  lapsus, primus interpres fecit aliam translationem de Hebraico in Grecum, tempore Adriani imperatoris. Deinde post annos quinquaginta quatuor Theodotion fecit tertiam translationem, sub Commodo. Deinde post annos triginta Symmachus interpres claruit sub Seuero. Deinde post annos octo inuenta est quedam translatio Hierosolymis, cuius auctor ignoratur, que dicta est quinta editio. Deinde post annos uiginti octo tempore Alexandri, superuenit Origenes qui uidens istas translationes imperfectas, incepit corrigere translationem LXXII Interpretum per posteriores iam dictas translationes, uel, secundum aliquos, solam translationem Theodotionis immiscuit, scilicet supplens diminuta, et resecans superflua. Ubicunque igitur ad translationem LXXII Interpretum aliquid addidit ex translationibus sequentibus, ibi ponebat astericum, id est stellam, uel formam astri: per quod innuit, quod per additionem illam elucescebant, que prius deerant:  , asteriscus, et est diminutiuum quasi stellula. Ubi uero erat superfluum, ponebat obelum: enim Grece, dicitur sagitta Latine, uel ueru; signans per hoc quod littera ibi superflua erat. Deinde ipse Origenes, ut dicit Hieronymus, sextam et septimam translationem miro labore reperit. Que translationes, scilicet quinta, sexta et septima, licet, ut idem ait Hieronymus, quibus censeantur auctoribus, ignoretur: tamen ita probabilem sui diuersitatem tenent, ut auctoritatem sine nominibus tenuerint. Deinde quidam uolentes habere omnes istas translationes simul, scribebant libros, sic eos ordinantes quod in medio cuiuslibet folii ponebant sex columnas a summo deorsum descendentes, ponentes in prima uerba translationis prime, in secunda secunde, et sic de aliis: et isti libri dicti sunt , ab Grece, quod est sex Latine, quasi sexcupla. uel dicitur , quasi liber habens sex translationes rectas uel rectificatas. Et his temporibus multi utriusque lingue scioli fecerunt  alias translationes de predictis Grecis translationibus in Latinum. Nouissime superueniens beatus  Hieronymus peritus in tribus linguis, Hebraica, Greca et Latina, primo correxit translationem LXXII Interpretum in Latino cum asteriscis et obelis; postea uero transtulit immediate Biblia de Hebreo in Latinum sine asteriscis et obelis; et hac translatione nunc ubique utitur tota Romana Ecclesia, licet non in omnibus libris. Et ipsius translatio merito ceteris antefertur, quia est uerborum tenacior et perspicuitate sententie clarior. Et translatio prima, scilicet LXXII Interpretum facta est in Alexandria ciuitate, que metropolis est Aegypti. Alie autem translationes in diuersis partibus mundi, ubi tunc magistri polluerunt.

Nota quod ubicunque in libris ueteris Testamenti mendum reperitur, recurrendum est ad uolumina Hebreorum, quia uetus Testamentum primo in lingua Hebrea scriptum est: si uero in libris Noui Testamenti, reuertendum est ad uolumina Grecorum, quia Nouum Testamentum primo in lingua Greca scriptum est, preter Euangelium Matthei et Epistolam  Pauli ad Hebreos.





IN NOMINE SANCTAE TRINITATIS, INCIPIT PROLOGUS uenerabilis Patris, fratris Nicolai de Lira ordinis seraphici sancti Francisci, de commendatione sacre Scripture in generali.

 »Hec omnia liber uite,« etc. . Secundum quod dicit beatus Greg. Homil. 35 Euangeliorum: »Temporalis uita, eterne uite comparata,  mors est potius dicenda quam uita.« Scientie uero a philosophis tradite ordinantur ad finem consequendum in presenti uita, quia scientie practice ab eis tradite ordinantur ad felicitatem politicam, loquendo de politica presentis uite. Similiter scientie speculatiue ordinantur ad felicitatem contemplatiuam, loquendo de contemplatione que potest haberi in uita presenti, et per uiam nature, que dependet ex phantasmate. Unde dicitur tertio de anima, quod »intelligentibus nobis necesse est phantasmata simul speculari.« Et de tali speculatione dicitur ibidem, quod »intelligere corrumpitur in nobis, quodam interius corrupto.« Sacra autem Scriptura ordinatur ad felicitatem uite future, quam philosophi nesciuerunt, secundum quod dicit beatus Hieronymus in epistola ad Paulinum de omnibus sacre Scripture libris: »Hoc doctus Plato nesciuit, hoc Demosthenes eloquens ignorauit.« Ex quibus concluditur quod libri a philosophis descripti continentes  scientias ordinatas ad finem in hac temporali uita tantummodo naturaliter consequendum, si comparentur ad libros sacre Scripture, que ordinantur ad finem eterne uite, magis sunt dicendi libri mortis quam uite. Sed liber continens sacram Scripturam  qui nomine generali Biblia dicitur, liber uite proprie nominatur, secundum quod dicitur in uerbo preassumpto: Hec omnia, etc.

In quo sacra Scriptura quadrupliciter describitur secundum quatuor excellentias, quibus omnem scripturam aliam excellit. Primo enim describitur, ut singularis eminentie, quod notat pronomen singulare, cum dicitur, hec. Secundo describitur ut generalis continentie, quod ostendit signum uniuersale, cum dicitur, omnia. Tertio, ut specularis intelligentie, quod denotat conditio libri, cum dicitur, liber. Quarto ut salutaris efficacie, quod ostendit consecutio finis intenti, cum dicitur, uite. Circa primum  sciendum quod una scientia eminentior est, altera seu honorabilior duplici de causa, ut habetur primo de anima. Una est, quia est de nobiliori subiecto:  alia, quia procedit certiori modo. Et propter utramque sacra Scriptura, que proprie theologia dicitur, cum ipsa sola sit textus huius scientie, omnes scientias antecellit. Primo, quia habet Deum pro subiecto, qui est in summo totius nobilitatis: propter quod nominatur theologia, quasi sermo de Deo, secundo quia procedit modo certiori; alie enim scientie humanitus reperte procedunt per inuestigationem rationis humane. In quo quidem processis licet non sit error quantum ad cognitionem primorum principiorum, que sunt per se nota , tamen in deductione conclusionum ex principiis potest esse error, maxime quantum ad conclusiones a primis principiis longinquas. Unde et in tali processu omnes philosophi, innitentes tantum humane inuestigationi, inueniuntur errasse, et ideo de singulari eminentia huius scientie dicitur Deuteronomii quarto: »Hec est sapientia uestra, et intellectus  coram populis.« Sapientia enim dicitur proprie illa scientia que considerat altissimas causas, ut habetur primo Metaphys. Sacra uero Scriptura habet Deum pro subiecto, ut dictum est, qui est prima causa simpliciter omnium et ideo proprie dicitur Sapientia. Sed conuenienter additur, uestra, ad distinguendum sapientiam sanctorum, seu catholicorum, que est ipsa sacra Scriptura, a sapientia philosophorum, et hoc potissime in duobus, uidelicet in proprietatibus de Deo cognitis, et in fine cognitionis. Licet enim philosophi habuerint cognitionem de Deo, hoc tamen solum fuit quantum ad proprietates que de ipso possunt concludi per inuestigationem rationis procedentem ex creaturis, sicut Philosophus duo decimo Metaphys. probat eius unitatem, et octauo Physicorum uirtutis infinitatem, et sic de similibus. Sed prophete et apostoli sancti, qui hanc Scripturam nobis tradiderunt per reuelationem Spiritus sancti, habuerunt cognitionem de proprietatibus diuinis transcendentibus inuestigationem rationis,  ut de pluralitate personarum, earum distinctione in unitate essentie, et consimilibus. Item philosophi cognitionem de Deo habitam non ordinauerunt ad alium finem, sed ipsam quesierunt propter ipsum speculari tantum, in quantum est perfectio ipsius cognoscentis. Cognitio autem Dei, que in sacra Scriptura traditur, ad hoc principaliter queritur, ut per ipsam ipse speculans seu contemplans feratur in amorem ipsius obiecti cogniti, scilicet Dei, ipsum super se, et super omnia diligendo. Et propter hoc Saluator Matthei uigesimo secundo dicit quod in »duobus preceptis caritatis tota lex pendet et prophete:« et Apostolus prime ad Timotheum I: »Finis precepti est caritas de corde puro, et conscientia bona, ac fide non ficta.« Et quia philosophi suo sensui innitentes, hunc finem non attenderunt, ideo errauerunt; propter quod eorum sapientia, insipientia nominatur, ad Romanos I:  »Qui cum Deum cognouissent, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum: dicentes enim se esse sapientes, stulti facti sunt.« Sed quoniam sacra Scriptura non solum excellit alias inquantum est de subiecto nobiliori, sed etiam inquantum procedit modo certiori, uidelicet per diuinam reuelationem, cui non potest subesse falsum: ideo subditur in auctoritate premissa: »Et intellectus coram populis.« Intellectus enim proprie dicitur habitus principiorum, circa que non est error, ut iam dictum est: propter quod illud quod concluditur directe ex illis, iudicatur simpliciter esse uerum; et quod inuenitur eis repugnans, iudicatur simpliciter esse falsum. Ita similiter quidquid ex sacra Scriptura manifeste concluditur, uerum iudicatur.; quod autem ei repugnat, falsum simpliciter reputatur: et ideo sacra Scriptura non solum uocatur sapientia, sed etiam cum hoc intellectus;  unde dicitur Ecclesiastici decimo quinto: »Implebit eum spiritu sapientie, et intellectus.« Et Colossensium primo: »Impleamini agnitione uoluntatis eius in omni sapientia, et intellectu,« etc. Et sic patet primum.

Circa secundum considerandum quod sub consideratione alicuius scientie non solum cadit subiectum, sed etiam ea que habent attributionem ad ipsum, ut habetur quarto Metaphys. Sicut sub consideratione medici non solum cadit sanitas, uel corpus sanabile, sed etiam urina, inquantum est indicatiua sanitatis, et potio, inquantum est factiua eius, et dieta, inquantum est ipsius conseruatiua, et sic de aliis. Omnia autem creata habent attributionem ad ipsum Deum, qui est huius scientie subiectum, propter quod ista scientia est quodammodo consideratiua omnium. In quo apparet eius continentia generalis, que notatur in uerbo primitus preassumpto,  cum dicitur, omnia; de quo potest exponi quod dicitur Sapientie primo: »Hoc quod continet omnia scientiam habet uocis;« ut sit sensus: Hoc, scilicet uolumen sacre Scripture  continet omnia, quia hec scientia est quodammodo omnium consideratiua. »Scientiam habet uocis:« de proprietate uocis est, quod sit uerbi significatiua, et proprium est sacre Scripture quod sit diuini uerbi expressiua, secundum quod manifeste habetur Ioannis primo: »In principio erat uerbum,« etc. Et quia per uerbum omnia facta sunt, ut ibidem subditur, ideo omnia sub consideratione huius scientie continentur: non tamen sub propriis rationibus singulorum, quia hoc pertinet ad scientias particulares et humanitus inuentas, sed inquantum ex omnibus creatis manu ducimur in cognitionem et dilectionem Dei per ueram fidem caritate formatam, ad quam consideratio huius scientie ordinatur, ut predictum est. Et hoc est quod dicit Augustinus decimo quarto de Trinitate, cap. primo: »Non  utique quidquid sciri potest ab homine in rebus humanis, ubi plurimum superuacue uanitatis et noxie curiositatis est, huic scientie tribuens, sed illud tantummodo quo fides saluberrima, que ad ueram beatitudinem ducit, gignitur, nutritur, defenditur, et roboratur.« Unde et Ioannis decimo sexto Saluator loquens de Spiritu sancto, cuius reuelatione tradita est hec Scriptura dicit: »Docebit uos omnem ueritatem;« Glossa: »necessariam ad salutem.« Et sic patet secundum.

Circa tertium, quod est intelligentia specularis, quod notatur cum dicitur, liber, considerandum quod liber habet similitudinem speculi. Quia sicut in speculo apparent forme sensibiles, sic in libro relucent intelligibiles ueritates. Unde et diuina prescientia, in qua relucent omnes ueritates, liber uocatur: in quo libro leguntur sancti apostoli et prophete qui hanc scientiam tradiderunt. Et hoc est quod dicit  glossa super illud Isaie trigesimo octauo: »dispone domui tue,« etc. Glossa: »Prophete in ipso libro prescientie Dei in quo omnia scripta sunt legere possunt.« Quod tamen non est sic intelligendum quod prophete uiderint ipsam Dei essentiam, que idem est cum eius prescientia, quia prophetica cognitio cum habeat enigma, euacuatur in tali uisione, secundum quod dicit Apostolus, I Corinthiorum decimo tertio. Sed pro tanto dicuntur prophete in libro prescientie Dei legisse, quia per species diuinitus impressas mentibus prophetarum, et per lumen propheticum eis proportionatum, uidebant suo modo ueritatem a Dei scientia ad eos deriuatam per reuelationem. Sicut intellectus possibilis, uirtute luminis intellectus agentis, inspicit in speciebus a phantasmatibus receptis sibi proportionabiles ueritates. Nos autem, qui talem cognitionem non habemus, qui lumine prophetico illustrati non  sumus, non possumus legere in dicto libro, sed in libro Scripture sacre nobis tradito a prophetis.

Habet tamen iste liber hoc speciale quod una littera continet plures sensus. Cuius ratio est quia principalis huius libri auctor est ipse Deus: in cuius potestate est non solum uti uocibus ad aliquid significandum , sed etiam rebus significatis per uoces utitur ad significandum alias res: et ideo commune est omnibus libris, quod uoces aliquid significent, sed speciale et huic libro quod res significate per uoces aliud significent. Secundum igitur primam significationem, que est per uoces, accipitur sensus litteralis seu historicus: secundum uero aliam significationem, que est per ipsas res, accipitur sensus mysticus, seu spiritualis, qui est triplex in generali; quia si res significate per uoces referantur ad significandum ea que sunt in noua lege credenda, sic accipitur sensus allegoricus; si autem referantur ad  significandum ea que per nos sunt agenda, sic est sensus moralis uel tropologicus; si autem referantur ad significandum ea que sunt speranda in beatitudine futura, sic est sensus anagogicus. Et dicitur ab quod est sursum tollo. Unde uersus:

Littera gesta docet, quid credas allegoria,
Moralis quid agas, quo tendas anagogia.

Et istorum quatuor sensuum potest poni exemplum in hac dictione Ierusalem, que secundum sensum litteralem significat quamdam ciuitatem, que fuit quondam metropolis in regno Iudee, que primo fuit fundata a Melchisedech, postea per Salomonem dilata et fortificata. Secundum sensum uero moralem significat animam fidelem, secundum quem sensum dicitur Isaie quinquagesimo secundo: »Consurge, sede, Ierusalem,« etc. Secundum sensum uero allegoricum significat Ecclesiam militantem, secundum quem dicitur Apocalypsis uigesimo primo: »uidi ciuitatem sanctam Ierusalem nouam descendentem de celo, a Deo paratam, sicut sponsam ornatam uiro suo.« Secundum uero sensum  anagogicum significat Ecclesiam triumphantem, secundum quod dicitur Galatarum quarto: »Illa que sursum est Ierusalem, est libera, que est mater nostra,« Et sicut positum est exemplum in una dictione, ita posset poni in una oratione: et sicut in una, ita et in aliis. Igitur de isto libro sub una littera continente plures sensus, dicitur Ezechielis secundo: »Ecce manus missa ad me, in qua erat inuolutus liber, et expandit illum coram me, qui erat scriptus intus et foris.« Et Apocalypsis »quinto: uidi in dextera sedentis super thronum librum scriptum intus et foris.« Scriptura exterior est sensus litteralis, qui est patentior, quia per uoces immediate significatur: scriptura autem interior est sensus mysticus, uel spiritualis, qui est latentior, quia per res significatas uocibus designatur, ut predictum est. Et sic patet tertium.

Circa quartum, in quo notatur efficacia salutaris, cum dicitur, uite, considerandum quod, sicut dictum  est a principio, nulla alia scriptura, nisi ista, ducit immediate ad uitam beatam que sola est uita simpliciter, quia mortem nescit. Ideo Saluator, Ioannis quinto, loquens de efficacia huius sacre Scripture, dicebat Iudeis in lege peritis: »Scrutamini  Scripturas, in quibus putatis uos uitam eternam habere.« Circa quod sciendum quod hoc uerbum, putatis, quod importat falsi opinionem, uel saltem ueri dubitationem, non refertur ad ipsam sacram Scripturam, que nullum falsum continet, ut patet ex supradictis; nec est etiam dubium, quin ad uitam perducat beatam, cum sit quoddam instrumentum perueniendi ad eternam felicitatem, ut patet ex uerbis beati Augustini superius inductis: sed refertur ad legisperitos Scripturam sacram male exponentes, et male uiuentes, propter que merito priuandi erant a consecutione beatitudinis eterne, que est finis huius scientie, quam sine dubio consequuntur eam sane intelligentes, et secundum sanum ipsius intellectum pie uiuentes, secundum quod dicitur Ecclesiastici uigesimo quarto: »Qui elucidant me, uitam eternam habebunt.« Elucidatur autem sacra Scriptura in uera ipsius expositione, et in sancta operatione; quia hec Scriptura, tanquam omnibus  eminentior, continet perfectiones scientie practice et speculatiue; et sic per ueri cognitionem et boni operationem perducit ad uitam beatam, quam nobis concedat qui sine fine uiuit et regnat.





PROLOGUS SECUNDUS. DE INTENTIONE AUCTORIS ET MODO PROCEDENDI.

 »uidi in dextera sedentis super thronum librum scriptum intus et foris.«  Sicut dictum est in prologo precedenti, liber iste est sacra Scriptura, qui dicitur scriptus exterius, quantum ad sensum litteralem, et interius, quantum ad sensum mysticum et spiritualem. Qui licet trifariam diuidatur  in generali, ut predictum est; et licet sub quolibet membro possit fieri expositionum mysticarum multiplicatio in speciali; omnes tamen presupponunt sensum litteralem tanquam fundamentum. Unde sicut edificium declinans a fundamento, disponitur ad ruinam: ita expositio mystica discrepans a sensu litterali, reputanda est indecens et inepta, uel saltem minus decens ceteris paribus, et minus apta, et ideo uolentibus proficere in studio sacre Scripture necessarium est incipere ab intellectu sensus litteralis: maxime cum ex solo sensu litterali, et non ex mystico, possit argumentum fieri ad probationem uel declarationem alicuius dubii, secundum quod dicit Augustinus in epistola contra uincentium Donatistam.

Ulterius considerandum quod sensus litteralis, a quo est incipiendum, ut dictum est, uidetur multum obfuscatus diebus modernis: partim scriptorum uitio,  qui propter similitudinem litterarum in multis locis aliter scripserunt quam habeat ueritas textus; partim imperitia aliquorum correctorum, qui in pluribus locis fecerunt puncta ubi non debent fieri; et uersus inceperunt, uel terminauerunt, ubi non debent incipi et terminari: et per hoc sententia littere uariatur, ut patebit in suis locis infra prosequendo, Domino concedente; partim ex modo translationis nostre, que multis locis aliter habet quam libri Hebraici secundum quod declarat Hieronymus in libro: de Hebraicis, questionibus, et in pluribus aliis locis: et alii expositores sacre Scripture legendo uel scribendo idem dicunt; et tamen secundum Hieronymum in secundo prologo super Genesim, et in pluribus aliis locis, pro ueritate littere habenda in scriptura ueteris Testamenti recurrendum est ad codices Hebreorum. In hoc tamen ualde cauendum est, quantum ad locos Scripture ueteris Testamenti, qui de deitate Christi ac de consequentibus ad hoc loquuntur: quorum aliquos Iudei  corruperunt ad defensionem sui erroris, ut partim declaraui in quadam questione de diuinitate Christi, et declarabo plenius quando loci tales occurrent, Domino concedente. In illis autem in quibus non est uerisimile quod aliquid immutauerint,  cum nec causam hoc faciendi habuerint, nullum uidetur periculum, sed magis securum, secundum dictum beati Hieronymi, in dubiis recurrere ad textum Hebraicum, tanquam ad originale, pro ueritate textus declaranda.

Sciendum etiam quod sensus litteralis est multum obumbratus, propter modum exponendi communiter traditum ab aliis: qui, licet multa bona dixerint, tamen parum tetigerunt litteralem sensum, et sensus mysticos in tantum multiplicauerunt, quod sensus litteralis inter tot expositiones mysticas interceptus, partim suffocatur. Item textum in tot particulas diuiserunt, et tot concordantias ad suum propositum induxerunt, quod intellectum et memoriam in parte confundunt, ab intellectu litteralis sensus animum distrahentes. Hec igitur et similia uitare proponens cum Dei adiutorio intendo circa litteralem sensum insistere: et paucas ualde, et breues expositiones mysticas aliquando interponere,  licet raro. Similiter intendo non solum dicta doctorum catholicorum, sed etiam Hebraicorum, maxime Rabbi Salomonis, qui inter doctores Hebreos locutus est rationabilius declarationem sensus litteralis inducere. Aliqua etiam dicta Hebreorum ualde absurda aliquando, licet ualde raro, interponam, non ad tenendum ea, uel sequendum; sed ut per hec appareat quanta cecitas contigerit in Isrel, secundum dictum Pauli apostoli ad Romanos undecimo: propter quod etiam dictis Hebreorum non est inherendum, nisi quantum rationi consonant et littere ueritati. Item omissis prologis, a principio Genesis incipiam: tum quia residuum uite mee non credo ad expositionem totius sacre Scripture sufficere, et ideo nolui in exponendis dictis beati Hieronymi, uel alterius cuiuscunque doctoris immorari; tum quia dicti prologi parum faciunt ad intellectum librorum sequentium, ut mihi uidetur. Aliquorum tamen librorum prologos exposui, super quos scripsi, antequam  a libro Genesis inchoarem. Postremo, quia non sum ita peritus in lingua Hebraica uel Latina, quin in multis possim deficere, ideo protestor quod nichil intendo dicere assertiue, seu determinatiue, nisi quantum ad ea que manifeste determinata sunt per sacram Scripturam uel Ecclesie auctoritatem: cetera uero omnia accipiantur tanquam scholastice et per modum exercitii dicta. Quapropter omnia dicta et dicenda suppono correctioni sancte matris Ecclesie, ac cuiuslibet sapientis, pium lectorem, et caritatiuum flagitans correctorem. uerumtamen antequam descendam ad expositionem littere, premitto septem regulas exponendi sacram Scripturam, quas tangit Isidorus primo libro de summo bono, capite uigesimo. Et uocantur iste regule ab aliquibus, claues, quia per eas intellectus Scripture aperitur in multis.

Prima est de Domino Iesu Christo et eius corpore  mystico, quod est Ecclesia: quia propter connexionem capitis ad corpus sacra Scriptura sub uno contextu, quasi sub eadem persona, aliquando loquitur de utroque; et de uno transiens ad aliud; uerbi gratia, Isa. LXI: »Induit me uestimentis salutis, et indumento iustitie circumdedit me, quasi sponsum decoratum corona, et quasi sponsam ornatam monilibus suis.« Quod enim dicitur hic: »quasi sponsum,« etc., intelligitur de Christo, et quod subditur, »quasi sponsam,« etc., intelligitur de ipsa Ecclesia. Similiter Cant. 1: »Osculetur me osculo oris sui, quia meliora sunt ubera tua uino.« Cum enim dicitur, »osculetur me,« etc., uerbum sponse est frui sponso desiderantis, et quod subditur, »quia meliora sunt ubera,« etc., uerbum est sponsi sponsam commendantis. Unde talibus sic connexis ratione predicta debet lector prudens attendere quid conueniat capiti et quid corpori.

 Secunda regula est de corpore Domini uero et simulato. Ecclesia enim, que est corpus Domini mysticum, ut predictum est, est quasi sagena nondum tracta ad littus: et ideo habet malos permixtos cum bonis usque ad iudicium, in quo separabuntur hi ab illis; et ideo in sacra Scriptura aliquando mali commendantur cum bonis quibus sunt permixti: sicut Osee undecimo: »Puer Isrel, et dilexi eum.« Et e conuerso aliquando boni uituperantur cum malis, sicut Isaie I: »Cognouit bos possessorem suum, et asinus presepe domini sui: Isrel autem me non cognouit: et populus meus non intellexit.« Aliquando etiam in eodem textu exprimitur quid ad bonos pertineat, et quid ad malos, sicut Canticorum I dicitur: »Nigra sum, sed formosa, filia Ierusalem, sicut tabernacula Cedar, sicut pelles Salomonis.« uerba sunt sponse, que ratione malorum  in Ecclesia contentorum dicit: »Nigra sum;« sed ratione bonorum subdit: »sed formosa.« At quod subditur  sicut tabernacula Cedar,« ad malos refertur: Cedar enim fuit filius Ismelis, ut habetur Gen. XXu, a quo descenderunt Saraceni. Quod autem subditur, »sicut pelles Salomonis,« refertur ad nos. Per Salomonem enim hic intelligitur ipse Deus, secundum expositores catholicos et Hebreos; et ideo pelles eius dicuntur, quibus operiebatur tabernaculum, in quo boni colebant Deum.

Tertia regula est de spiritu et littera, secundum quod accipitur sub eadem littera sensus historicus et mysticus: quia ueritas historie est tenenda, et tamen ad spiritualem intellectum est referenda; hoc modo exponitur ista regula communiter. Potest etiam aliter exponi, ut referatur ad sensum litteralem tantum sicut et alie. Circa quod considerandum quod eadem littera aliquando habet duplicem sensum litteralem; uerbi gratia, primi Paral. XuII dicit Dominus de Salomone: »Ego ero illi in patrem, et ipse erit  mihi in filium.« Et intelligitur de Salomone ad litteram, inquantum fuit Filius Dei per adoptionem in iuuentute: propter quod Nathan propheta uocauit eum amabilem Domino, ut habetur secundi Regum XII Predicta etiam auctoritas, »Ego ero illi in patrem,« etc., inducitur ab Apostolo ad Hebr. primo, tanquam dicta de Christo ad litteram: quod patet ex hoc quia Apostolus inducit eam ad probandum quod Christus fuit maior angelis; talis autem probatio non potest fieri per sensum mysticum, ut dicit Augustinus contra uincentium Donatistam, ut supra allegatum est. Predicta enim auctoritas impleta fuit ad litteram in Salomone, minus tamen perfecte, quia fuit Dei filius per gratiam solum, in Christo autem perfectius, qui est Dei Filius per naturam. Licet autem utraque expositio sit litteralis simpliciter secunda tamen, que est de Christo, spiritualis et mystica est  secundum quid, inquantum Salomon fuit figura Christi.

Quarta regula est de specie et genere, siue de parte ac toto, cum de uno transit ad aliud, et e conuerso, sicut Isa. XIII. Primo loquitur contra Babylonem specialiter, cum dicitur: »Onus Babylonis,« etc., et transit ad intelligendum uerbum de toto mundo generaliter, per hoc quod subditur: »A summitate celi Dominus, et uasa furoris eius, ut disperdat omnem terram.« Postea reuertitur ad loquendum contra Babylonem specialiter, cum dicitur: »Ecce ego suscitabo super uos Medos, qui argentum non querant,« etc., quia Darius Medus cum Cyro nepote suo cepit Babyloniam, et interfecit Balthasar regem Babylonis, ut habetur Danielis quinto.

Quinta regula est de temporibus; que contingit quadrupliciter. Uno modo per synecdochen, quando  ponitur pars temporis pro toto, sicut in Euangelio dicitur, Christum tribus diebus iacuisse in sepulcro: et tamen prima dies et tertia non fuerunt integre. Alio modo propter minutias temporis, que aliquando in Scriptura computantur, et aliquando omittuntur: Et secundum hoc Scriptura sacra loquens de aliquo numero annorum in pluribus locis, aliquando in uno loco ponit plures annos, minutias predictas computando; in alio uero loco ponit pauciores, dictas minutias omittendo. Tertio modo contingit in eo quod computatio annorum incipit in uno loco a priori termino, in alio a posteriori, sicut Gen. Xu dictum fuit Abrahe: »Semen tuum futurum est peregrinum quadringentis annis.« Et Exod. XII de ista peregrinatione dicitur quod mansio filiorum Isrel in terra Aegypti fuit quadringentorum triginta annorum, quia computatio huius maioris numeri incipit a tempore, quo dictum fuit Abrahe, Gen XII: »Egredere de terra tua,« etc. Computatio autem minoris numeri incipit a natiuitate Isaac, que fuit triginta annis post egressum Abrahe de Aram, ut plenius uidebitur infra Exod.  XII. Quarto modo contingit, eo quod Scriptura sacra loquitur de futuro per modum preteriti, sicut Isa. IX: »Paruulus natus est nobis,« etc., et hoc est ad denotandum certitudinem prophetie, cuius euentus de futuro est ita certus, sicut si iam preteriisset. Et hoc est propter certitudinem diuine prescientie, ex qua fit reuelatio ipsi prophete. Aduertendum tamen quod talis modus loquendi non habet locum, nisi prophetie predestinationis, que est quando aliquod futurum contingens reuelatur prophete, eo modo quo est in prescientia Dei, que infallibiliter futura intuetur sicut presentia et preterita: in prophetia uero comminationis non habet locum, que est quando aliqua pena reuelatur prophete infligenda populo, uel alicui persone, non secundum quod est in Dei prescientia, sed secundum ordinem causarum secundarum, ut pote secundum demerita hominum, sicut est illa prophetia Ion. III: »Adhuc quadraginta dies et Niniue subuertetur;«  hanc enim subuersionem meruerunt peccata illius ciuitatis. uerumtamen quia talis causa mutabilis est, ideo effectus aliquando non sequitur: sicut in proposito, quia Niniuite egerunt penitentiam, et sic Dominus non inflixit penam comminatam.

Sexta regula est de recapitulatione et anticipatione. In sacra enim Scriptura non semper eodem ordine gesta et facta scribuntur quo fiunt: et ideo quando preponuntur posteriora, dicitur anticipatio: quando autem fit e conuerso, dicitur recapitulatio, sicut Gen. X de filiis Ne dicitur: »Ab his diuise sunt insule gentium in regionibus suis, unusquisque secundum linguam suam,« etc. Et infra eodem capite: »Hi sunt filii Cham in cognationibus et linguis et generationibus,« etc. Et postea capite XI dicitur: »Erat autem terra labii unius, et sermonum eorumdem.« Ex quo patet quod illud quod predicitur de diuisione linguarum, dicitur per anticipationem. Similiter Gen. II, postquam Moyses cap. I descripserat creationem celi et terre, et distinctionem,  et ornatum partium mundi, dicitur:  »Iste sunt generationes celi et terre in die quo creati sunt.« Ex quo patet quod hoc dicitur per recapitulationem.

Septima regula est de diabolo et eius corpore. Secundum enim quod dicit beatus Gregorius hom. 10, certe iniquorum omnium diabolus caput est, et huius capitis membra sunt omnes iniqui. Et ideo propter connexionem capitis ad membra, Scriptura loquens de uno, in eodem contextu transit ad loquendum de alio. Sicut Isa. cap. XIu loquens de rege Babylonis, qui erat diaboli membrum, transit ad loquendum de principe demonum, cum subditur ibidem: »Quomodo cecidisti de celo, Lucifer, qui mane oriebaris?« Et Ezech. XXuIII, loquens de principe Tyri, transit ad loquendum de diabolo, cum subditur: »Tu signaculum similitudinis, plenus sapientia, perfectus decore, in deliciis paradisi Dei fuisti.« His igitur premissis regulis seu clauibus exponendi sacram Scripturam, cum confidentia diuini adiutorii descendamus ad litteram  exponendam.





EIUSDEM NICOLAI DE LIRA PROLOGUS. In moralitates Bibliorum.

 »uidi in dextera sedentis super thronum, librum scriptum intus et foris .« Sedens super thronum glorie, est Deus gloriosus; et sublimis, regens uniuersum, in cuius dextera est sacra Scriptura diuinitus data, secundum quod dicitur Deuteronomii trigesimo tertio: »In dextera eius ignea lex.«  Lex enim ueteris et Noui Testamenti bene dicitur ignea, quia reuelatione Spiritus sancti  fuit inspirata. Et hec Scriptura bene dicitur liber scriptus intus et foris: foris, quantum ad sensum litteralem; intus uero, quantum ad sensum mysticum sub littera latentem. Deus enim, qui est auctor huius Scripture, non solum utitur uocibus ad aliquid significandum, sed etiam rebus per uoces significatis. Et sic facta ueteris Testamenti significauerunt ea que in Nouo Testamento fiunt, sicut dicit Apostolus primo ad Corinthios decimo: »Omnia in figura contingebant illis.« Sensus igitur qui per uoces significatur, proprie dicitur litteralis: ille uero qui per res significatur, mysticus nominatur; et hic est triplex; quia si per talem modum significetur aliquid pertinens ad credibilia, dicitur allegoricus, si autem pertineat ad agibilia, dicitur moralis; si autem ad speranda in beatitudine futura, dicitur anagogicus: , id est, mysticus, nos in  altum ducens; unde uersus:

Littera gesta docet, quid credas allegoria,
Moralis quid agas, quo tendas anagogia,
exemplum in hoc nomine Ierusalem, quod secundum sensum litteralem significat quamdam ciuitatem in terra Iude sitam; et quoniam hec ciuitas a Deo fuit electa ad diuinum cultum  qui colitur in anima uiri iusti, et in Ecclesia militante, et etiam triumphante: ideo Ierusalem secundum sensum moralem in sacra Scriptura signat animam fidelem, secundum sensum allegoricum Ecclesiam militantem, et secundum sensum anagogicum Ecclesiam triumphantem.

Sciendum autem quod licet sacra Scriptura habeat quadruplicem sensum predictum, hoc tamen non est in qualibet sui parte, secundum quod dicitur in Collationibus Patrum, collatione octaua. Nam alicubi habet tantum sensum litteralem sicut Deuteronomii sexto: »Audi, Isrel, Dominus Deus tuus,  Dominus unus est. Diliges Dominum Deum tuum ex toto corde,« etc.; in istis enim, et consimilibus, non est mysticus sensus requirendus. Alicubi uero non habet litteralem sensum proprie loquendo; uerbi gratia, Iudicum IX: »Ierunt ligna, ut ungerent supra se regem,« etc. Et Matth. u: »Si manus  tua scandalizat te, abscinde eam, et proiice abs te.« Sensus enim litteralis est proprie qui significatur, ut predictum est, et talis sensus non est hic, nec in consimilibus; sequeretur enim quod sensus sacre Scripture esset falsus, quia ligna nunquam hoc fecerunt nec facere potuerunt: Similiter Saluator non monuit quod homo manum sibi abscindat ad litteram; sed in istis est tantum sensus mysticus, qui per res significatas intelligitur. Nam per ligna intelliguntur habitatores urbis Sichen, qui fecerunt Abimelech super se regem, ut ibidem in textu exponitur; et per manum abscindendum, intelligitur amicus, quantumcunque propinquus, prebens occasionem ruine, et huius familiaritatem debet homo abscindere a se. Quod autem aliqui doctores dicunt sensum parabolicum esse litteralem; hoc est intelligendum large loquendo, quia ubi non est sensus per uoces significatus, parabolicus est primus; et ideo large loquendo dicitur litteralis, eo quod litteralis  est primus quando non est ibi alius: et ad hoc significandum ipsi dicunt parabolicum contineri sub litterali; et hoc modo loquendo ego sensum parabolicum uocaui in pluribus locis litteralem, scribendo super libros sacre Scripture. Alicubi uero sacra Scriptura habet sensum litteralem et mysticum; sicut in Genesi dicitur quod Abraham duos flios habuit, scilicet Isaac et Ismelem: et hoc est uerum secundum litteralem sensum, et similiter secundum mysticum. Nam per illos allegorice significata fuerunt duo Testamenta, ut dicit Apostolus ad Gal. Iu. Et eodem modo moraliter possunt significari duo filii spirituales unius prelati, quorum unus proficeret et alter deficeret; et anagogice angeli stantes, et cadentes. Item, sicut dictum est, sensus mysticus est qui per res significatur, et unius rei subiectiue sunt plures proprietates reales, et aliquando ualde diuerse; ideo una res subiectiue, aliquando mystice plura et diuersa significat: sicut leo per proprietatem constantie Christum significat Apoc. u: »Ecce  uicit leo de tribu Iuda,« et per uoracitatem signat diabolum, prime Petri u: »Aduersarius uester diabolus tanquam leo rugiens, circumit querens quem deuoret.«

Postquam autem sacram Scripturam cum Dei adiutorio exposui secundum litteralem sensum, et Deus dedit mihi spatium uite: confisus de Dei auxilio propono eam iterum exponere secundum sensum mysticum, ubi est mystice exponenda, prout mihi Dominus dabit; non tamen intendo omnes sensus mysticos scribere, nec per singula uerba discurrere; sed aliqua breuiter ordinare, ad que lectores Bibliorum, ac predicatores uerbi Dei recurrere poterunt,  prout et quando eis uidebitur expedire. Ne quis miretur si in expositione mystica plura dimittam. Nam hoc faciam propter breuitatem; et quoniam sic fecerunt precedentes expositores, et etiam Christus qui Matthei XIII et Marci Iu exponens parabolam seminantis, illud quod dicitur in fine: »Dederunt fructum: aliud centesimum, aliud sexagesimum, aliud tricesimum,« inexpositum dimisit: et in aliis parabolarum expositionibus similiter fecit ipse Christus. Igitur in nomine Iesu Christi incipiam a libro Genesis; et per alios consequenter discurram, quandiu Dominus donabit sua gratia mihi uitam.





ADDITIONES AD POSTILLAM magistri Nicolai DE LIRA super Biblia, edite a reuerendo Patre domino Paulo DE SANCTA MARIA, magistro in theologia, episcopo Burgensi, archicancellario serenissimi principis domini Ioannis regis Castelle et Legionis, incipiunt. Quas uenerabili uiro Alphonso legum doctori, decano Compostellano, filio suo ex legitimo matrimonio genito, direxit: premittens ei prologum sub forma sequenti. Finiuit autem eas anno Domini MCCCCXXIX. Quibus etiam et inserte sunt Replice magistri Matthie Doring, eiusdem ordinis Minorum fratris, et theologi optimi, prout clarius uidebitur in processu.

 Quid tibi uis ut uiuens donem, dilectissime fili: aut successionis titulo post uitam relinquam? nisi quod ad sacrarum Scripturarum notitiam conferat, et gressus tuos in catholice ueritatis solidissimo feruore confirmet. Hec est enim quam corde gesto ac ore profiteor, et de qua puto scriptum fuisse: »Pater filiis notam faciet ueritatem suam;« quam cum ab ineunte etate non recepissem, sed sub Iudaice cecitatis perfidia natus, sacras litteras non a sacris doctoribus didicissem: ab erroneis magistris erroneos sensus trahebam, litteram rectam non rectis cauillationibus, ut ceteri illius perfidie duces, temerarie inuoluere satagens. Cum uero placuit illi cuius misericordia mensuram non habet, me a tenebris ad lucem, a caliginosa turbine ad serenum erem reuocare: ceciderunt quodammodo squame de oculis mentis mee; et cepi Scripturam sacram aliquanto studiosius relegere, et iam non perfide, sed humiliter ueritatem inquirere, et ingenii mei uiribus  non confidens toto corde a Domino postulare, ut quod salubrius anime mee esset, cordi meo infigere dignaretur, nocte dieque eius auxilium prestolabar. Sicque factum est ut catholice fidei desiderium in mente mea de die in diem fortius incandesceret; quoad ipsam fidem, quam corde gerebam, publice profiterer; et ea fere etate qua tu nunc es, baptismi sacramentum in huius ecclesie sacro fonte suscepi, Pauli nomen assumens, te tunc infantie innocentia gaudente, qui post me in etate illa tenera sacro lauacro ab originali culpa mundatus es, antequam actuali inquinari ualuisses, nomen Alphonsi suscipiens, priusquam litteras nominare nouisses. Precedente uero tempore sacrarum litterarum studio insistens, utriusque Testamenti lectioni operam dedi; et interdum a magistris uiuentibus audiendo sepe sanctorum doctorum aliorumque insignium uirorum, qui ab hac uita transierunt, opera relegendo, diuina donante clementia, qui prius fueram  magister erroris, factus sum discipulus ueritatis: quousque ad hanc quam uides senectutem accessi. Et, ut uerum tibi fatear, inter pressuras seculi et curie nostre curas, quibus quandoque uentilatus sum, hec fuit precipua delectatio mea; hoc singulare solatium meum, eternum, et immutabilem Deum, eiusque mirabilia opera in sancte et immaculate legis sue lectione contemplari. Nec tamen  hi, quos prosperos uulgus appellat, successus defuerunt. Nam me, licet prorsus immeritum, non ad paruum Ecclesie gradum diuina gratia subleuauit. Primo enim ad Carthaginensem, deinde ad hanc Burgensem sedem promotus, amplissimis Ecclesie Dei fauoribus sum nutritus: ecclesiasticis etiam secularia adiecta sunt, cum tam in domo gloriose memorie iustissimi regis Henrici, quam eius illustris plante inclyti regis nostri, pregrandi officio suscepto, satis familiariter sum uersatus. Fratrem uero tuum primogenitum ac te, quam clementer, quam pie omnipotentis clementia tractauit, ego non referam, uos ipsi cognoscite. Unum est quod silentio committere non possum, nobis ex Leuitico sanguine descendentibus aliquantulum demonstratum fuisse, quod ante tot secula scriptum est: »Tribui Leui non fuisse datam possessionem, quia Dominus est possessio eius;« Deus enim est possessio nostra, Christus hereditas nostra, qui purgaturus filios Leui, ut sacrificia Domino in  iustitia offerrent, uoce prophetica antiquitus predicatum, his iam diebus manibus nostris sacrificium uerum tractari permittit, utinam sic acceptans, sicut et tolerans. Nec uolo ista me putes superuacue iactanterue inseruisse, uitamque meam frustra annuntiasse tibi: cum non superuacuum, quinimo necessarium reor, Omnipotentis beneficia cognoscere; et arrogantie attribuenda non est infirmitatis proprie aperta et inficta confessio: presertim cum tibi loquar, a cuius memoria hec excidere nullo unquam tempore uellem. Nec enim puto me satis gratum tantorum beneficiorum receptorem agere, si cum uita mea illorum recognitio quiescat. Tibi autem non abs re inter ceteros hec libenter enarro, ut que beneficio etatis non uidisti, saltem a patre audiens, memorie tradas, iunioribusque, qui forsan non audierunt, cum horum occurrerit sermo, frequenter enarres: ut illi enarrent filiis suis, ne obliuiscantur operum Domini, sed legem eius exquirant. Cuius clariori exquisitioni, fili carissime, cum non modicum  conferant studium, et disciplina, ad que te  interdum anhelare conspicio, et inter studia iuris, et disceptationum forensium occupationes, utriusque Testamenti spicas, quasi furtim ruminare tentantem, aliquo munusculo excitare sepe proposui desideriumque tuum paterno fauore iuuare.

 Et quoniam inter innumerabilia pene opera, quorum uarietate diuina Scriptura circumdata refulget, Postilla Nicolai de Lira tam sui recentia, quam digna celebritate clarescit: qui utrumque Testamentum studiose discurrens, litteralem sensum, qui inter ceteros precipuus est, copiosa luculentia tradidit, hanc tibi donare proposui. Et cum infirmitatis humane periculo detentus, dierum meorum finem ignorem, merito tamen ex etate accelerare suspicor: memor sum illam tibi ex bibliotheca mea electam, iam bis preelegisse. Cum uero summi Patris clementia uitam meam misericorditer prolongauit, uisum mihi est, ut quod legare conceperam, inter uiuos nunc nude donarem: sed paterna additamenta paterno munusculo cumularem, et in gazophylacio eius, qui uite dies addidit, etiamsi modicum aliquid, superadderem. Nec enim quia multa dare non possumus, manum ex toto retrahere licet. Unusquisque enim tanti debitor est, quantum ingenii sui uires  exsoluere ualent: nec quisquam apud Deum soluendo non est, cum ultra facultatem non petat; nec opulentior debitor est, cum nichil habeat quod non receperit, sed misericordia eius his, que possumus, contentatur, iustitia enim omnia que ualemus transcendit. Cum ergo Postillam hanc discurrissem, et si solemnissime, et miranda copiositate scriptam conspicio: quia tamen nullum opus humanum adeo perfectum est, quin ei superaddi aliquid possit, et de sola Scriptura diuina scriptum est: »Ne addas quidquam uerbis illius ;« expedire putaui aliquibus in locis aliqua additare, in illis permaxime ubi sanctorum doctrinas aliquatenus pretermissas conspexi. Nec fuit propositi mei curiose inquirere quid supplerem: sed libenter sine supplementis transiui, nisi ubi ipsa me supplementa uocarunt. Quare nec uolumen proposui scribere, nec libri nomine gloriari: sed postillam ipsam cum paucis admodum  additionibus in margine transcriptis tibi donare; ut et ipsi nouitii studentes facere solent, qui cum librum aliquem affectuose perlegunt, aliquibus glossulis sepe manu propria conscriptis margines occupant, ut firmius memorie, quod legerint, tradant. Nondum tamen ut proposui, totam Postillam discurrere ualui: tum etatis pondere, et passionum illi adherentium grauitate; tum tarditate ingenii; tum etiam occupationum multitudine, et humanorum casuum uarietatibus obsistentibus, que his in partibus nonnunquam abundant. Sed licet aliqua ex parte nondum perfecerim, quod transcursum est confestim dono; reliquum, si Deus compleri permiserit, donaturus. Nec enim imperfecti occasione quod scriptum erat retinere uolui, imo in quasdam arrhas commercii nostri illico tradere. Hoc est ergo, fili mi, testamentum meum, hi sunt codicilli mei, hoc ex illis prelegatum agnosce, ut in »lege Domini sit  uoluntas tua, et in lege eius mediteris die ac nocte.« Meditationem uero tuam, hec et similia relegendo, puriorem profecto et suauiorem efficies. Gratanter igitur donum hoc tui parentis paterna accepta affectione, et leta manu donatum. Sed omittamus hec, et omnipotentis Dei, cuius opus aggredimur, et a quo et cum quo omnis sapientia fuit semper, et est ante euum, auxilio humillimis precibus inuocato, quidquid huic Postille addidimus, stylo plano, omni uerborum flore deposito, exprimentes, manum aratro iam ponamus.



Super prologum primum Postille, qui incipit: Hec omnia liber uite. Similiter super secundum prologum eiusdem Postille qui incipit: uidi in dextera sedentis super thronum, etc.


SEQUITUR ADDITIO SUPER UTRUMQUE PROLOGUM.

Quoniam intentio Postillatoris precipue uersatur circa sensum litteralem, ideo ante omnia querendum uidetur utrum sensus litteralis ceteris sensibus sacre  Scripture sit dignior; et uidetur quod non. Nam secundum Apostolum III Cor. III: »Littera occidit, spiritus autem uiuiticat.« Sed sensus litteralis proprie fundatur in littera, sensus uero spiritualis fundatur proprie supra significationem spiritualem, qua res significate per litteram ulterius alias res significant: ergo sensus litteralis sacre Scripture non uiuificat, sed occidit, et per consequens non est dignior ceteris sensibus. Preterea, dignior est doctrina que habetur per sensus spirituales, quam illa que habetur per sensum litteralem, ergo spirituales sensus sunt digniores: tenet consequentia, quia »quecunque scripta sunt, ad nostram doctrinam scripta sunt .« Assumptum probatur: nam per sensum allegoricum habentur que sunt credenda, quod pertinet ad fidem; per sensum anagogicum, que sunt speranda, quod pertinet ad spem; per sensum uero tropologicum, que sunt agenda,  quod pertinet ad caritatem: in quibus scilicet tribus uirtutibus proprie Deus colitur, secundum Augustinum. Per sensum uero litteralem habetur historia tantum. Quod autem per predictos quatuor sensus intelligantur quatuor predicta, patet per uersum allegatum in prologo postille, et est communis sententia expositorum, in quo uersu dicitur:

Littera gesta docet, quid credas allegoria,
Tropologia quid agas, quid speres, anagogia.
Preterea, secundum Philosophum I Posterior.: Unumquodque propter aliud, et illud magis: sed sensus litteralis est propter sensum spiritualem, igitur sensus spiritualis est dignior; consequentia tenet: et antecedens pro secunda parte probatur; nam sensus litteralis se habet ad sensus spirituales, sicut fundamentum ad edificium, prout ponit postillator in secundo prologo. Constat autem quod fundamentum est propter edificium, et non econtra.  Preterea, sensus litteralis accipitur secundum primam significationem littere, qua uoces significant res, prout communiter tenetur, et postillator ponit in primo prologo: sed secundum primam significationem, qua uoces res significant, multa falsa reperiuntur in sacra Scriptura, specialiter attribuendo Deo quod Deo minime competit, sicut motus localis, ut Gen. XI: »Descendit Deus ut uideret ciuitatem, et turrim,« etc.; et sic de multis aliis, que tamen in sensu spirituali non reperfuntur: ergo sensus litteralis non est dignior. Preterea, illa que sunt interiora tam in corporalibus quam in spiritualibus, exterioribus sunt digniora: in corporalibus enim illa in quibus principaliter consistit uita animalis, sunt in interioribus eius partibus, sicut cor. Idem etiam patet in spiritualibus, scilicet quod illa que sunt interiora fortiora sunt et in dignitate potiora, sicut patet in tabernaculo federis, in quo arca testamenti ponebatur in loco interiori, qui dicitur Sancta sanctorum;  cetera uero in locis magis exterioribus, secundum gradum sanctitatis eorum, ut patet Exod. XL, similiter III Reg. uIII. Idem patet in sacramentis Ecclesie, in quibus inuisibilis gratia, que interius datur, dignior est quam uisibilis forma, que apparet exterius. Cum autem sensus litteralis dicitur »scriptus esse in libro foris,« sensus uero mysticus »intus,« ut patet Apoc. u in auctoritate allegata per Postillam, ubi dicitur: »uidi in dextera sedentis super thronum librum scriptum intus et toris;« consequens est quod sensus litteralis sit minoris diguitatis respectu sensus spiritualis. Preterea, notitia humana communiter procedit a minus perfectis ad magis perfecta, prout patet non solum in humanis scientiis, que procedunt a sensibus et particularibus et terminantur in summis rerum causis, sed etiam in his que ad notitiam diuinorum pertinent; unde Rom. I: »Inuisibilia Dei a creatura mundi per ea que facta sunt intellecta conspiciuntur.« Sed in studio sacre Scripture incipiendum est ab intellectu sensus litteralis, ut Postillator dicit in summa; ergo  sensus litteralis non est dignior. Preterea, ille sensus Scripture debet dici dignior, qui alterius defectum supplet; sed sensus spiritualis quandoque supplet defectum litteralis sensus; dicit enim Gregorius in Moralibus: »Cum ordo historie deficit, sese nobis intellectus mysticus quasi apertis iam foribus ostendit: ac si patenter clamet, quia rationem littere defecisse cognoscitis, restat, ut ad spiritualem sensum sine dubitatione redeatis;« ergo litteralis sensus non est dignior quam spiritualis.

Sed contra: Sensus ille, ad quem tantum pertinet honor sacre Scripture proprie debitus, est ceteris sensibus uirtuosior, seu dignior; cum honor sit precipuum signum uirtutis, ut in I Ethic.: Sed sensus litteralis sacre Scripture est huiusmodi; ergo sensus litteralis inter ceteros est dignior. Minor patet secundum Augustinum in epistola ad Hieronymum: »Solum enim Scripturarum libris qui canonici appellantur hunc honorem didici deferre, ut nullum  auctorem eorum scribendo errasse aliquid firmissime credam.« Constat autem quod hunc honorem non habet sacra Scriptura secundum sensum spiritualem, quia si sic, ex tali sensu spirituali posset summi efficax argumentum, quod esset contra Augustinum in epistola ad uincentium Donatistam, dicentem, quod ex solo sensu litterali argumentum efficax sumitur. In hac questione sex uidentur consideranda. Primum, quis dicendus sit sensus sacre Scripture litteralis, et quis spiritualis. Secundum, an quilibet passus seu textus sacre Scripture exponatur quadruplici sensu supra tacto. Tertium, an cuiuslibet passus seu textus sacre Scripture sit tantum unus sensus litteralis, uel quandoque plures. Quartum, posito quod aliquando unus textus seu una auctoritas sacre Scripture habeat plures, quis eorum est alteri preferendus. Quintum, an ex quolibet sensu litterali possit sumi efficax argumentum. Sextum, respondendum est ad questionem, etc.

 Circa primum, scilicet quis dicendus sit sensus sacre Scripture litteralis et quis spiritualis, dicendum quod sensus litteralis quandoque dicitur ille, secundum quem aliqua historia narratur ad litteram: et hoc uidentur sonare uerba Gregorii in III Moralium, qui de sensu litterali loquens dicit: »Dum narrat gestum prodit mysterium.« Similiter, et in uersu preallegato dicitur: »Littera gesta docet.« Sed secundum hoc sola historialia sacre Scripture dicerentur habere sensum historialem, uel litteralem, non autem doctrinalia seu prophetica et huiusmodi: cum in talibus non uidetur narrari aliqua historia: sed hoc est contra communem sententiam expositorum, qui communiter auctoritatibus sacre Scripture sensum litteralem attribuunt. Unde aliter et magis proprie dicitur sensus litteralis, scilicet ille qui habetur per significationem littere, qua uoces significant res. Ille autem dicitur sensus spiritualis, qui habetur per significationes rerum significatarum per uoces, prout in prima parte, q. 1, art. ult.: et  est sententia communis, quam sequitur Postillator in prologo. Sed attendendum est quod per predicta non habetur definitio, seu descriptio adequata sensus litteralis, de quo hic agitur: sunt enim quedam in sacra Scriptura tradita, que si accipiantur secundum significationem qua uoces communiter significant res, essent falsa: ut patet in locutionibus parabolicis et huiusmodi, ut infra patebit. Unde addendum est predictis: quod sensus sacre Scripture, ad hoc quod litteralis dicitur, requiritur quod sit intentus ab auctore sacre Scripture, qui est Deus. Cuius ratio est: nam sensus litteralis cuiuscunque scripture est ille quem auctor intendit, cum uoces sint earum, que sunt in anima, passionum note: ut in prima Periermenias; sed constat quod auctor sacre Scripture est Deus, et sic patet quod sensus litteralis de quo agitur, est ille qui a Deo intenditur, et per uoces in littera contentas signatur. Ex quibus sequitur quod sensus litteralis sacre Scripture non  debet dici ille sensus qui in aliquo repugnat Ecclesie auctoritati seu determinationi, quantumcunque talis sensus sit conformis significationi littere: talis enim sensus non solum non intenditur ab auctore, sed potius est hereticus; unde Hieronymus: »Quicunque aliter Scripturam intelligit quam sensus Spiritus sancti efflagitat, a quo scripta est, hereticus appellari potest;« quod intelligitur de illo qui ad hoc expositionem sacre Scripture retorquet, quod contrariatur ei quod per Spiritum sanctum reuelatum est, ut secunda secunde q. 11.

Sequitur etiam quod nec habendus est pro sensu litterali, ille qui rationi recte repugnat; talis enim sensus non intenditur ab auctore, scilicet, Deo, qui est prima ueritas, a quo omnis ueritas deriuatur; et ideo Augustinus super Genesi ad litteram: »Cum Scriptura diuina multipliciter exponi possit, nulli expositioni aliquisita precise inhereat, quod si certa ratione constiterit hoc esse falsum, quod aliquis  sensum Scripture hunc asserere presumat. Ex hoc enim Scriptura ab infidelibus derideretur, et eis precluderetur uia credendi.« Hec ille. Idem etiam est dicendum de sensu spirituali sacre Scripture, qui per significationem rerum per uoces in littera contentas significatarum habetur: scilicet, quod talis sensus non debet repugnare auctoritati Ecclesie, nec recte rationi: quia si sic, talis sensus spiritualis non esset attribuendus sacre Scripture, a Deo, qui est summa ueritas, reuelate.

Circa secundum, scilicet, an quilibet passus seu textus sacre Scripture exponatur quadruplici sensu supra tacto, dicendum quod non; dicit enim Augustinus II super Gen. In quibusdam solus sensus litteralis querendus est. Quod patet manifeste: sunt enim multa in libris canonicis, tam ueteris Testamenti quam Noui, que non habent nisi tantummodo sensum litteralem. Quod patet in multis, et specialiter in duobus preceptis caritatis, in quibus tota lex pendet et prophete, ut habetur Matth. XXII. Licet  enim in his preceptis, scilicet: »Diliges Dominum Deum tuum ex toto corde tuo, et diliges proximum tuum sicut teipsum,« multa contineantur exponenda, seu exponibilia, tam ad obiectum caritatis quam eius actum interiorem seu exteriorem, quam etiam ad eius ordinem, et alia huiusmodi pertinentia: omnia tamen illa pertinent ad sensum litteralem tantum. Non enim in hoc loco res significate per hanc uocem Deus, seu per hanc uocem proximus, et per hanc uocem diliges, iterum res alias significant, a quibus rebus sic signatis sensus spiritualis ulterius accipiatur: unde totum quod in expositione horum preceptorum traditur, ad sensum litteralem eorum tantummodo pertinet. Et sic communiter de aliis preceptis moralibus ueteris Testamenti et multis aliis passibus, quos causa breuitatis omitto. In Euangeliis etiam multa traduntur, quibus non oportet assignare sensum mysticum, sed tantum litteralem: sicut in his que traduntur ut precepta,  ut cum Ioannis XIu dicitur: »Creditis in Deum, et in me credite,« et similibus. Similiter in his que dantur ut consilia, sicut cum dicitur Matthei XIX: »Si uis perfectus esse, uade et uende omnia que habes et da pauperibus.« In quibus, et similibus non est querendus sensus spiritualis, qui ex rebus signatis per uoces accipiatur: sed tantum sensus litteralis, qui ex significatione uocum accipitur, ut est manifestum. Similiter cum Luce uIII Christus interpretatur parabolam suam, dicens: »Semen est uerbum Dei,« etc., manifestum est quod illa uerba interpretatiua non oportet quod habeant alios sensus spirituales, cum ipsamet interpretatio sit expositiua parabole precedentis. Similiter Epistole Pauli, que una de precipius partibus Noui Testamenti censeri debent, per totum fere sensum litteralem tantummodo habent. Loquitur enim ibi tanquam doctor uniuersalis Ecclesie, exponens et concordans utrumque Testamentum. Licet enim  in ipsis Epistolis profunda et difficilia ad fidem pertinentia, et utriusque Testamenti declarationem tradantur, non tamen allegorice, uel anagogice traduntur, sed tantum litteraliter; ipse enim historialiter loquendo seu litteraliter, ostendit de quibusdam Scripturis quomodo sint intelligende in sensu spirituali: ut cum Galatarum Iu dicit de duobus filiis Abrahe, »que sunt per allegoriam dicta.« Non ergo uerba Apostoli sunt allegorizanda, seu moralizanda, et huiusmodi, sed potius enucleanda: ut ex ipsis ueri sensus litterales extrahantur, ex quibus discursiue producendo multa, magna, et profunda inferuntur argumentatiue: sicut in aliis scientiis humanis ex certis et ueris principiis multa discursiue inferuntur, prout in 1 p. q. 1, art. 7; que quidem omnia ad litteralem sensum pertinent, a quo recte deducuntur.

Et sic patet quod non quilibet passus sacre Scripture quadruplici sensu sit exponendus: sed prout S. Thomas notabiliter tradit 7 quodlibeto, q. 24, sacra Scriptura quandoque est exponenda istis quatuor  sensibus, quandoque tribus, quandoque duobus, quandoque uno tantum. Unde ea que secundum litteralem sensum ad facta ueteris Testamenti spectant, possunt quatuor sensibus exponi; similiter ea que ad litteram de Christo capite dicuntur, possunt exponi litteraliter de Christi gestis, allegorice referendo ea ad corpus eius mysticum, et moraliter eadem referendo ad actus nostros, qui secundum ipsum debent regulari, et anagogice in quantum in ipso Christo est nobis iter glorie demonstratum. Illa autem que secundum litteralem sensum dicuntur de Ecclesia, possunt exponi moraliter et anagogice. Ea uero que secundum litteram moraliter dicuntur, non consueuerunt exponi nisi anagogice. Illa uero que secundum sensum litteralem pertinent ad statum glorie, nullo alio sensu consueta sunt exponi, eo quod ipsa non est figura aliorum, sed ab omnibus aliis figurata. Que quidem omnia, et alia ad hoc pertinentia, plenius in dicta questione declarantur.

 Circa tertium, scilicet, an cuiuslibet passus seu textus sacre Scripture sit tantum unus sensus litteralis? et uidetur quod non. Nam secundum Augustinum in lib. de Utilitate credendi, ad sensum litteralem pertinent tria: quorum primum est, cum littera simpliciter exponitur; et hunc dicit sensum historicum. Secundum est, cum causa huius quod in littera continetur, assignatur seu exponitur; quem sensum uocat etymologicum. Tertium est, cum ueritas illius littere ostenditur ueritati alterius Scripture non repugnare; quem uocat anagogicum. uerbi gratia, cum legitur Gen. II: »Aedificauit Dominus Deus costam quam tulerat de Adam in mulierem,« etc. Sensus historicus illius dicti est, cum simpliciter exponitur, quod in littera continetur. Sensus uero etymologicus est, quando redditur causa quare de latere uiri formata sit mulier, et non de alia parte corporis; similiter quare dormienti et non uigilanti subtracta sit costa, prout tractatur in secundo, dist.  18. Sensus uero anagogicus est, cum ostenditur quod ueritas huius dicti non repugnat ueritati alterius Scripture, ubi dicitur Gen. I de creatione hominis: »Masculum et feminam creauit eos,« etc. Ex qua littera apparet quod simul in eodem tempore fuerunt masculus et femina humane speciei create, et non successiue, sic ut femina esset, post creationem masculi, de latere eius subtracta.

Sed bene attendenti, ex hac consideratione Augustini non habetur quod sub sensu litterali contineantur tria genera expositionum, sic quod quelibet illarum sit sensus litteralis proprie: sed prima expositio est tantum sensus litteralis, secunda uero est redditiua cause ipsius litteralis sensus, tertia uero est solutiua contrarietatis illius. Unde secunda et tertia expositio, licet pertineant ad sensum litteralem, eo quod per eas magis perficitur seu elucidatur: non tamen sunt sensus litterales proprie dicendi. De quibus tribus generibus expositionum ad  sensum litteralem pertinentium potest intelligi illud II Esdr. uIII, ubi dicitur: »Et legerunt in libro Legis Dei aperte et distincte, et apposuerunt ad intelligendum.« In hoc enim quod dicitur, »legerunt in libro aperte,« potest intelligi ipsa expositio littere, que est quasi ianua omnium expositionum sequentium, sine cuius apertione non potest quis recte intrare ad alias expositiones. Cum autem dicitur, »et distincte,« intelligitur sensus anagogicus ab Augustino nominatus, quia per proprias et ueras distinctiones soluuntur contrarietates que in sacris Scripturis quandoque apparent. In hoc autem quod sequitur: »Et apposuerunt ad intelligendum,« potest intelligi notitia cause legis, seu historie, uel alicuius dicti sacre Scripture. Cum enim intelligere sit intus legere, ille qui per cognitionem effectus deuenit ad notitiam cause, proprie dicitur intelligere, qui quidem sensus uocatur ab Augustino etymologicus.

Sed ulterius attendendum, quod sub quolibet genere  predictarum trium expositionum ad litteralem sensum, ut dictum est, pertinentium, possunt esse multe species. Potest enim non solum una causa, sed plures, unius dicti assignari: similiter et non solum uno modo soluere contrarietates, sed pluribus, ut est manifestum.

Item quantum ad simplicem expositionem Scripture, que ex primaria uocis significatione consurgit, manifestum est quod plures sensus litterales traduntur, non solum ab expositoribus seu scriptoribus communiter, sed etiam a doctoribus sanctis, ut patet Gen. I, in quo loco, ut Magister dicit in secundo, dist. 13, quidam sanctorum Patrum qui uerba Dei atque arcana scrutati sunt, quasi diuersa uidentur scripsisse. Et sic patet quod non cuiuslibet textus sacre Scripture sit tantum unus sensus litteralis.

Si autem dicatur contra hoc quod licet diuersi diuersos sensus attribuant alicui littere sacre, non ex hoc sequitur quod sint plures sensus litterales talis  littere; sed tantum ille est litteralis quem intendit auctor: ad hoc dicendum quod secundum sanctum Thomam in prima parte, q. I, quia auctor sacre Scripture Deus est, qui simul omnia suo simplici intellectu comprehendit, non est inconueniens, ut Augustinus dicit in III Confessionum, si etiam secundum litteralem sensum sacre Scripture plures sint sensus: quod intelligendum est dum tales sensus sint littere conformes, et quod determinationi Ecclesie, seu recte rationi non repugnent, ut dictum est: similiter et quod sint inuicem compassibiles. Cum autem contingat duos sensus litterales secum impassibiles alicui sacre auctoritati attribui, necesse est dicere quod tantum alter eorum est litteralis: sicut cum Danielis X de principe regni Persarum traditur a B. Gregorio in Morali quod esset angelus bonus qui regno Persarum presidebat, alii uero dicunt oppositum, et sic contingit in multis aliis.

Item attendendum est quod sensus litteralis sacre  Scripture tante capacitatis est seu uirtutis, quod in eo continentur uirtualiter omnia ad fidem, seu bonos mores et uirtutes pertinentia. Unde Magister, qui Patrum sententias breui uolumine compilauit, in cuius uoluminis expositione doctores postremi seu scriptores omnia quodammodo theologica introduxerunt, in huius sensus litteralis testimoniis totum suum opus fundauit; dicit enim in suo prologo sic: »uolumen Deo prestante compegimus ex testimoniis ueritatis in eternum fundatis.« Constat autem quod testimonia ueritatis in eternum fundata, sunt testimonia sacre Scripture secundum litteralem sensum sumpta, ex quo sensu solo testimonium potest accipi, seu argumentum, secundum Augustinum ubi supra.

Sed circa hoc considerandum quod non omnia que secundum sensum litteralem ex sacra Scriptura habentur, sunt immediata, sic quod ex primaria litterarum significatione intelligantur: sed requiritur quandoque additio alicuius ueri, ex quo uero, adiuncto sensui  litterali, aliud uerum deducatur. Sicut cum Christus Luce XX ex testimonio littere dicentis: »Deus Abraham, Deus Isaac, Deus Iacob,« concludit contra Sadduceos, aliam uitam esse negantes hominum post presentem, sic arguens: »Est Deus mortuorum uel uiuorum,« q. d. cum ex sensu litterali habemus de Deo, et sit Deus Abraham, etc.: et ratio dictat, quod Deus dicitur esse Deus respectu alicuius existentis in rerum natura: ergo sequitur quod Abraham, et Isaac essent in rerum natura, quod negabant Sadducei. Constat autem quod hec conclusio non deducitur ex sensu illius littere: »Deus Abraham, Deus Isaac,« etc., nisi addatur alia propositio uera supradicta, et sic patet intentum. Et potest etiam contingere quod talis conclusio ex una deductione, uel ex pluribus successiuis ex sacra littera concludatur: sicut contingit in scientiis, seu artibus humanis liberalibus, quod alique conclusiones statim a primis principiis naturaliter notis deducuntur, alie uero ex multis mediis inuicem ordinatis, ut est manifestum. Sensus  ergo litteralis uerus qui ex primaria significatione littere consurgit, dicendus est primus sensus litteralis; alii uero subsequentes sunt sensus secundarii, quorum certitudo a certitudine primi sensus dependet, qui sensibus secundariis est certior; sicut prima principia naturaliter nota ceteris ab eis deductis certiora sunt. Que quidem consideratio attendenda est in multis passibus sacre Scripture.

Circa quartum, scilicet, cum plures sensus de una auctoritate sacre Scripture litterales traduntur, quis illorum aliis sit preferendus? dicendum quod in hoc non uidetur quod possit dari unica regula generalis; sed sunt quedam circa hoc consideranda, presuppositis his, que supra in articulo primo de sensu litterali dicuntur. Primum est, quod ille sensus uidetur preferendus, cuius sententia magis innititur rationi. Unde in decretis dist. 20, c. Decretales: »Quo enim quisque magis rationi innititur, eo maioris auctoritatis eius uerba esse uidentur.« Item  sensus ille uidetur aliis preferendus esse, qui magis consonat littere. Unde secundum Augustinum in III de Doctrina Christiana, dubia sunt determinanda secundum sententiam, que de Scripturarum planioribus locis accipitur. Constat autem quod planiora loca sunt illa que planius littere consonant. Item preferendus est ceteris paribus sensus litteralis, qui a sanctis doctoribus traditur, ceteris sensibus ab aliis expositoribus traditis; unde in Decretis, c. Allegato, in sacrarum litterarum expositionibus sancti doctores summis pontificibus preponuntur, et a fortiori aliis scriptoribus. Item ubi duo sensus littere habentur, quorum neuter repugnat Ecclesie auctoritati, nec recte rationi, unus tamen traditur a catholicis, et alius ab infidelibus, tunc preferendus est sensus catholicorum: tum quia magis presumendum est quod illi qui in gremio Ecclesie sunt, cui Christus promisit Spiritum ueritatis, uerum intellectum sacre Scripture habeant,  quam infideles qui ueritati fidei communiter aduersantur, tum ne ad hoc detur infidelibus occasio credendi, quod ipsi melius sacram Scripturam exponant quam catholici. Unde Leo papa in quadam epistola ad episcopum Alexandrinum dicit quod inimici crucis Christi factis et uerbis nostris insidiantur, ideo nullam eis, uel tenuem, occasionem demus. Qua ratione uidetur quod cum aliqua littera sacre Scripture eodem modo exponitur a catholicis, et ab infidelibus, tunc auctoritas talis expositionis attribuenda est catholicis, et non infidelibus, ratione predicta; presertim si talis expositio prius emanauit a catholicis: cuius contrarium reperitur aliquo modo in Postilla, sicut patebit infra, Genesis I, ubi queritur quare in secunda die non dicitur: »Et uidit Deus quod esset bonum,« sicut in aliis diebus. Quia tamen ubi pluralitus sensuum litteralium occurrit, raro contingit quod unus predictorum sensuum ceteris precellat secundum omnia  dicta, sed potius unus illorum sensuum precellit uno modo, et alius alio; idcirco in talibus uidetur habere locum illud ad Rom. XIu. »Unusquisque in suo sensu abundet,« salua semper sanctorum reuerentia et auctoritate.

Circa quintum, scilicet, an ex quolibet sensu litterali sacre Scripture possit sumi efficax argumentum? dicendum quod licet a solo sensu litterali sacre Scripture possit sumi efficax argumentum, ut patet per Augustinum ubi supra: non tamen ex quolibet sensu litterali sacre Scripture sumitur efficax argumentum. Nam cum sint multi textus in sacra Scriptura, qui diuersimode etiam a sanctis doctoribus exponuntur, ut supra articulo tertio, sequitur quod ex nullo talium sensuum possit sumi efficax argumentum; quia sic argueretur quasi a disiunctiua ad alteram partem. Bene tamen si huiusmodi sensus diuersi in aliquo concordant, potest sumi inde efficax argumentum, saltem ad hoc in quo concordant; sicut Dan. IX, in computatione septuaginta  hebdomadarum; ubi licet expositores, tam Hebrei quam Latini diuersimode se habeant, non solum in termino a quo hebdomade habent initium, sed etiam in progressu computationis: quia tamen secundum omnes terminus ultimus earum iam longe transiuit in preteritum, ideo ex ipsa auctoritate argumentum efficax sumitur ad concludendum Christum iam uenisse, ut ibidem patebit.

Ex quibus sequitur quod cum sensus litteralis sacre Scripture in quibusdam locis non sit idem apud omnes, ideo potest contingere quod ex aliquo sensu litterali posset sumi argumentum ualidum contra quosdam, puta contra tenentes eumdem sensum litteralem, ex quo tamen sensu non potest sumi argumentum ualidum contra alios, scilicet tenentes aliam expositionem seu sensum litteralem: que quidem diuersitas sepius contingit inter nos et infideles. Sunt enim aliqui textus sacre Scripture, quorum sensus, qui est litteralis et uerus apud catholicos,  non sufficit ut ex eo sumatur efficax argumentum contra infideles seu hereticos, sed ex hoc non tolletur quin talis sensus catholicorum sit uerus et litteralis apud catholicos censendus. uerbi gratia, cum Psalmista dicit: »uerbo Domini celi firmati sunt ,« etc., sensus uerus et litteralis apud catholicos est quod uerbo Domini, id est, Filio Patris, celi sunt firmati: que quidem expositio apud catholicos est quasi necessaria, etiam consona huic quod dicitur Ioan. I: »Et uerbum erat apud Deum, et omnia per ipsum,« id est per uerbum »facta sunt.« Sed ex hoc sensu non sumitur argumentum efficax contra infideles, non recipientes Euangelium: illi enim non concedunt aliquam esse distinctionem realem in diuinis, sic ut sit aliqua diuina persona eternaliter procedens ab alio per modum uerbi mentalis. Unde cum dicitur: »uerbo Domini celi firmati sunt,« ipsi dicunt quod hic loquitur Psalmista more humano: sicut cum de mandato  alicuius domini aliqua fiunt, dicitur quod sunt uerbo eius facta. Sumitur tamen ex hac auctoritate argumentum ualidum apud fideles circa distinctionem personarum in diuinis prout in primo Sententiarum, dist. 2. Ex quo sequitur quod catholicus exponens istam auctoritatem Psalmiste debet eam catholice exponere, non curans an ex ea posset sumi efficax argumentum contra infideles Trinitatem negantes, an non: quia non oportet quod ex quolibet sensu litterali argumentum sumatur apud omnes, ut iam dictum est. Quod tamen postillator in hoc loco, et aliis nonnullis uidetur obseruare, ut in suis locis patebit: uidetur enim estimare quod non sit sensus litteralis, nisi ille a quo sumitur argumentum ualidum etiam contra aduersarios, quod tamen non est sic intelligendum, ut dictum est.

Circa sextum, scilicet, respondendo ad principale quesitum, uidetur dicendum quod sensus litteralis possit comparari ad alios sensus dupliciter: uno  modo uniuersaliter, scilicet respectu totius sacre Scripture in communi alio uero modo particulariter, scilicet, secundum quedam particularia loca sacre Scripture. Si primo modo comparatur, et accipiatur sacra Scriptura prout est principaliter speculatiua, tunc sensus litteralis secundum unam considerationem est eiusdem dignitatis cum aliis sensibus, secundum uero aliam considerationem est ceteris dignior. Ad quod sciendum quod scientia speculatiua dicitur alia dignior ex duobus: uno modo ex dignitati materie; nam ut dicit Philosophus in XI de Animalibus, Minimum quod potest haberi de cognitione rerum altissimarum desiderabilius est, quam certissima cognitio, que habetur de minimis rebus. Et secundum istam considerationem sensus litteralis et sensus spiritualis sacre Scripture communiter accepti, eiusdem sunt dignitatis: de eodem enim tractatur, secundum utrumque sensum, scilicet de Deo, et de creaturis,  prout in Deum referantur, prima parte, q. 1. Alio uero modo una scientia dicitur dignior alia ex certitudine, secundum quam illa scientia dicitur dignior que certior est, et secundum hanc considerationem manifestum, quod sensus litteralis est dignior, cum sit ceteris certior. Tota enim certitudo aliorum sensuum sacre Scripture a certitudine sensu litteralis dependet. Unde Augustinus de Doctrina Christiana: »Nihil est quod occulte in aliquo loco sacre Scripture traditur, quod non alibi manifeste exponatur.« Cuius ratio est: Nam spiritualis expositio semper debet habere fulcimentum ab aliqua litterali expositione sacre Scripture, prout in quodlibeto et questione supra allegatis plene traditur. Si autem comparetur sensus litteralis ad alios sensus secundum quedam particularia loca sacre Scripture, sic manifestum est quod in pluribus locis sensus spiritualis est dignior, ex eo quod de altiori materia tractat; sicut cum legitur de Abraham  Gen. XXI, quod »duos filios habuit,« etc. Quod exponitur ab Apostolo Gal. Iu allegorice de duobus Testamentis: ubi patet quod sensus allegoricus ille dignior est, quam sensus historialis illius littere, et idem patet de multis aliis. Si autem accipiatur sacra doctrina prout comprehendit sub se scientiam practicam, tunc etiam sensus litteralis et spiritualis duplici modo comparari possunt, scilicet uniuersaliter et particulariter, ut dictum est. Si primo modo, tunc sensus litteralis et spiritualis eiusdem sunt dignitatis; illa enim scientia practica seu ars dignior est, que ad ulteriorem finem ordinatur, ut ciuilis militari, ut in I Ethic. Constat autem quod finis ultimus totius sacre doctrine in quantum est practica, siue secundum sensum litteralem, siue secundum sensum spiritualem, est unus et idem, scilicet, beatitudo eterna. Si autem comparentur secundo modo, scilicet secundum particularia loca tunc manifestum est quod in quibusdam locis sensus spiritualis est dignior, tanquam propinquior ultimo fini, ut patet  in multis preceptis cerimonialibus, sicut cum dicitur Deut. XXu.: »Non ligabis os bouis triturantis in area fruges tuas;« quod exponitur ab Apostolo I Cor. IX spiritualiter, ostendente quod sensus precepti illius litteralis modice utilitatis est, de quo dicit: »Nunquid de bobus cura est Deo; an propter nos utique dicit?« et sic de multis aliis. Sunt etiam alie considerationes quibus sensus litteralis preminet sensibus spiritualibus, quarum una est ex parte extensionis: sensus enim litteralis extendit se ad quamlibet particulam sacre Scripture; quilibet enim passus sacre Scripture habet aliquem sensum litteralem: sensus uero spirituales non se extendunt ad totam sacram Scripturam, prout patet ex dictis in secundo articulo.

Alia uero consideratio est ex parte uniuersalitatis: sensus enim litteralis communior est seu uniuersalior, quia etiam rudes qui ad intelligibilia capienda non sunt idonei, per sensum litteralem capiunt spiritualia,  saltem sub similitudinibus corporalibus, prout in prima parte quest. prima, artic. 9. Constat autem, prout in I Ethicorum, quod bonum quanto uniuersalius, tanto diuinius.

Ex hac igitur triplici consideratione, qua sensus litteralis ceteris sensibus simpliciter comparatus est dignior, potest quodammodo accipi triplex ratio ad commendationem huius Postille, scilicet, magistri Nicolai.

Prima est ex parte sensus litteralis, qui ceteris modo predicto est dignior; hec enim Postilla, inter alias que in communem usum ueniunt, magis intendit litteralem sensum, ceteris sensibus pretermissis, seu ualde modicum tactis, ut ipse dicit in prologo.

Secunda ratio ex parte sue extensionis: fuerunt enim alique postille solemnes de certis, seu singularibus libris diuine Scripture, que se non extenderunt ad omnes libros; hec uero se extendit ad  utrumque Testamentum, nichil inde pretermittens.

Tertia uero ratio ex parte sue uniuersalitatis, seu communitatis: hec enim Postilla, saltem in his partibus Hispanie, et, ut credo, Gallie, communior est ceteris, circa Glossam ordinariam. Ad istam enim recurrunt non solum theologi, sed etiam iuriste et alii intellectum sacre Scripture planum habere desiderantes.

Sed licet ex predictis tribus hec Postilla simpliciter est commendanda, sunt tamen alia tria quibus uidetur, saltem in aliquibus locis, minus sufficere.

Primum, quia expositiones sanctorum doctorum in pluribus locis irrationabiliter uidetur postponere proprie expositioni, et quandoque etiam expositionibus Hebreorum, quod est inconueniens, ut dictum fuit in quarto articulo supradicto. Inter quos sanctos doctores pluries uidetur impugnare irrationabiliter sanctum Thomam, quandoque expresse, quandoque  tacite, cuius sancti doctoris eloquia firmiter credo esse igne caritatis examinata, et naturalis rationis dictamine multipliciter purgata. A quo etiam sancto doctore ipse Postillator multa frequenter accipit, licet eum non alleget, nisi solum reprehendendo.

Secundum, quia in littera Hebraica ad quam pluries recurrit, non uidetur fuisse sufficientur eruditus, quasi illam in pueritia didicisset, sed de illa uidetur habuisse notitiam, quasi ab aliis in etate adulta mendicato suffragio acquisitam. Quod multum refert in pluribus sacre Scripture passibus, ut in suis locis patebit.

Tertium quia, ut ipse dicit in secundo prologo, inter doctores Hebraicos maxime inducit Rabbi Salomonem, qui inter eos rationabilius ad declarationem sensus litteralis, ut asserit, fuit locutus: cuius oppositum est manifestum apud Hebreos: qui licet ipsum Rabbi Salomonem reputent solemnem doctorem in thalmudicis, non tamen in his que pertinent  ad fidei et sacre Scripture expositionem; sed potius inter eos reputantur maiores, seu solemniores in huiusmodi expositionibus quidam alii, ut Rabbi Moyses, Aegyptius, et Rabbi Moyses, Gerundensis, et Rabbi Abenhazra, et alii, prout iam uidebitur.

Ut igitur predicta et quedam alia magis elucescant, quod ualde utile putatur, considerans uniuersalitatem huius Postille, ad quam etiam infideles quandoque recurrunt, et multoties non ut discant, sed potius ut reprehendant. Nam ut dicit Magister in prologo: Dissentientibus uoluntatum moribus, dissentiens quoque fit animorum sensus; cogitaui ex zelo diuine ueritatis illam transcurrere, et ubi iuxta modum imbecillitatis mee aliquid uisum fuerit additione egere, in marginibus superaddere, Postillamque ipsam cum additionibus tibi, ut in prefatione dicebam, donare. Non tamen me putes ut corrigentem, seu temerarie asserentem: quod absit; sed simpliciter tibi, aliisque, si hoc legerint, proponentem: diffinitionem tamen eorum que per me dicuntur, et approbationem, seu reprobationem, humiliter et deuote relinquo determinationi sacrosancte  matris Ecclesie, et cuiuscunque melius sentientis. Cum autem aliquam additionem huiusmodi legere uolueris, oportet ut prius uideas sententiam Postille in eodem passu ad plenum: nam quelibet additio sententiam postillatoris eodem loco supponit preintelligendam. Nec ignoro quod non omnibus, scilicet, qui forsan legerint, hoc placebit opusculum, sed formido, ut iuxta Bernardum loquar, me ob hanc rem multorum fore indignationi obnoxium, et quod aliquando superfluus, aliquando iudicabor presumptor. Sed quia non ut nouus expositor ausus fuerim mittere manum, nec quidquam post Patres quod sit contra Patres, quinimo pro Patribus, ut arbitror, scripsi, sed potius modicum hoc quod uidebis plano modo tradidi, profundorum mysteria peritioribus relinquendo, cessat, ut estimo, presumptionis reatus. Superfluitatis etiam uitium incurrere me non credo, cum non tam intendissem sacram exponere litteram, quod iam multi maiorum nostrorum fecerunt, quam de eadem loquendo sumere occasionem:  tum ut senescentis etatis mee deuotionem excitarem; tum ut te ad studia nostra monendo in aliquo adiuuarem; tum etiam quia tecum loqui delectabar, hanc materiam latius utiliusque inter colloquendum honestam utilemque putaui. Si quid tamen superfluitatis presumptionisue, etsi ego non sentio, tu forsan repereris: solent enim nonnunquam aliqua uitia, presertim spiritualia, a suis possessoribus ignorari, que infinita clementia Saluator dignetur ignoscere, tu uero tolera patienter, zelum potius quam effectum considerans.

Nunc autem ad questionem propositam ueniamus, respondendo ad argumenta.

Ad primum, dicendum, quod Apostolus dicit: »Littera occidit, spiritus autem uiuificat ,« non intendit distinguere inter sensum litteralem et spiritualem, de quibus hic agitur: sed inter legem ueterem, que fuerat data in litteris scriptis, scilicet, in tabulis decalogi, et in libris Mosaice legis;  et inter legem nouam, que fuit data in spiritu, scilicet in cordibus, prout fuit prophetatum Ierem. XXXI; unde lex uetus dicitur lex littere, et lex noua, lex spiritus. Et quia Testamentum uetus cognitionem peccati dabat, ex qua augebatur concupiscentia occasionaliter ex malitia humana, que semper nititur in uetitum; non autem dabat gratiam, qua homo adiuuaretur ad implenda diuina precepta: idcirco dicit. »Littera occidit,« scilicet, lex littere, que occasionaliter occidit, modo predicto; sed lex noua, que lex spiritus dicitur, uiuificat, in quantum est lex gratie, qua homo adiuuatur ad implenda diuina precepta.

Ad secundum, dicendum quod per sensum litteralem non solum habetur historia tantum, scilicet rerum gestarum; sed etiam que sunt agenda, ut patet ex preceptis caritatis, in quibus secundum doctrinam Christi tota lex pendet. Similiter per sensum litteralem habentur que sunt credenda, ut de  unitate Dei Deut. uI: »Audi, Isrel, Deus tuus unus est,« Et de Trinitate personarum, ut Matth. XXuIII: »Baptizantes eos in nomine Patris, et Filii, et Spiritus sancti,« et sic de aliis ad fidem et spem pertinentibus. Unde secundum Thomam, prima parte, quest. 1, artic. ult., in responsione ad primum argumentum nichil sub spirituali sensu continetur fidei necessarium, quod Scriptura per litteralem alicubi manifeste non tradat. Ut est sententia Augustini, de Doctrina Christiana. Hec ille. Unde ex hoc quod in quibusdam locis sacre Scripture sensus litteralis solum gesta docet, non sequitur simpliciter quod per sensum litteralem non habeantur ea que sunt de necessitate salutis credenda, agenda et speranda.

Ad tertium, dicendum quod fundamentum in spiritualibus sepe dicitur esse nobilius seu dignius quam edificium: Christus enim, qui ceteris suppositis Ecclesie incomparabiliter dignior existit, fundamentum dicitur; unde I Cor. III: »Fundamentum  aliud nemo potest ponere preter id quod positum est, quod est Christus iehsu.« Quod dicitur secundum similitudinem; nam sicut fundamentum in corporalibus sustinet edificium, et est prius eo, et ipso deficiente edificium tendit in ruinam: sic in edificio spirituali Christus sustinet totum corpus Ecclesie, et est prior eo dignitate et causalitate, sine quo edificium ecclesiasticum euacuaretur. Similiter suo modo dicendum est de sensu litterali, scilicet, quod est fundamentum, scilicet, respectu aliorum sensuum secundum quamdam similitudinem; nam sicut in edificio corporali fundamento sublato edificium tendit in ruinam: sic totus sensus spiritualis sacre Scripture rueret sensu litterali totaliter sublato, cum sensus spiritualis de his que ad salutem pertinent, fundari habeat in sensu litterali, ut dictum est.

Ad quartum, dicendum quod in sacra Scriptura multa traduntur parabolice seu metaphorice, scilicet,  sub similitudine rerum corporalium. Et hoc propter duo. Primo propter necessitatem, secundo propter utilitatem. Quia enim debilitas cognitionis nostre, que a sensu habet initium, diuina intelligere non potest, nisi uarietate sacrorum uelaminum circumuelata, secundum Dionysium in I de celesti Hierarchia, idcirco necesse est quod sub talibus similitudinibus diuina nobis tradantur. In quo etiam est quedam utilitas, scilicet, ut rudibus qui ad capienda intelligibilia non sunt idonei, saltem sub similitudinibus corporalibus spiritualia proponantur. Unde Saluator Matth. XIII, postquam proposuit similitudinem dicens: »Exiit qui seminat,« etc., postea discipulis ait: »uobis datum est nosse mysterium regni,« ceteris autem in parabolis, etc. Unde secundum Thomam, in prima parte, quest. 1, articul. ultim., in responsione ad tertium argumentum: In talibus parabolicis locutionibus, seu metaphoricis, sensus parabolicus sub litterali sensu continetur. Cuius ratio est: nam per uoces significatur aliquid  proprie, et aliquid figuratiue; nec in talibus est sensus litteralis ipsa figura, sed illud quod est figuratum. Non ergo cum Scriptura nominat Dei brachium, est litteralis sensus, quasi in Deo sit membrum huiusmodi corporale: sed illud quod per membrum significatur, scilicet, uirtus operatiua. Et idem dicendum est cum dicitur, Deum descendere, et huiusmodi: scilicet, quod non est sensus litteralis, quod Deus moueatur aliquo modo, sed quod ad modum descendentis operetur, prouidentiam suam rebus inferioribus applicando, et sic patet quod sensui litterali sacre Scripture ex talibus locutionibus nunquam potest subesse falsum.

Ad quintum, sciendum quod etsi liber sacre Scripture  dicatur »scriptus foris« ratione sensus litteralis qui dicitur esse potentior, eo quod per uoces immediate significatur; et dicatur »scriptus intus« propter sensum mysticum, seu sensum spiritualem, qui est latentior:  non tamen ex hoc sequitur quod sensus litteralis sit minoris dignitatis uniuersaliter, sed solum particulariter, scilicet, in illis locis, seu passibus sacre Scripture, in quibus concurrunt duo sensus, unus, scilicet, spiritualis qui de altiori materia tractat, seu utiliori; et alius litteralis, qui tractat de rebus gestis, que sunt minoris dignitatis, ut dictum fuit supra. Sed ex hac consideratione habetur, quod sensus litteralis simpliciter loquendo sit dignior, eo quod eius notitia se extendat non solum ad sapientes, qui mystica intelligunt, sed etiam ad rudes, iuxta illud Rom. I: »Sapientibus et insipientibus debitor sum.« Ex quo manifeste sensus sacre Scripture dicitur scriptus intus et foris, etiam secundum sensum litteralem tantum: nam, ut deductum fuit in tertio articulo huius questionis, de his que pertinent ad sensum litteralem quedam sunt intimiora quam alia.

Ad sextum, dicendum quod sicut studium humanarum  scientiarum incipit a principiis naturaliter notis: sic studium sacre Scripture recte ordinatum incipit ab articulis fidei diuinitus in sacra Scriptura reuelatis, qui fundantur in sensu litterali sacre Scripture. Ex quibus articulis una cum aliis in sacra Scriptura traditis, seu per ueram et rectam rationem inuentis, proceditur ad aliqua probanda: sicut Apostolus I Cor. Xu ex resurrectione Christi arguit resurrectionem communem; et per istum processum deuenitur ad omnia que in sacra theologia ueraciter traduntur, que omnia reducuntur ad sensum litteralem ipsius sacre Scripture, ut dictum est. Ex quo patet quod studium sacre Scripture incipit ab intellectu sensus litteralis ipsius primarie sumpto, et terminatur in his que in eadem sacra Scriptura traduntur uel deducuntur ex eis modo predicto. Cetera autem que ad sensum spiritualem pertinent, fundari habent in predictis, ut dictum est. Ex quibus  patet excellentia sensus litteralis, in quantum in eo includuntur circa cognitionem diuinam, que est per fidem, tam illa que se habent in aliis scientiis ut intellectus, scilicet prima principia, quam illa que se habent ut scientia, scilicet, que deducuntur a principiis, quam etiam illa que sunt de summis causis rerum, que pertinent ad sapientiam, ut in III Ethic. Illud autem quod dicit Apostolus Rom. I: »Inuisibilia Dei a creatura mundi, per ea que sunt facta intellecta conspiciuntur,« proprie intelligitur de his que cognoscuntur de Deo per creaturas, ut philosophi cognouerunt; unde ibidem dicit: »Quod notum est Dei, manifestum est illis,« etc.

Ad septimum, dicendum quod ex illa auctoritate Gregorii non est intelligendum quod sensus litteralis sacre Scripture, scilicet, qui ab auctore intenditur, deficiat in aliquo, loco sic ut uel falsum includat, uel aliquid penitus inutile: primum enim esset infirmare  totam auctoritatem sacre Scripture, ut Augustinus dicit; secundum contra Apostolum sic dicentem: »Quecunque scripta sunt, ad nostram doctrinam scripta sunt.« Sed quia sensus litteralis acceptus a significatione, qua uoces significant res, quandoque deficit, in tali casu dicit Gregorius quod redeundum est ad significationem, qua res per uoces significate aliud ulterius significant, quod pertinet ad mysticam expositionem. Et in talibus sensus litteralis principaliter intentus ab auctore non est ille qui per significationem uocum primario intelligitur sed potius ille qui ulterius per significationem rerum per uoces significatarum habetur. Contingit autem hoc in sacra Scriptura multipliciter. Primo in locutionibus parabolicis, ut dictum fuit in responsione ad quartum argumentum. Item cum Scriptura loquens de uno ad litteram, transit ad aliud cuius est figura, ut patet in prima regula et ultima beati Isidori, que  ponuntur in secundo prologo huius Postille. Item cum aliqua historia, secundum significationem uocum tantummodo intellecta, non inducit aliquam instructionem in fide, seu in moribus utilitatem, neque etiam inducit ad aliquam honestatem in conuersatione humana, sed potius uidetur aliquam speciem mali inducere seu approbare, et ideo in tali historia requirendus est necessario sensus secundum mysticam significationem accommodatus et utilis ad aliquid predictorum; iuxta illud Isa. XuIII; »Ego Dominus docens te utilia« Et hoc insinuant uerba Gregorii in predicta auctoritate cum dicit: »Cum ordo historie deficit;« historia enim sacra ordinatur ad nostram doctrinam: cum autem in hoc secundum significationem uocum deficiat, constat quod ordo historie deficit, et sic sine dubitatione redeundum est ad spiritualem sensum, modo predicto, qui in talibus habendus est pro litterali. Cuius exemplum habetur III Regum I, in historia de Abisag adducta ad Dauid in senectute sua, prout Hieronymus ibidem notabiliter exponit .  Qui quidem defectus in sensu accepto secundum significationem uocum tantum sepe contingit in sacra Scriptura modo predicto; unde in talibus locis recurrendum est ad auctoritatem beati Gregorii supradictam, que ualde attendenda est.



Copia cuiusdem littere, que contra determinationem predicte questionis a quodam magistro in sacra pagina de ordine Minorum, auctori additionum fuit missa.

Alme presul. ut alter Simeon annosus, famosus studio diuine legis, tuam emeritam senectutem obtulisti quasi sacrificium uespertinum: in quo forsan responsum accepisti a Spiritu sancto, non uidere mortem, nisi prius additionibus declaratiuis declarationes litterales utriusque Testamenti elucidares, quasi inesset uena uite et in lumine tuo lumen illius  uideretur; idcirco tibi laus et honor in Ecclesia sanctorum, ut ceteris sacram Scripturam elucidantibus est concessus. Et quoniam, alme presul, apex et pastor, speculum et agalma luciforme, proemialiter introductio tui operis, Additiones nominati, ad manus mei pauperis fratris minoris suspirantis, fama primo, secundo scriptura peruenit: in quo cernens mentis tue rectitudinem complantatam ramusculo bone nature legis  , quam interserit Paulus ad thesaurizandum patres filiis; nec minus terminum questionis, qua querit tua ingeniosa solertia dignitatem litteralis intelligentie, abundare aliis sacre Scripture sensibus, pro cuius parte contra, octo rationibus Achilleis fundamentum firmitatis questionate ueritatis agitasti, non modicum firmitatem eiusdem solidando; in eo honoris uirtuti debiti decisionem assignando sub numero senario. In quibus omnibus, et si magna exuberat utilitas, attamen non  ingeniosa subtilitas mentem reficit eleuatam, non satiat tue questionis determinatio affirmatiua, cum sua solidatio potius oppositum concludat. Quoniam sicut adoratio imaginis non propter imaginem, sed imaginatum fit, sic reuerentia et honor littere propter spiritum: et propter quod unumquodque, et illud potius; honor enim et reuerentia transit in prototypum. Non urna aurea manna plena, uirga et tabule propter arcam federis, sed arca propter talia reuerenda erat. Quid interiora, nisi spiritualis intelligentia? Quid arca, nisi littera prospectatur? Quod adhuc distinctius Ezechielica uisio manifestat, cum pulchrius ista depingit sub metaphora rote in medio rote. Rota in medio rote, littera gratie in littera legis: quibus non concedit uitam, sed spirituali intelligentie cum subiungit: »Et spiritus uite erat in rotis.« Hec enim est uera uita, quam uerbum uite cecitati Iudaice predicauit, cum dixit: »Scrutamini  Scripturas,« etc. Non satiat etiam primum decisionis, nec secundum, nec tertium, nec quartum, nec quintum, imo nec sextum, ubi agitur de comparatione sensus litteralis ad mysticum sensum, inter quos comparatio non est possibilis propter gradus diuersarum specierum, extra quod non contingit comparatio propter intensionem gradualem specifice nature. Quare ex his dependenter fallit motiuum triplicis considerationis, qua sensus litteralis aliis sensibus sempliciter comparatus est dignior, scilicet, ex parte extensionis: fallit istud cum cuncta sacra eloquia plena sint Dominicis sacramentis. Hanc longiorem extensionem spiritus supra litteram cognouit Paulus cum dixit, »Omnia in figura illis contingebant,« non solum scripta, sed etiam quocunque modo alio tradita. Et propter hoc etiam fallit secundum, uidelicet, ex parte uniuersalitatis, quoniam quanto aliquid uniuersalius, tanto communicabilius. Sensus autem litteralis propter suam limitationem per doctores famosos et signanter per doctorem Irrefragabilem, est incommunicabilis; non enim diuiditur,  sed pene mysticus multiplicatur. Et ponam multiplicationem doctoris, Quoniam, inquit, aut refert mores, aut fidem. Primo modo tropologicus, secundo modo dupliciter, quoniam uel fidem Deitatis, uel humanitatis; si Deitatis, anagogicus; si humanitatis, allegoricus. Tertium autem etiam fallit: quoniam dignitas istorum sensuum attenditur penes maiorem utilitatem, que consequitur maiorem certitudinem, quantum est ex se: non enim certitudo spiritualis intelligentie, est speculationis, sicut litteralis intelligentie: sed est certitudo experientie, et secundum affectum, et per modum gustus, per spirationem et testimonium Spiritus sancti. Ex quibus non consurgit ratio commendationis Postille doctoris Nicolai; sed confidendo de tui benigna conditione, cui me deuote commendo, estimo rationem sue commendationis consurgere ex oppositis adiectiuis, quibus Nicolaum tam immerito reprehendere niteris. Commendatur enim quis ex proprio opere; quare sententias doctorum postposuit quasi impertinentes,  ut auctorizaret opus suum Ecclesie doctoribus, a qua non deuiauit: Nec probas quod dicis, uerba sancti Thome esse igne caritatis examinata: cum in pluribus suis determinationibus sint impugnata per plures ingeniosos theologos, uiros admirabiles, quasi in corpore uel extra corpus scripserint, Deus scit. Commendatur secundo, et si non a proprietate sermonis Hebraici, quem non in lacte suxit, sed a ueritate sententie, circa quam non errauit, immiscendo illam habitui theologico, qui illum lactauit. Commendatur tertio in eo quod inter omnes doctores Hebraicos Rabbi Salomonem elegit, quoniam inter omnes illum meliorem theologum inuenit. Ista sic indigesta tue digeste prudentie, alme presul, scribo calamo breuissimo, commendans tue ingeniose scientie defectus calami ignari: attamen Deo teste tibi nunc plus quam uiuenti in seculo afficior, cum inter mortales sis nunc uirtuosior, et tui reuerentia esset mihi opus tuum assidua diligentia si  occurrisset mihi sua presentia. uiue cum gratia, ut uiuas semper in gloria.



Copia responsionis ad predictam epistolam.

uenerande religionis uir, frater et amice carissime, litteras tuas me recepisse recognosco, in quarum exordio me alterum Simeonem uocas, cui in nullo me credo assimilari, nisi forte in senecta, utinam uberi. Sed illarum processu aliqualiter conspecto, te potius uocare possem alterum Samaritanum: oleum enim laudis cum uino reprehensionis artificiose satis attulisti. De utraque autem materia plus quam casus requireret credo te attulisse. Non enim talem ac tantum me sentio qualem me scripsisti; nec dicta mea, de quibus agitur, in quantum ingenii mei modulus intelligere ualet, reprehensione tua condigna reperio. Si tamen sunt, libenter correctionem recipiam: non enim uanum nomen acquirere,  sed ueritatem inquirere, propositi mei est. Sed per hoc latius discurrendo, quantum ad primum, tuum beneuolum erga personam meam affectum, a quo huiusmodi oleum emanasse concerno, gratiam habeo, et gratiarum retributione estimo esse condignum. De secundo uero amplector libenter effectum: ferrum enim ferro acuitur, et contrariorum solutionibus ueritas magis elucescit. Decreui autem per singula argumenta tua discurrere, et omni rhetorum flore deposito, uerbis planis, quibus in scientiarum inuestigationibus uti solemus, singulis, prout mihi uidebitur, respondere, obiectiua uerba tua in locis suis repetendo, ut omni confusione semota, singulorum ueritas apertius innotescat.

Dicis enim primo de questione mea in generali sic: »In quibus omnibus etsi magna exuberat utilitas, attamen non ingeniosa subtilitas mentem reficit eleuatam.«

Circa quod non modicum de tua discretione admiror:  uerba enim que in sacre Scripture expositionibus magnam exuberant utilitatem, quid si non reficiant mentem eleuatam? Quidam enim prophetarum scripsit: »Ego Dominus docens te utilia ,« unde non dixit subtilia, seu ingeniosa: talia enim que, ut dicit, mentem eleuatam reficiunt, si contra utilia distinguantur, potius pertinere uidentur ad alta sapere quam ad sobrietatem.

Consequenter dicis quod non satiat te questionis determinatio affirmatiua, etc. Ex quo uidetur quod non uidisti, uel forte non attente considerasti, determinationem meam, specialiter in sexto articulo responsali, ubi manifeste habetur quod decisio, seu determinatio mea non fuit affirmatiua simpliciter, sed distinctiua. Sunt enim ibi tres distinctiones, secundum quarum unam sensus naturalis preeminet, secundum aliam uero est equalis dignitatis, et secundum aliam etiam minoris dignitatis, quam sensus spiritualis.

Consequenter dicis quod reuerentia et honor littere  est propter spiritum, quia propter unumquodque et illud magis; ex quo conaris concludere quod sensus litteralis honoratur propter spiritualem. Ad quod deducis exemplum de arca federis, cui honor debebatur propter contenta in ea, et non econtra. Frater mi carissime, mihi uidetur te hic inuoluisse sententias. Si enim per hoc quod dicis, littera, intelligis characteres in tabulis expressos, et per spiritum intelligis sensum per eos signatum, utique conceditur tibi, sed nichil facit contra me argumentatio. Nam sensus litteralis est qui primo per litteram intelligitur, et ei debetur honor potius quam littere materiali. Si autem per hoc quod dicis, littera, intelligis sensum litteralem, et per spiritum, sensum mysticum, seu spiritualem, sic distinguendum est: Nam in quibusdam locis sacre Scripture, ut in historialibus ueteris Testamenti, seu ceremonialibus, et huiusmodi, dignior est sensus mysticus quam litteralis, ut in sexto articulo responsali questionis predicte  fuit ostensum; et in talibus potest habere locum exemplum predictum de arca federis. In aliis uero locis, ubi sensus litteralis solus secundum Augustinum inquiritur, exemplum nullum uidetur habere locum, ut patet in materia propria de qua loqueris. In tabulis enim Testamenti, que in arca federis concludebantur, nichil aliud continebatur nisi precepta decalogi: que quidem precepta non exponuntur principaliter seu communiter, nisi secundum sensum litteralem, ad quem omnes expositiones eorum, quantumcunque multiplices, reducuntur.

Consequenter deducis uisionem Ezechielis de rota in medio rote ad tuum propositum ostendendum, quod manifeste uidetur non ualere. Si enim hanc uisionem allegas secundum litteralem sensum, interroga magistrum Nicolaum, qui litteralem sensum maxime sequitur, et dicet tibi quod per quaternarium numerum animalium et rotarum in uisione Ezechielis intelligitur quaternarius regnorum succedentium,  scilicet Chaldeorum, Persarum, Grecorum, et Romanorum: et sic auctoritas tua secundum litteralem sensum nichil facit contra me; si autem eam allegas secundum sensum mysticum, seu spiritualem, uide Gregorium, qui hanc uisionem in Homeliis suis super Ezechielem eleganter exposuit, qui rotam in medio rote Nouum Testamentum in medio ueteris exposuit: constat autem quod in utroque Testamento, et per consequens in utraque rota, inuenitur sensus litteralis. Sed dicis, licet in utroque Testamento inuenitur sensus litteralis et spiritualis uita, tamen non conceditur nisi spirituali intelligentie, cum subditur: »Et spiritus uite erat in rotis.« Audi rogo, si per spiritualem intelligentiam solum intelligeres spiritualem sensum, seu mysticum excluso sensu litterali, manifeste deuiares a ueritate sacre doctrine. Constat enim quod omnia que de necessitate salutis traduntur credenda seu agenda in sacra Scriptura, sub sensu litterali reperiuntur.  Mysterium enim summe trinitatis et unitatis, quod inter credenda summum tenet locum, in auctoritatibus sacre Scripture secundum sensum litteralem intellectis fundatur. Unde Augustinus, tractans de ordine seruando cum de Trinitate agitur, in libro Iu de Trinitate sic dicit: »Primo contra auctoritates sacrarum Scripturarum: utrum fides ita se habeat demonstrandum est, deinde aduersus garrulos,« etc. Constat autem quod auctoritates sacrarum Scripturarum, que nos obligant ad credendum in mysterium sancte Trinitatis, sunt ille que secundum sensum litteralem hoc dicunt: tantummodo enim a talibus sumitur efficax argumentum, secundum eumdem Augustinum de Doctrina Christiana. Unde omnia testimonia que a Magistro in 1, distinct. 2, ad hoc mysterium fundandum deducuntur, intelliguntur secundum sensum litteralem, ut ibidem patet. De mysterio autem incarnationis uerbi, in cuius agnitione uita eterna consistit, unde:  »Hec est uita eterna, ut cognoscant te Deum, et, quem misisti, Filium tuum ,« etc., manifestum est quod omnia circa hoc de necessitate salutis credenda, in sensu litterali principaliter traduntur; ut cum de incarnatione dicitur: »uerbum caro factum est ,« quod secundum sensum litteralem incarnationem ueram significat; et cum de morte dicitur: »Clamans uoce magna exspirauit ;« et sic de aliis circa humanitatem Christi credendis: que omnia in sensu litterali inueniuntur. Idem de creatione mundi, aliis articulis fidei, qui nobis proponuntur credendi, qui omnes sub sensu litterali inueniuntur; et ideo habent uim obligatoriam, ut dictum est. De his uero que agenda sunt de necessitate salutis, solum accipio illa duo manifesta: in quibus tota lex pendet et prophete, secundum testimonium Saluatoris, scilicet: »Diliges Dominum Deum tuum ex toto corde ,« etc.; et: »Diliges proximum tuum sicut teipsum .« Ista enim mandata non habent  nisi sensum litteralem. Non enim in hoc loco res significate per hanc uocem, Deus, seu per hanc uocem, proximum, et per hanc uocem, diliges, ulterius alias res significant, a quibus rebus sic significatis sensus alius accipiatur, ut est manifestum. Et attende quod non solum predicta, que de necessitate salutis sunt agenda, sed etiam illa que ad statum perfectionis pertinent, et ut consilia dantur, habentur per sensum litteralem, ut cum dicitur: »Si uis perfectus esse, uade, et uende omnia que habes, et da pauperibus .« In quibus uerbis secundum sensum litteralem intellectis includuntur omnia illa, que ad statum perfectionis pertinent, ut est manifestum. Item doctrina sacramentorum Ecclesie, quibus gratia iustificans datur seu augetur, quero per quem sensum datur nobis in Scripturis? Per litteralem seu mysticum? Non est dubitabile quod per litteralem. Cum enim dicitur: »Qui crediderit, et baptizatus fuerit,« etc. ,  secundum sensum litteralem institutio sacramenti baptismi intelligitur; similiter cum dicitur: »Caro mea uere est cibus, et qui manducat meam carnem, et bibit meum sanguinem,« etc. , secundum sensum litteralem doctorum huiusmodi habetur uirtus, seu efficacia sacramenti Eucaristie. Similiter per sensum litteralem huiusmodi dicti: »Confitemini alterutrum peccata uestra ,« sacramentum penitentie intelligimus. Quis ergo sane mentis audeat dicere quod in sensu litterali non est spiritus uite, cum in eo omnia credenda et agenda ad uitam spiritualem pertinentia tradantur?

Sed forte diceres quod omnia predicta etiam habentur in sensu mystico, nam per sensum allegoricum habentur ea que sunt credenda, et per tropologicum que sunt agenda. Ad quod dicendum quod nichil sub sensu spirituali continetur fidei uel moribus necessarium, quod Scriptura alicubi per litteralem  sensum manifeste non tradat. Unde Augustinus ad uincentium Donatistam: »Quis autem non imprudentissime nitatur aliquid in allegoria positum pro se adducere, nisi habeat etiam manifesta testimonia, quorum lumine illustrentur obscura?« Sed ulterius de sensu mystico uideris dicere sic: Hec enim est uera uita, quam uerbum uite cecitati Iudaice predicauit, cum dixit: »Scrutamini Scripturas, in quibus putatis uos uitam eternam habere ;« per hec tua uerba sentio estimare quod per scrutinium Scripturarum, a Christo preceptum Iudeis, intelligitur eis mandare ut de sacris litteris educerent, seu extraherent sensum spiritualem seu mysticum: quod, salua pace dixerim, nullam continet ueritatem. Audeo enim tibi, frater, dicere, Scrutare omnia sacra Euangelia Dei, et nunquam reperies Christum allegasse aliquam auctoritatem sacre Scripture, uel discipulis erudiendis, aut Iudeis contradicentibus, seu etiam diabolo tentanti, nisi sub sensu litterali  intellectam. Unde et Magister Nicolaus hoc recte considerans, in tota Postilla sua ueteris Testamenti, ubi occurrit aliquis textus allegatus in Nouo a Christo et a discipulis, semper exponit eum secundum sensum litteralem, in tantum quod etiam uel illud Psalmiste: »Lapidem quem reprobauerunt edificantes, hic factus est in caput anguli ,« exponit intelligendum esse secundum sensum litteralem de Christo, eo quod Christus Iudeis illum textum de seipso allegauit. Similiter omnes auctoritates ueteris Testamenti, quas Apostolus allegat ad Hebreos I ad probandum diuinitatem Christi, et alia eius mysteria, conatur eos reducere ad sensum litteralem, quantumcunque prima facie habeant aliam apparentiam; quod est necessarium ad hoc, quod sint efficaces ad concludendum intentum; et sic in aliis quibuscunque locis totius Postille. Ex quo concluditur contra te: ipsos enim sensus mandabat Christus scrutari; de quibus ipse quotidie docebat, predicabat, seu disputabat: qui sunt tantummodo  litterales, ut dictum est; et ideo illud uerbum Christi: »Scrutamini Scripturas,« quod pro te allegas, secundum magistrum predictum, exponitur de mysteriis Christi, que in sacris Scripturis secundum sensum litteralem intellectis reperiuntur. Dicit enim super predicto uerbo, scilicet: »Scrutamini Scripturas:« Sic Scriptura ueteris Testamenti designat tempus aduentus eius; Gen. penult.: »Non auferetur sceptrum de Iuda,« etc.; et Dan. IX, ubi determinatur aduentus Sancti sanctorum sub numero certo hebdomadarum. Determinat etiam locum natiuitatis Mich. u: »Et tu Bethlehem?« Determinat etiam modum nascendi Isa. uII: »Ecce uirgo concipiet?« Et modum conuersandi, Zach. IX: »Ecce rex tuus uenit tibi?« Et modum moriendi, Isa. LIu: »Sicut ouis ad occisionem ducetur,« etc. Et breuiter, omnia Christi mysteria in ueteri Testamento inueniuntur expressa, et in Christo completa. Hec ille. Constat  autem quod omnes auctoritates predicte, allegate per Postillatorem secundum sensum litteralem predicta mysteria significant. Et sic patet quod cum dicitur: »Scrutamini Scripturas,« referendum est ad sensum litteralem, quod est intentum.

Sed forte dices quod sensus litteralis non indiget scrutinio, cum ex significatis per uocem accipitur, sic statim offert se intellectui, cum modico scrutinio, seu rationis indagine: unde hoc superfluum uidetur cecitati Iudaice Christum predicasse: »Scrutamini Scripturas;« cum ipsi de hoc sensu satis edocti fuissent. Non sic, frater mi, non sic: sensus enim litteralis sacre Scripture, licet ex significatis per uocem accipiatur, ut dicis, multi tamen in eius inuentione uel acquisitione errauerunt, tam in ueteri quam in Nouo Testamento. Cuius ratio est: Nam sicut de uiis Domini, que sunt eius precepta, seu consilia, legitur per prophetam: »Recte sunt uie Domini, et iusti ambulabunt in eis; preuaricatores  autem corruerunt in eis ;« sic in sensu litterali contingit; scilicet, quod licet sit rectus, id est planior; et iusti, id est habentes lumen fidei, ambulabunt in eis, scilicet intentis et significatis per sensum litteralem fidei adherendo: preuaricatores tamen, scilicet carentes huiusmodi lumine, scilicet fidei, corruent in eis. In ueteri Testamento Iudei Christi contemporanei circa huiusmodi sensum litteralem multipliciter errabant: sicut et moderni priorum suorum errorem sequentes, ut in multis locis Euangelii patet. Unde in preceptis decalogi, que sunt principalia inter legis precepta, in tantum errabant, quod per precepta de obseruatione sabbati intelligebant prohiberi ad litteram, ne quis in sabbato proximum suum curaret, quod est inhumanum; de quo confutabat eos Christus, ostendens quod licet in sabbatis bona facere, dicens: »Quis ex uobis qui habet unam ouem, et si ceciderit in sabbatis ,« etc. Similiter in homicidio non intelligebant  prohiberi, nisi occisionem corporis humani: quibus aperuit Dominus sensum, asserens omnem iniquum motum ad nocendum fratri in homicidii genere debere deputari. Hoc idem declarat Augustinus contra Faustum de omnibus illis, de quibus dicitur in Euangelio: »Audistis quia dictum est antiquis.« Errabant etiam circa preceptum de honoratione parentum, irritum facientes Dei mandatum propter traditionem suam, ut testificatur Matthei Xu et Marci uII; qua ratione ostendit de eis dictum fuisse per Isaiam: »Populus hic labiis me honorat,« etc. Super quo et aliis erroribus quibus adherebant in sensu litterali sacre Scripture deficientes, de eis ibidem concludit: »Ceci sunt, et duces cecorum.« Unde cecitas Iudaica, quam Christus reprobat, circa falsum intellectum sensus litteralis consistit. Patet etiam hoc per predictas auctoritates ueteris Testamenti, quas Postillator allegauit, super illud uerbum: »Scrutamini Scripturas;« que quidem auctoritates secundum uerum  sensum litteralem mysteria Christi significant, ut supra dictum est: quem quidem sensum litteralem Iudei multifarie peruertentes, ueritatem fidei per eas expressam non uerentur negare; unde recte eis dicitur: »Scrutamini Scripturas;« id est diligenter attendite uerum sensum litteralem in eis contentum. Item attendendum quod quia inter predictos errores periculosior erat error circa cognitionem Christi, circa quam pertinacissime se habebant; testatur enim Lucas quod cum eis semel in synagoga illud Isaie LXI: »Spiritus Domini super me; propter quod unxit me euangelizare pauperibus,« etc., exponeret, de seipso fuisse dictum, finaliter eiecerunt illum extra ciuitatem, ut precipitarent eum; merito igitur talibus Christus dicebat: »Scrutamini Scripturas;« quia si talium Scripturarum sensum litteralem uerum habuissent, testimonium uerum inuenissent de Christo, et ideo subiungit: »Ille sunt que testimonium perhibent de me.« Testimonium  autem a sacra Scriptura non habetur certum nisi ex sensu litterali, ut Augustinus in multis locis testatur.

Idem patet in Nouo Testamento. Nam si Arius uerum litteralem sensum habuisset huius dicti: »Ego et Pater unum sumus,« hanc autem unitatem intelligendo in diuina natura; similiter et huius dicti: »Pater maior me est,« uerum intellectum habuisset, intelligendo maioritatem respectu nature assumpte, non corruisset in heresim suam damnatam. Sed quia predicta aliter intellexit ad litteram quam catholici Spiritu sancto illuminati intellexerunt, lapsus est in laqueum. Et sic patet quod circa uerum intellectum litteralem Euangelii predictus error consistit: et sic intelligendum est de aliis. Ex quo patet intentum.

Ulterius dicis quod non satiat te primum decisionis mee, nec secundum, nec tertium, nec quartum, nec quintum. Circa quod si ostendisses rationem tue  insatietatis, forte satisfieret tibi. Sed quia pretermisisti assignare rationem, nullam tibi do responsionem; nisi quod cauendum est ab insatiabilitate cordis, que in sacris Scripturis reprobatur.

Circa sextum, quia ibi declarasti mentem tuam, merito respondendum est tibi. Dicis primo quod inter sensum litteralem et mysticum non est possibilis comparatio. Quod ualde irrationabiliter dictum reputo: tum quia tu ipse predictos sensus comparas ad inuicem: asseruisti enim quod sensus mysticus est dignior, et per consequens sunt comparabiles per te; tum quia nullus rationabiliter negare posset creatorem esse digniorem creatura, distantia autem inter creatorem et creaturam excedit quamcunque distantiam inter res creatas, ut est manifestum; tum etiam quia isti duo sensus, de quibus agimus, sunt species sub genere expositionis sacre Scripture contente, ut patet per omnes doctores de hoc loquentes, ut Bedam, Augustinum et alios. Nihil enim  prohibet quod sicut dicemus speciem humanam esse digniorem brutali seu irrationali, sic quod unus sensus exponendi sacram Scripturam sit altero dignior.

Consequenter, quia dixeram in conclusione quod sensus litteralis esset dignior ex parte extensionis, eo quod quelibet propositio sacre Scripture habet sensum litteralem uerum: sensus uero mystici non se extendunt ad totam sacram Scripturam; contra quod dicis sic: Fallit istud, cum cuncta sacra eloquia plena sint Dominicis sacramentis. Hic uideris inuoluere sententias per acceptionem huius dicti sacramentum; si enim acciperes sacramentum proprie, ut significet sacramenta noue legis et etiam ueteris, sic falsum assumeres. Multa enim sunt eloquia in quibus nulla fit mentio de sacramentis, in quocunque sensu talia eloquia sumantur. Si autem per sacramentum intelligas sacrum secretum, ut per hoc intelligatur sensus mysticus, sic etiam assumeres falsum. Ostensum est enim in secundo articulo  questionis, de qua agitur, quod sunt multa in sacra Scriptura in quibus solus sensus litteralis est querendus: et est sententia Augustini super Genesi ad litteram. Si autem per sacramentum intelligis quamcunque sacram doctrinam, sic uerum dicis, sed nichil facit contra me, quia in illis passibus in quibus solus sensus litteralis querendus est, sunt multa sacra documenta de fide seu moribus, prout deductum fuit supra; et sic patet quod extensio sensus litteralis stat in suo uigore; sed ad probationem tui assumpti, scilicet quod sensus mystici extendantur ad totam sacram Scripturam, sic allegas: Hanc extensionem spiritus supra litteram cognouit Paulus cum dixit: »Omnia in figuris contingebant illis ,« non solum scripta, sed etiam quocunque alio modo tradita. Hec auctoritas Pauli, si bene attendas, nichil facit contra me. Loquitur enim ibi de gestis populi tantum sub antiquo Testamento degentis, quorum uita erat prophetica: unde narratis  in eodem capitulo quibusdam eorum gestis, tam in transitu maris quam sub nube, et huiusmodi, concludit: »Hec autem omnia contingebant illis in figura.« Non enim dixit solum, omnia contingebant, sed cum hac additione, »Hec autem omnia,« ut ostenderet se de illis et similibus tantummodo loqui. Similiter non dicitur quod omnia dicebantur illis in figura, sed »contingebant;« in quo manifeste ostendit quod loquitur de gestis contingentibus, non autem reuelatis seu preceptis eisdem. Nunquid quod dicitur in ueteri lege: »Audi, Isrel, Deus tuus unus est ,« contingebat eis in figura? uel quod dicitur: »Diliges Dominum Deum tuum ex toto corde tuo,« et huiusmodi et sic de similibus? Absit: ibi solus litteralis sensus est querendus secundum sententiam Augustini. Et ex hac consideratione clarius patet preeminentia sensus litteralis secundum extensionem: extendit enim se ad auctoritates notabiliores et excellentiores sacre Scripture  de quibus dictum est supra, in quibus auctoritatibus mysticus sensus non habet locum.

Consequenter dicis quod sensus litteralis non est uniuersalior, quia de quanto aliquid est uniuersalius, tanto est communicabilius: sed sensus litteralis propter suam limitationem, et signanter per doctorem Irrefragabilem, est incommunicabilis, eo quod non diuiditur, sed bene mysticus multiplicatur.

Attende, frater, rogo, si comparas sensus sacre Scripture ad inuicem secundum eorum limitationem ad materias de quibus agunt, manifestum est quod quilibet sensus mysticus limitatur ad certam materiam. Tropologicus enim sensus solum agit de agendis secundum mores, allegoricus uero de credendis, anagogicus de sperandis; sensus autem litteralis de singulis predictis, et etiam de iam gestis manifeste tractat. Nec credo quod doctor Irrefragabilis huius oppositum asserat, et sic comparatio tua potius  facit pro me.

Item si attendisti uniuersalitatem, quam attribuo sensui litterali satis manifesta est: consistit autem in hoc quod non solum litterati, seu sapientes, sed etiam rudes, qui ad intelligibilia capienda non sunt idonei, tamen per sensum litteralem capiunt spritualia, saltem sub similitudinibus corporalibus, iuxta istud Apostoli: »Sapientibus et insipientibus debitor »sum ;« unde ex parte huius uniuersalitatis sensus litteralis manifestam habet preeminentiam.

In hoc autem obiicis de incommunicabilitate; si sic opinaris, a ueritate deuias manifeste. Communicatur enim sensus litteralis cuilibet propositioni sacre Scripture, ut dictum est: et iterum in multis unus passus habet multiplicem expositionem litteralem, prout fuit ostensum in tertio articulo questionis. Est etiam sensus litteralis abyssus multa, propter magnas difficultates in eo contentas, circa ea que ad fidem et mores pertinent. Nec mirandum:  nam in scientiarum humanarum libris, in quibus solus sensus litteralis est inquirendus, quamplurima commenta sunt, et plures expositiones seu scripta. Similiter et multiplices questiones ad mentem auctorum intelligendam seu elucidandam, ut patet in physicis, metaphysicis, et ethicis. Similiter in facultatibus utriusque iuris, et huiusmodi; in quibus nec in textu, nec in glossa est sensus nisi litteralis. Si igitur in illis, in quibus solum illa tractantur que in lumine naturalis rationis cognosci possunt, tot multiplicitates commentorum uarietatesque questionum, et expositionum, et huiusmodi, circa sensum litteralem inueniuntur, quanto magis in Scriptura diuina, ubi agitur de his que supernaturali lumine tantummodo cognoscuntur, inueniri possunt multiplices sensus litterales, seu expositiones, questiones, et huiusmodi.

Nec credo te latere quod sensus litteralis diuiditur in tres species secundum Augustinum in libro de  Utilitate credendi, scilicet in historicam, etymologicam et anagogicam, ut in tertio articulo exposui: similiter, et septem claues sue regule quas Isidorus tradit in libro de summo Bono, que in prologo a Postillatore ponuntur, non sunt nisi quedam species sensus litteralis, ut patet intelligenti. Ex quibus manifeste patet quod sensus litteralis est communicabilis et multiplicabilis.

Dicis etiam consequenter quod dignitas istorum sensuum attenditur penes maiorem utilitatem, que consequitur maiorem certitudinem: quod tibi concedo, prout in questione predicta largius est deductum. Sed quod subiungis quod certitudo spiritualis intelligentie non est speculationis, sicut litteralis intelligentia; sed est rectitudo experientie, et secundum affectum, et per modum gustus, per inspirationem et testimonium Spiritus sancti: hic manifeste inuoluis sententias. Attribuis enim sensus spirituali, seu mystico, quod in homine spirituali habet locum:  non enim de ratione sensus spiritualis, seu mystici, est ut det gratiam eum intelligenti, seu inuenienti: nec etiam est necessarium quod habens uerum sensum mysticum, seu spritualem, sacre Scripture, sit in gratia gratificante: sufficit enim ad sensum spiritualem, seu mysticum recte inueniendum, seu habendum, habere, seu participare donum prophetie, seu donum interpretationis sermonum; que licet sint gratie, tamen sunt gratis date tantum: et sic certitudo illa, quam dicis per modum gustus, pertinet ad donum sapientie: secundum quod spiritualis homo iudicat omnia, etiam profunda Dei secundum Apostolum  de quo non agitur in proposito. Ex hoc dicto tuo etiam sequeretur quod nullus haberet certitudinem alicuius sensus mystici seu spiritualis sacre Scripture, nisi existens in gratia: et cum nemo sciat de lege communi utrum sit dignus amore uel odio, sequitur quod nullus sciret se habere talem certitudinem predicti  sensus mystici de lege communi, quod esset ualde inconsonum rationi.

Consequenter dicis quod non probo uerba sancti Thome esse igne caritatis examinata. Si bene attendisti uerba mea, sic dixi: Credo uerba sancti Thome esse igne caritatis examinata: unde de credulitate mea non requiritur aliud testimonium, nisi quod in dictis et in scriptis meis semper sequor istum sanctum doctorem, utinam digne et sufficienter. Nec ignoro quod dicta sua in pluribus sunt impugnata per plures ingeniosos theologos, uiros admirabiles, ut dicis, nec ex hoc impeditur mea credulitas seu prosecutio: tum quia sepe contingit doctrinas ueras impugnari, tam in theologicis, quorum principium positum est in signum cui contradicetur, quam in peripateticis; tum quia illa in quibus contradicitur, non referunt, ut firmiter credo, ad expositionem alicuius passus sacre Scripture, an sic uel aliter teneatur: et ideo talia apud me, qui de solo uero intellectu sacre Sripture et diuine curo, magis  sunt curiosa quam fructuosa. Unde et Apostolus de similibus dicit quod questionem magis prestant quam edificationem, et cetera.

Ultimo commendas magistrum Nicolaum eo quod sententias sanctorum doctorum proprie sententie postposuit, ut auctorizaret opus suum; et si simpliciter illum commendares, recte utique faceres: commendandus est enim, qui tanto studio et labore sacram Scripturam exposuit sub plano et suaui stylo; sed miror te ex hoc illum commendasse, quod sententias suas dictis sanctorum preposuit, ut ais, ad auctorizandum opus suum, cum huic commendationi non solum sacra Scriptura repugnet; legitur enim : »Non qui seipsum commendat, ille probatus est;« et Prou. XXuII: »Laudet te os alienum, non tuum.« Hoc etiam physica doctrina suadet; ait enim Philosophus: Laudamus seipsos uituperantes. Et sic per oppositum seipsum laudare, seu aliis preponere, non est commendabile; presertim  cum Postillator, de quo loquimur, ut ordinis Minorum dignus professor, humilitatem, non presumptionem sequi estimandus est. Magna enim de se sentire hi qui mollibus uestiuntur, et in domibus regum sunt, consueuerunt. Nec enim adduci possum ut credam quod postponere sententiam Hieronymi, uel alicuius sancti doctoris, dicto Rabbi Salomonis  commendatione reputes dignum. Lauda ergo eum in quo laudandus est: in recta uidelicet intentione, quam credo eum habuisse; et propter laborem magnum quem sustinuisse dubium non est ut sacram Scripturam exponeret, et pro maiori parte recte: non autem ex eo quod a sanctorum doctorum interdum expositionibus indebite deuiauit.

Secundo uero commendas Postillatorem ex hoc quod per habitum theologicum ueritatem sententie habuit, licet in lacte non suxisset proprietatem Hebraici sermonis. Quod, salua pace, uidetur minus  rationabiliter dictum. Notum est enim quod habitus theologicus non se extendit ad donum linguarum habendum; et ideo cum theologus dicit: Sic est in Hebraica ueritate, et ibi non sic inuenitur, non est ex hoc commendandus.

Commendas eum tertio ex hoc quod inter doctores Hebraicos non inuenit meliorem theologum quam Rabbi Salomonem. Circa quod notum est quod si in rei ueritate ille fuit minus peritus quam alii, non debet commendari ex hoc quod sequitur eum, presertim in deuiis et inconsonis auctoritatibus sanctorum; commenda ergo illum ut dixi in his et ex his quibus commendandus est, et libenter amplectar commendationes tuas.

Concludendo ergo, carissime frater, non credas me reprehendere uoluisse Postillatorem, ut dicis; absit a me: sed potius Postillam suam esse simpliciter  commendandam expresse asserui in questione predicta: licet in aliquibus locis sentio eam minus sufficere; quod non reputatur uitium simpliciter; nemo namque mortalium perfecte omnia examinare potest: sepe enim dormitauit Homerus. Sanctum autem in omnibus scientiis, presertim in Scriptura diuina, semper preponere ueritatem.

Utinam, frater dilectissime, esses in meo consortio, saltem aliquantulo tempore, ut simul discurrere ualeremus additiunculas has, et sic experimento cognosceres quod in illis locis in quibus ab eius dictis deuiare uideor, zelo ueritatis, non reprehendendi studio processi: et etiam in his non iudicio proprio deuiaui, sed sequendo maiorum sententiam. uale, frater in Domino: et meliora carismata semper emulare, etc.





INCIPIT PROLOGUS IN Replicas defensiuas Postille uenerabilis ac deuoti Patris, fratris Nicolai DE LIRA, ab additionibus domini Burgensis, editas a uenerabili et religioso Patre, fratre Matthia THORING sacri ordinis Minorum prouincie Saxonie ministro, ad plurimorum rogatum prefatam Postillam ut ueritate lucentem amplexantium.

 Modestiam antiquam tenere homines iustos atque sanctos decebat, et ordinata regulariter iniuriis non grauare molestis. Nam sicut minus bene gesta correctionis limam, sic optime facta laudem et gloriam requirunt. Sed quia omnimoda perfectio solis diuinis rebus competit, in cunctis humanis operibus reperiri poterit quod reprehensione dignum est: cum modestia tamen, ut ait beatus Augustinus in principio Retractationum, que modestia non modo in agibilibus, sed et scibilibus locum habet. Nam secundum uerum intellectum sacre Scripture circa diuinum scibile errare non contingit: ideo ipsa sola hunc honorem sibi uindicat, ut recte intellecta sine reprehensione consistat, ut uult beatus Dionysius de diuinis Nominibus, capite secundo; nichilque ei contrarium, nisi omnino sit falsum. In ea quoque nichil reperitur absurdum secundum Augustinum XI super Genesim, capite primo. Diuersitas igitur et contrarietas in eius expositione non habet ortum ex illa doctrina irrefragabili, sed ex eo quod eius expositores  intellectum plenum non sunt assecuti, ut uult beatus Hilarius secundo de Trinitate. Que tamen expositorum diuersitas non omnino inutilis est: quinimo per ea prigritia studentium excutitur, ut ueritas inquiratur: sicque Ecclesie proficiunt insurgentes hereses, ut inquit beatus Augustinus I super Genesim contra Manicheos. Omnes igitur sancti et catholici sacre Scripture tractatores antiqui nedum consentiendo, uerum etiam salua fide dissentiendo a successoribus, gratias meruerunt immortales. Nam post et per eorum uenerandos sanctosque labores excitati, pro patribus nati filii doctores, in eorum comparatione moderni, non parum laude digni surrexerunt: qui in sacre Scripture expositione desudantes, ut uitam haberent eternam talibus promissam, ipsam elucidauerunt, sensum ipsius litteralem tanquam magis authenticum inquirentes; inter quos magister Nicolaus de Lira, in lingua Hebraica simul et Latina peritus, uniuersalior et preclarior reperitur:  cuius spiritum tanquam pueri iunioris, de Minorum fratrum ordine Deus illustrando misericorditer suscitauit. Ipse quoque sic suscitatus, quod sine fictione didicit, sine inuidia communicauit: et tanquam sapientibus et insipientibus, magnis et paruulis debitor effectus, satisfacere cupiens, opus egregium composuit: et in Ecclesie sancte gazophylacium puaper professione, cum uidua paupercula, studere uolentibus profuturum  obtulit, et hoc ipsum opus suum, Postillam nuncupare decreuit. Hoc, inquam, opus Postille, et si tante sufficientie fuerit, quod ipsum non solum paruuli, sed magni; nec solum fideles, sed et infideles, in dubiis circa sacre Scripture litteralem intelligentiam requirunt: ipse tamen magister Nicolaus, ut uere humilis, imperfectum se recognoscens; et ut pius, culpam agnoscens, ubi fortassis culpa non est, in proemio sui operis, se et per eum scripta determinationi sancte matris Ecclesie submittens, lectorem beneuolum, et correctorem efflagitat caritatiuum, sciens quod nemo omni ex parte beatus.

Propterea Paulus, uenerabilis archiepiscopus Burgensis, iudicans aliqua minus apposite a Postillatore exposita, et aliqua minus plene, additiones ad Postillam magistri Nicolai conscripsit, in quibus corrigere nititur que ipsi uidebantur minus commoda, et supplere ea que iudicabat deesse. Ceterum ne iste Burgensis emendationes auctoritati Postillatoris apud imperitos derogarent, statui eas examinare, et que  dictis Nicolai non obuiant, intacta relinquam: nec uim faciam ubi ipse aliquem passum secus quam Postillator, exponit: scimus enim etiam apud sanctos doctores eiusdem passus esse uarias expositiones: ea autem in quibus Nicolaus corrigit, ostendam quid et quantum contra postillam ualeant. In hoc autem opere, et quocunque alio per me facto, uel in posterum fiendo, me totum dignis et legitimis correctoribus submitto. Presuppono autem circa sensum litteralem, quem et Postillator et Burgensis principaliter querunt, quid adequata ratio sensus litteralis sit; et quod sensus litteralis sit ille qui est uerus, rationabilis, per Spiritum sanctum intentus, et per uoces aut res sine absurditate significatus. Ista ratio adequata sensus litteralis habetur a beato Augustino super Genesin ad litteram, et a beato Gregorio in Moralibus, prout eum ad id allegat Burgensis in disputatione questionis preambule.



Replica contra quedam dicta Burgensis in questione preambula.


In cuius questionis articulo quarto Burgensis notat Postillatorem in duobus. Primo quod preponderat expositionem infidelium, secundo quod dissimulauerit reuerentias et auctoritates sanctorum doctorum. Quid ueritatis sit in primo, dicetur in loco per  Burgensem allegato, uidelicet Genesis primo. Circa secundum, notandum quod sanctorum auctoritas et reuerentia, ubi ut sancti locuti sunt, semper debet a fidelibus uenerari, ut patet 15 dist. decreti Per totum. Ubi autem ut homines et ex opinione locuti sunt, nec sancti in huiusmodi sibi uolunt honorem deferri, ut patet Iu super Genesin ad litteram, cap. 22. Sciuerunt enim sancti quod ex opinione sapientie contradicitur sine uitio sapienti, imo expedire uidetur in materia opinabili dubia moueri. Nam sicut beatus Augustinus primo super Genesin contra Manicheos: Ecclesie proficiunt insurgentes hereses, ad excutiendam pigritiam; ita expedit in Ecclesia contrarias esse opiniones, eadem ratione; et quam contrarie sancti doctores opinentur in pluribus sacre Scripture passibus, non nisi dicta sanctorum ignorans ignorat. Nec puto inconueniens dicta infidelium assumi in expositionem sacrarum Scripturarum, et confirmationem dubiorum occurrentium.  Nam beatus Augustinus facit sic III Confessionum in principio, et multis aliis locis, ubi assumit et laudat dicta Ciceronis, et Platonis, et aliorum. Omnia enim que contra fidem non sunt, licet assumere in adiutorium. Omne enim uerum uero consonat ex primo Ethic. Et fortassis ueritas fidei posita ab infideli ea que sunt fidei confirmat, ut dicitur XI de Ciuitate Dei, cap. 21; et II de Doctrina Christiana beatus Augustinus ad propositum dicit: Si qua forte fidei nostre accommoda dixerint, non solum formidanda non sunt, sed ab eis, tanquam iniustis possessoribus, in usum nostrum uindicanda. Et posito exemplo de Iudeis spoliantibus Aegyptios, subdit: »Sic fecerat Cyprianus doctor suauissimus, et martyr beatissimus, Lactantius, uictorinus, Optatus et Hilarius.« Frustra ergo Burgensis Postillatorem: in eo redarguit, cum et ipsemet Aristotelis dicta aliquoties adducit.

In articulo eius questionis post ueram commendationem, Postillatorem ipse Burgensis uituperat in  tribus. Primo dicit in Postilla irrationabiliter postponi dicta sanctorum, et specialiter sancti Thome, cuius dicta dicit igne caritatis examinata, et naturalis rationis dictamine multipliciter purgata. Ad hoc dico quod Burgensis in Postillatore egre ferre non debuit, quod ipsemet sepe facere consueuit in plerisque enim locis  et beatum  Augustinum, Hieronymum, Gregorium, Isidorum, et sanctum Thomam postponit sine ratione: quod in Postillatore non reperitur, qui nullius sancti dictum reprobat, nisi ex maiori ratione et auctoritate declinandum ostendat. Et specialiter huic Burgensi uidetur crimen lese maiestatis repugnare, cum dicta sancti Thome preferre uidetur dictis Augustini, Gregorii, Hieronymi, et aliorum, quasi illa non sicut ista sint igne caritatis examinata, et quasi illa sicut ista non egeant retractatione. Beatus enim Augustinus in exordio sue Retractationis dicit quod »in multiloquio peccatum non deerit: qui non habet primas partes sapientie, scilicet recte docendo, habeat saltem secundas, scilicet modestie, in reuocando errata.« Et concludit: »Qui ista scituri sunt non imitentur me errantem, sed in melius proficientem.« Modestum fuisset Burgensi sanctum Thomam beato Augustino non preferre, quasi omnia dicta sancti Thome sint prima uera; cum multa dicta  beati Augustini sint hodie opinabilia: qui etiam libros suos super Genesin ad litteram reputat magis esse inquisitiuos quam diffinitiuos: et quedam dicta eius etiam non retractata, a moderna schola communiter non recipiuntur, ut de ratione intelligendi opera sex dierum, etc. Non igitur egre ferat Burgensis si dicta beati Thome non usquequaque recipiantur.

Secundo autem Burgensis notat Postillatorem quasi non fuerit perfectus in idiomate Hebraico, eo quod a pueritia non didicit. Sed illa ratio non ualet, quia stat senem addiscere idioma quodcunque perfecte. Nec Burgensis debuit ex eo notare Postillatorem, sed ei gratias agere, quia ad exaltationem catholice fidei et sacre Scripture dilectionem tantum impendit studium, ut intellectum lingue Hebraice etiam adultus assequi mereretur. Quod si reprehensibile est, uenit beatus Hieronymus similiter culpandus, quod absit.

Tertio Burgensis culpat Postillatorem, quia secutus  est Rabbi Salomonem potius quam alios Hebreos eo potiores. Respondeo quod Postillator non sequitur nec illum nec alios, nisi quantum ratio et fides admittunt; imo hi quos Burgensis prefert Rabbi Salomoni non reperiuntur fidei plus fauisse et rationi, nec Scripturam clarius exposuisse quam Rabbi Salomon ut patebit in locis suis.





HIERONYMI PROLOGUS GALEATUS.







BEATI HIERONYMI EPISTOLA AD PAULINUM PRESBYTERUM, De omnibus diuine historie libris.







SANCTI HIERONYMI PROLOGUS IN PENTATEUCHUM MOYSI AD DESIDERIUM.







PROTHEMATA GLOSSAE ORDINARIAE.

 Cum omnes diuinos libros legimus, etc., usque ad congruam non inutile est eruisse sententiam.

  In rebus obscuris atque a nostris oculis remotissimis, etc., usque ad cum potius eam, que Scripturarum est, nostram esse uelle debeamus.

 Notandum quia hec Scriptura ita allegoricis uerbis texitur, ut allegoricum sensum contineat, et historicam fidem rerum gestarum non amittat. Dicitur autem Genesis a suo principio, secundum morem Hebreorum, qui ex principiis maxime nomina libris imponunt, sicut Mattheus euangelicam suam historiam, librum generationis appellat, cum multa utraque Scriptura in sequentibus contineat, in quibus nulla generationis mentio fiat. Introducit quippe hec historia primum hominem futuri formam, ut pote de terra uirgine conditum, per quem generandi terreni erant in uitam transitoriam: sicut Euangelium secundum nouum hominem inducit de matre uirgine genitum, qui filios generaret in uitam eternam. In hac ergo Scriptura figure sunt futurorum: in Euangelio uero manifestatio completorum. Liber iste more Hebreorum a principio Genesis appellatur, quia in eo de celi et terre generatione agitur, licet alia multa sequantur: sicut Euangelium Matthei,  »Liber generationis Iesu Christi.« Inducit enim Moyses primum hominem formam futuri de terra uirgine conditam, qui generaret terrenos in uitam transitoriam, sic et Euangelium secundum hominem, scilicet Christum de matre uirgine genitum, qui generaret celestes in uitam eternam. Hic ergo figura, in Euangelio ueritas.

 »In principio creauit Deus celum et terram.« Plerique autumant, etc., usque ad qui uoluminibus ex librorum principiis nomina imponunt.

Quatuor sunt regule sacre Scripture, id est, historia, que res gestas loquitur; allegoria, in qua aliud ex alio intelligitur; tropologia, id est moralis locutio, in qua de moribus ordinandis tractatur; anagoge, id est, spiritualis intellectus, per quem de summis et celestibus tractaturi, ad superiora ducimur. His quatuor quasi quibusdam rotis tota diuina Scriptura uoluitur; uerbi gratia, Hierusalem secundum historiam est ciuitas, secundum allegoriam  Ecclesiam significat, secundum tropologiam, id est, moralitatem, animam cuiuslibet fidelis, que ad pacem eternam anhelat; secundum anagogen, celestium omnium uitam, qui reuelata facie uident Deum.

Diuina Scriptura aliquando eterna intimatur, ut est: »In principio erat uerbum .« Aliquando facta narrantur, ut: »Cum uenerit filius hominis in maiestate sua,« etc. Aliquando que agenda sunt precipiuntur, ut: »Diliges proximum tuum, sicut teipsum.« Et est bipartita diuina Scriptura: quia alia sunt que secundum figuram dicuntur, ut est: »Audiuit Adam uocem Domini deambulantis in paradiso;« alia secundum rerum gestarum fidem, ut est quod populus exiens de Aegypto per mare pedibus ambulauit; alia sunt que utroque dicta sunt modo, ut est transitus maris Rubri, et miracula que Dominus in Euangelio fecit.

Tribus modis significat hec Scriptura generationem  seculi esse factam. Aut enim sola uoluntate aliquid dicitur factum, ut: »In principio creauit Deus celum et terram.« Aut uoluntate simul et uoce preceptiua, ut: »Fiat lux.« Siue deliberatiua, ut: »Faciamus hominem ad imaginem et similitudinem nostram.« Aut uoluntate, uoce et definitione, ut: »Crescite, et multiplicamini et replete terram;« et. »Germinet terra herbam uirentem, et facientem semen,« etc. Et ea, que sola uoluntate, et uoce dicuntur, nouitate facta sunt. Que uero per definitionem, hec sunt similia illis que nouiter facta sunt, et hec sunt que post septimum diem usque in finem operatur Deus, et ex illa definitione proueniunt.

Quidam tria principia posuerunt, Deum, exemplar, et materiam, eaque increata et sine initio: Deumque non tanquam creatorem materie, sed quasi artificem, ad exemplar de preiacenti materia mundum fecisse. Alii duo principia putauerunt, materiam, et speciem, et cum his tertium, quod  operatorium dicitur, mundumque semper fuisse et futurum esse. His et huiusmodi erroribus obuians Moyses, in uno spiritu, in uno principio temporis, mundum a creatore Deo factum narrat, tanta uelocitate, ut effectu sensum temporis preueniret; uidelicet Deum cognoscens initium uniuersorum, eternum intelligere dedit et omnipotentem, ex tanta celeritate operis, ut necdum primum nascentis mundi momentum transactum dicatur, quando mundus creatus dicitur, his uerbis: »In principio creauit Deus celum et terram.«

 »In principio,« etc. Moyses in uno principio temporis a Deo creatore mundum factum refert, ut sensum temporis preueniret effectu uoluntatis, ut Deum sciamus esse ante temporis initium, et ipsum esse initium omnium. Plato enim tria initia uel principia existimabat, Deum, exemplar, et materiam, et ipsa increata sine principio, et Deum quasi artificem, non creatorem. Aristoteles, duo,  materiam, et speciem, et tertium operatorium dictum, mundum uero semper esse et fuisse. Contra hec ergo et huiusmodi dicitur: »In principio creauit Deus celum et terram.«

 Sicut Paulus per reuelationem didicit Euangelium, ita Moyses, docente Spiritu sancto, conditi mundi exordium.

Moyses in hoc libro de inferiori mundo ad instructionem hominis agit; et quia homo preponendus erat mundo uisibili, primum, regnum paratum describit, postea rectorem inducit, cui seruiat plenitudo regni. Dicit ergo: »In principio creauit Deus celum et terram.« Celi et terre nomine, quidquid Deus fecit, simul factum esse materialiter potest intelligi, sed informiter, siue spirituale, siue corporale sit. Deinde prosequitur quomodo Deus singulorum formas fecerit, et operum distinctiones; et quia nondum erant distincte forme, addit de terra: »Terra autem erat inanis et uacua,« his, scilicet, que de ipsa erant processura. »Et tenebre erant  super faciem abyssi.« Per abyssum cetera elementa possunt intelligi, que adhuc confusa et in certa erant, quas formas essent habitura.

Quatuor modis operatur Deus: primo in uerbo, secundo in materia informi. Unde Ecclesiastici XuIII: »Qui uiuit in eternum creauit omnia simul.« Tertio per opera sex dierum uarias distinxit creaturas quarto ex primordialibus seminibus non incognite oriuntur nature, sed note, sepius, ne pereant, reformantur.

 Mystice. Primordia generis humani, quibus ipsa luce perfrui cepit, bene comparantur primo diei, quo Deus lucem fecit. Et hec etas tanquam infantia putanda est ipsius uniuersi seculi, quod tanquam unum hominem proportione magnitudinis sue cogitare debemus: quia unusquisque homo cum primo nascitur, et exit ad lucem, primam etatem agit in infantia. Hec tenditur ab Adam usque ad Ne generationibus decem. Quasi uespera  huius diei fit in diluuio, quia et infantia nostra tanquam obliuionis diluuio deletur. Incipit mane secunde diei a temporibus Ne tanquam pueritia, et tenditur hec etas usque ad Abraham aliis generationibus decem. Et bene comparatur secundo diei, quo factum est firmamentum, inter aquam et aquam: quia et arca, in qua erat Ne cum suis, firmamentum erat inter aquas inferiores, in quibus natabat, et superiores quibus compluebatur. Hec etas diluuio non deletur, quia nec pueritia nostra obliuione tollitur de memoria. Meminimus enim nos pueros fuisse, infantes non meminimus. Huius uespera est confusio linguarum in eis qui turrim faciebant, et fit mane ab Abraham. Sed nec ista etas secunda generauit populum Domini, quia nec pueritia apta est ad generandum. Incipit mane diei tertie ab Abraham, et succedit tertia etas similis adolescentie. Et bene comparatur diei tertio, in quo ab aquis terra separata est. Ab omnibus enim gentibus, quarum  error instabilis, et uanis simulacrorum doctrinis, quasi uentis omnibus mobilis , fidelis populus secernitur. Ab hac ergo gentium uanitate et huius seculi fluctibus separatus est populus Dei per Abraham; tanquam terra cum apparuit arida, id est, sitiens imbrem celestem diuinorum mandatorum. Qui populus unum Deum colendo, tanquam irrigata terra, ut fructus utiles posset afferre, sanctas Scripturas et prophetias accepit. Hec enim etas iam potuit generare populum Dei, quia et tertia etas, id est, adolescentia, iam filios habere potest. Et ideo ad Abraham dictum est Genesis XuII: »Patrem multarum gentium posui te, augebo te nimis ualde, et ponam te in gentes, et reges ex te erunt. Et ponam testamentum,« etc. Hec etas porrigitur, ab Abraham usque ad Dauid, quatuordecim generationibus. Huius uespera est in peccatis populi, quibus diuina mandata preteribant, usque ad malitiam pessimi Saulis. Deinde  mystice fit mane quarte diei, regnum scilicet Dauid. Hec etas similis est iuuentuti. Et reuera inter omnes etates regnat iuuentus, et ipsa est ipsum firmamentum omnium etatum: et ideo bene comparatur quarto diei, in quo facta sunt sidera celi in firmamento. Quid enim euidentius significat regis eminentiam quam splendor solis? et plebis obtemperantiam, lune splendor ostendit, tanquam Synagogam ipsam; et stelle principes eius et omnia fundata in stabilitate regni, tanquam in firmamento. Huius quasi uespera est in peccatis regum, quibus illa gens meruit captiuari. Fit deinde mane quinte diei, transmigratio in Babylonem, cum in captiuitate populus leniter in peregrino otio est collocatus. Et porrigitur hec etas usque ad aduentum Christi, id est quinta etas, secundum quam est declinatio a iuuentute in senectutem, nondum quidem senectus, nec iam iuuentus: senioris etas est, quem Greci uocant, nam senex apud eos non sed dicitur. Et reuera sic Ista etas a regni  robore est inclinata et fracta in populo Iudeorum, quemadmodum homo a iuuentute fit senior. Et bene comparatur illi diei quinto, in quo facta sunt animalia in aquis, et uolatilia celi: posteaquam scilicet illi homines inter gentes, tanquam in aquis, ceperunt uiuere, et habere incertam sedem et instabilem, sicut aues uolantes. Sed plane ibi erant cete, id est magni homines, qui magis dominabantur fluctibus seculi, quam seruirent in illa captiuitate: non enim ad cultum idolorum aliquo terrore deprauati sunt. Ubi sane animaduertendum quod benedixit Deus illa animalia, dicens: »Crescite et multiplicamini et replete aquam maris, auesque multiplicentur super terram.« Quia reuera gens Iudeorum  ualde multiplicata est. Huius diei, hoc est, huius etatis, quasi uespera est multiplicatio peccatorum in populo Iudeorum, quia sic excecati sunt, ut Deum et Dominum nostrum Iesum Christum non possent agnoscere. Mystice,  mane sexte diei fit predicatio Euangelii per Iesum, et finito die quinto, id est quinta etate, incipit sexta, scilicet senectus ueteris hominis, in qua homo minus potens est, et quasi ad extremum uite tendit. Et hoc etiam apparet, quia illud carnale regnum iam est uehementer attritum, quando et templum Dei deiectum est, et sacrificia cessauerunt: et nunc ea gens, quantum ad regni uires attinet, quasi extremam uitam trahit. In ista tamen etate, tanquam in senectute ueteris hominis, homo nouus nascitur, qui iam spiritualiter uiuit; sexta enim die, dictum est: »Producat terra animam uiuentem.« Nam quinta die non dictum erat. Producant aque animam uiuentem, sed reptilia animarum uiuarum. Quomodo enim corpora sunt reptilia, sic tunc adhuc etiam corporali circumcisione et sacrificiis, tanquam in mari, gentium populus ille seruiebat legi. Istam uero animam uiuam dicit, quia uitam iam incipiunt eternam desiderare. Serpentes ergo et pecora, que terra  producit, gentes significant, iam stabiliter credituras Euangelio, de quibus dicitur et illud quod Petro demonstratum est in Actibus apostolorum, cap. X: »Macta et manduca.« Et cum ille immunda diceret, responsum est illi: »Quod Deus mundauit, tu commune ne dixeris.« Tunc fit homo ad imaginem et similitudinem Dei, sicut in ista etate sexta nascitur in carne Dominus noster, de quo dictum est per prophetam: »Et homo est, et quis cognoscet eum?« Et quemadmodum in illa die masculus et femina coniuncti sunt, sic et in ista Christus et Ecclesia. Et preponitur homo illa die pecoribus, serpentibus et uolatilibus celi: sic et in ista etate Christus regit animas sibi obtemperantes, que ad Ecclesiam eius, partim de populo Iudeorum et partim ex gentibus uenerunt, ut ab eo domite mansuescerent; homines, scilicet uel carnali concupiscentie dediti, sicut pecora; uel tenebrosa curiositate obscurati, quasi serpentes; uel elati superbia, quasi aues. Et sicut in illa die pascitur homo, et animalia  que cum ipso sunt, herbis seminalibus, et lignis fructiferis, et herbis uiridibus: sic in ista etate homo, quicunque bonus est minister Christi, et eum bene, quantum potest, imitatur, cum ipso populo spiritualiter pascitur sanctarum Scripturarum alimentis et lege Dei: partim ad concipiendam fecunditatem rationum atque sermonum, tanquam herbis seminalibus; partim ad utilitatem morum et conuersationis humane, tanquam lignis fructiferis; partim ad uigorem fidei, spei et caritatis in uitam eternam, tanquam herbis uirentibus, que nullo estu tribulationum possunt arescere. Sed spiritualis sic pascitur istis alimentis, ut multa intelligat; carnalis autem, id est, paruulus in Christo, tanquam pecus Dei, ut multa credat que intelligere nondum potest; tamen eosdem cibos omnes habent. Huius autem etatis uespera est, de qua Dominus ait Luc. XuIII: »Putas ueniens Filius hominis inueniet fidem super terram?« Post illam uesperam fiet mane, cum  ipse Dominus in claritate uenturus est. Tunc requiescent cum Christo ab omnibus operibus suis ii quibus dictum est Matth. u: »Estote ergo uos perfecti sicut et Pater uester celestis perfectus est.« Tales enim faciunt opera bona ualde: post talia enim opera speranda est requies in die septimo, qui uesperam non habet. Nullo ergo modo potest dici quemadmodum fecerit Deus celum et terram, et omnem creaturam quam condidit: sed ista expositio per ordinem dierum sic indicat quasi historiam rerum factarum, ut predicationem futurorum maxime obseruet. Si autem aliquem mouet quod in istis etatibus seculi duas etates primas denis generationibus aduertimus explicari, tres autem consequentes singule quatuordecim generationibus contexuntur, sexta uero ista nullo generationum numero definita sit: facile est uidere etiam in unoquoque homine duas primas etates, infantiam et pueritiam, corporis sensibus inherere: qui sensus corporis quinque  sunt, uisus, auditus, gustus, olfactus, et tactus; quinarius autem numerus duplicatus  denarium numerum facit. Iam uero ab adolescentia, et deinceps, ubi ratio incipit in homine preualere, accedit quinque sensibus cognitio et ratio, quibus uita regitur et administratur: ut iam septenarius numerus esse incipiat, qui similiter duplicatus, quatuordecim generationibus eminet et apparet, quas habent tres etates consequentes, adolescentis scilicet, iuuenis et senioris. Senectutis uero etas, sicut in nobis nullo statuto annorum tempore definitur, sed post illas quinque, quantum quisque uixerit, senectuti deputatur: sic in ista etate seculi non apparent generationes definite, ut occultus sit ultimus dies, quem utiliter Dominus latere oportere demonstrat.

 Moraliter. Habet unusquisque nostrum in rectis operibus et recta uita, tanquam distinctos  istos sex dies, etc., usque ad seruio legi peccati.

 Quarto die, quo iam in illo firmamento discipline spiritales intelligentias operatur atque distinguit, etc., usque ad et iucundo otio perfruantur.

 Mystice. »In principio creauit Deus celum et terram.« Spirituales, scilicet qui celestia meditantur, etc., usque ad »magnum est si carnalia uestra metamus.«

  In narratione rerum gestarum, etc., usque ad in quo solo formatur et illuminatur, ne sit tenebre uel abyssus.

 Querendum est quomodo Deus cuncta simul condidit, dum idem Moyses ex dierum mutatione uariante, distincte creata describit? Sed rerum materia simul creata est, etc., usque ad que non simul prodeunt per temporis incrementa.



WALAFRIDI STRABI FULDENSIS MONACHI OPERUM OMNIUM PARS PRIMA SIuE OPERA THEOLOGICA.



GLOSSA ORDINARIA.





LIBER GENESIS. Hebraice dictus [Figure: [Hebrew Text] 2Kb] BERESIT, id est IN PRINCIPIO; Grece , id est GENERATIO. *



CAPUT PRIMUM.


uERS. 1.---»In principio creauit,« etc. Non dicit: In principio dicit Deus, Fiat celum et terra. Sed dixit: »Fiat lux, et facta est lux,« quoniam uniuersaliter nomine celi et terre comprehendendum erat quidquid fecit Deus, deinde per partes explicandum quomodo fecit. Unde sequitur: »Dixit Deus, Fiat,« id est, per uerbum suum fecit. uel quia cum primum fiebat informis materia spiritualis, uel corporalis, non erat dicendum: »Dixit Deus, Fiat;« incongruum enim erat a Deo dici, »fiat,« quia formam uerbi non imitatur imperfectio, nisi cum generis sui conuersione ad creatorem sit perfecta creatura; ut cum dicitur: »Dixit Deus, Fiat,« intelligamus eum ad se imperfectionem creature reuocare.  Cum ergo dicitur: »In principio fecit Deus celum et terram,« commemoratio Filii fit, quia principium est; sed cum dicitur: »Dixit Deus, Fiat,« commemoratur quia uerbum est. Per principium notat exordium creature existentis ab illo; per uerbum, perfectionem creature ab illo ad ipsum reuocate, ut formetur imitando formam uerbi incommutabilem. Non enim habet uitam informem uerbum Dei, cui est idem esse quod uiuere; imo idem uiuere quod beate uiuere. Creatura uero spiritualis  habet informem uitam, cui non est hoc esse quod uiuere; nec uiuere quod beate uiuere: quia, auersa a sapientia Dei, stulte et misere uiuit.

»In principio,« etc.  Creationem mundi insinuans Scriptura, primo uerbo eternitatem et omnipotentiam Dei ostendit: quem enim in principio temporum mundum creasse perhibet, eumdem ante tempora eternaliter significat exstitisse. Et quem in conditionis initio celum et terram creasse narrat, tanta celeritate operationis omnipotentem esse declarat, cui uoluisse, facere est. Bene ergo dicitur: »In principio creauit,« etc. Utrumque scilicet, simul, quamuis utrumque simul ab homine non dicatur. Unde propheta terram in initio factam ostendit dicens,  psal. CI: »Initio tu, Domine, terram fundasti,« etc.

»In principio,« etc. Celum non uisibile firmamentum, sed empyreum, id est, igneum uel intellectuale, quod non ab ardore, sed a splendore dicitur, quod statim repletum est angelis. Unde in Iob XXXuIII: »Ubi eras cum me laudarent astra matutina,« etc. Et nota tria hic commemorari elementa. Nomine celi, erem intelligimus. Nomine terre, ipsam et ignem qui in ea latet. Quarti, id est, aque in sequentibus fit mentio.

  »In principio.« Filio, quo humanato patuit qui essent celestes, qui terreni. Celum, creatura spiritualis, ab exordio perfecta et beata. Terra, corporalis materies adhuc imperfecta. Celum, informem materiam spiritualis uite, sicut in se potest existere non conuersa ad Creatorem in quo formatur. Terram, corporalem, sine omni qualitate que apparet in materia formata.

 Scriptura ait: »Qui fecisti mundum de materia informi .« Materia facta est de nichilo. Species mundi de materia informi. Proinde duas res fecit Deus ante omne tempus, angelicam creaturam et materiam informem. Quamuis enim Salomon dicat: »Qui uiuit in  »eternum, creauit omnia simul , secundum originem tamen informis materies antecedit formatam speciem. Itaque mundum, et angelos, et animam de nichilo fecit Deus: hominem et creaturas ceteras de aliquo.

 Septem sunt celi, quorum hec sunt nomina, er, ether, olympus, spatium uel igneum, firmamentum, celum angelorum, et Trinitatis. Hieronymus autem dicit celum Trinitatis primum, secundum angelorum, tertium firmamentum.

Mystice. »In principio creauit Deus celum.« Eos scilicet qui celestis imaginem portauerunt. »Et terram,« id est eos qui postea superbiendo, terram, id est terreni hominis imaginem, portantes, se recerunt deformes. » Terra autem erat inanis,« quia  deposuerat formam bonam. »Et uacua,« boni operis fructu. »Et tenebre erant,« ueri scilicet luminis priuatio; »super faciem abyssi,« corda scilicet superborum.

uERS. 2.---»Terra autem erat inanis,« etc.  Quod uel quale celum in principio cum terra factum est, ostendit. Hoc enim de terra subdit, quod de celo intelligi noluit. Hoc enim superius celum quod a uolubilitate mundi secretum est, mox ut creatum est, sanctis angelis est impletum: quos in principio cum celo et terra conditos testatur Dominus dicens Iob XXXuIII: »Ubi eras cum me laudarent astra matutina, et iubilarent omnes filii Dei?« Astra matutina eosdem angelos et filios Dei uocat. De celo enim in  quo posita sunt luminaria, quomodo uel quando factum sit postea dicit.

 »Inanis et uacua.« Inutilis scilicet, et infructuosa, et incomposita. Omnia enim elementa commixta, confusa, et totum hoc eris spatium aquis plenum; non quales nunc sunt, sed sicut nebule tenues erant, quales adhuc supercelestes sunt.

 »Tenebre erant,« etc. Non sunt audiendi qui reprehendendo dicunt Deum prius creasse tenebras quam lucem: quia nullas in aqua, uel ere fecit tenebras; sed distincto ordine prouidentie prius aquas cum celo creauit, et terra, et has cum uoluit lucis gratia uenustauit. Et notandum quod cum celo duo elementa mundi creata sunt,  quibus alia duo inserta sunt, aqua, scilicet, et terra, quibus insunt ignis et er. Aque autem totam superficiem terre tanta altitudine tegebant, ut ad illos usque locos pertingerent, ubi nunc usque super firmamentum partim resident. Ipsa autem terra et aqua informis dicuntur materia, quia omnia que uidemus, uel ex istis sumpserunt exordium, uel ex nichilo: et priusquam in lucem uenirent, non erat unde formam haberent.

»Et Spiritus Domini ferebatur super aquas.«  Siue totam corporalem materiam aquam appellauit, ut insinuaret unde facta et formata sunt omnia que ex humida natura per species uarias in terra formari uidemus; siue spiritualem uitam ante conuersionis  formam quasi fluitantem. Spiritus Dei superferebatur, quia subiacebat bone uoluntati Creatoris, quod formandum et perficiendum inchoauerat. Dictum est etiam »Spiritus Domini ferebatur super aquas.« Ne faciendo opera potius per necessitatem indigentie quam per abundantiam beneficentie Deus amare putaretur. Commode enim prius insinuatur aliquid inchoatum, cui superferretur: non loco, sed omnia superante potentia.

»Et Spiritus Domini ferebatur,« etc.  In Hebreo habet [Figure: [Hebrew Text] 2Kb] merahephet, id est, incubabat, uel fouebat, more uolucris oua calore animantis. Intelligimus ergo non de spiritu mundi dici, ut putant multi; sed de Spiritu  sancto, qui et ipse est omnium uiuificator: si autem uiuificator, et conditor; si conditor, et Deus. Psal. CIII: »Emitte, ait, Spiritum tuum et creabuntur.«

»Et Spiritus,« etc. In quo subsistentes requiesceremus flatu eius uiuificati, et unda baptismi abluti. »Et Spiritus Domini ferebatur super aquas,« etc. Sicut Deus, scilicet et conditor, preerat fluitanti et confuse materiei, ut distingueret quando uellet. Tota ergo Trinitas hic operata intelligitur, Deus, Pater scilicet; principium, Filius; Spiritus Dei, Spiritus sanctus.

»Et Spiritus,« etc.  Corda scilicet fluctuantia, que mentis quietem amiserant,  quia eis spiritus non innitebatur, sed superferebatur: quasi potens naturam a confusione in melius reuocare. Deinde per totum huius Scripture textum sex quasdam operosas etates uidemus, licet quasi proximis limitibus distinctas, ut in septima quies speretur; et eas habere similitudinem sex dierum, quibus ea facta sunt, que Deum fecisse Scriptura commemorat. Primordium enim generis humani, quo ista luce frui cepit, comparatur primo diei quo lucem Deus fecit. Hec etas tanquam infantia est totius seculi, quod tanquam unum hominem proportione magnitudinis sue cogitamus. Homo enim cum primo nascitur in lucem, infantiam agit primam etatem, que tendit ab Adam usque ad Ne generationibus decem: diluuium quasi uespera huius  diei est, quia infantia nostra obliuionis diluuio deletur.

uERS. 3.---»Dixitque Deus: Fiat lux.«  Lux primo die facta spiritualis uel corporalis intelligitur, etc., usque ad mane futuri inchoatio.  Si autem primo die corporalis lux facta est, congrue mundi ornatus a luce inchoatur, unde cetera, que creanda erant, uidebantur. Si autem queritur, ubi est facta, cum abyssus omnem terre altitudinem tegeret? patet quod in illis partibus, quas nunc illustrat solis diurna lux. Nec mirum lucem in aquis posse lucere, cum etiam nautarum operatione sepius illustrentur, qui in profundo mersi, misso ex ore oleo, aquas sibi illustrant: que tunc multo rariores  quam sint modo, fuere in principio, quia nondum congregate in uno loco.

»Dixitque Deus: Fiat lux.«  Non temporaliter: si enim temporaliter, et mutabiliter; si mutabiliter, et per subiectam creaturam, non est lux prima creatura. Sed forsitan, etc., usque ad ut sit et ut maneat.

»Fiat lux.«  Ea conditione scilicet qua cuncta subsistunt intemporaliter in Dei sapientia, priusquam in seipsis. »Et facta est lux,« id est angelica et celestis substantia, in se temporaliter; sicut erat in sapientia, quantum ad eius incommutabilitatem, eternaliter. uel notatur huius creature informitas scilicet et imperfectio antequam formaretur in amore Conditoris: formatur enim cum  conuertitur ad incommutabile lumen uerbi.

»Fiat lux.«  Si corporaliter lux facta est, etc., usque ad nondum enim erant animalia quibus hec uicissitudo exhiberetur.

uERS. 4.---»Et uidit Deus lucem,« etc.  Lucem et tenebras fecit Deus, unde Dan. III. »Benedicite, lux et tenebre, Domino,« cum omnis creatura ad benedicendum inuitatur.

 Habet quisque in operibus et recta uita, distinctos sex dies, post quos requiem speret: primo die, lucem fidei, quoniam primo inuisibilibus credit propter quam fidem Dominus apparere dignatus est.

»Factumque est uespere.«  Occidente luce  paulatim, et post spatium diuine longitudinis inferiores partes subeunte, factum est uespere, sicut nunc usitato circumitu solis solet fieri. Factum est autem mane eadem super terram redeunte, et alium diem inchoante, et dies expletus est unus uiginti quatuor horarum. Notandum uero quod nox in illo triduo omnino tenebrosa fuit, que post creata sidera aliqua luce claruit: decebat etiam ut dies a luce inciperent, et in mane sequentis diei tenderent, ut opera Dei a luce inchoata et in lucem completa esse significarentur.

uERS. 5.---. . . . »Factumque est uespere,« etc.  Nequaquam in hac uita per exercitationem iustitie peccatum deseritur,  ut in ipsa inconcusse maneatur: quia si culpam rectitudo eliminat, cogitationis nostre foribus assidens, ut sibi aperiatur, pulsat. Unde ait Moyses: »Facta est lux;« et paulo post: »Factum est uespere.« Creator enim, humane culpe prescius, tunc expressit in tempore quod nunc uersatur in mente. Lumen namque rectitudinis sequitur umbra tentationis. Sed quia electorum lux tentatione non exstinguitur, non nox, sed uespera facta memoratur, quia tentatio lumen iustitie abscondit, non interimit.

 Notandum, quod cetere creature, etc., usque ad ut illud scilicet ad diem pertineat, hoc ad uesperam.

 uERS. 6.---. . . »Fiat firmamentum,« etc.  Angelice uirtutes, que in Dei amore perstiterunt, hoc in retributione acceperunt, ut in contemplatione Conditoris perenni felicitate maneant, et in hoc quod condite sunt eternaliter subsistant. Unde apud Moysen celum factum dicitur, et idem postea firmamentum uocatur, quia angelica natura prius subtilis est in superioribus condita, et post, ne unquam cadere possit, mirabilius confirmata.

»Fiat firmamentum,« etc.  Queritur utrum illud celum nunc fiat quod excedit eris spatia, etc., usque ad quia interuallum eius diuidit inter quosdam uapores aquarum et aquas que sunt in terris.

 »Fiat firmamentum,« etc.  Notandum quod firmamentum non propter stationem, etc., usque ad sed quoquomodo ibi sint, ibi esse non dubitamus.

»Fiat firmamentum in medio.«  Celi, in quo fixa sunt sidera, etc., usque ad Quales autem, et ad quid utiles, nouit qui condidit.

uERS. 7.---»Et fecit Deus firmamentum,« etc.  Queritur quare cum dixisset: »Fiat firmamentum et factum est ita,« postea addit: »Et fecit Deus firmamentum,« etc., usque ad dicens: »Dixitque Deus fiat,« etc.

 Super erem purus ignis, etc., usque ad Facit ergo frigidam aquarum supercelestium  uicinitas.

 Notandum uero quod prima die cum facta est lux, dictum est tantum: »Fiat lux,« et hoc in uerbo, et »facta est lux,« in opere, statimque adhesit increate luci lux creata, ut uicinior et omni creatura capacior. In secunda die quedam mora est, et uerborum multiplicatio, »fiat,« et »fecit Deus,« et »factum est ita«: ut intelligamus istas naturas ad deficiendum pronas, et ad obediendum minus aptas.

 Notandum etiam quod huius diei secundi opera secundum Hebreos non dicuntur bona, cum bona sint sicut cetera: quod fit propter binarium principem alternitatis,  qui primus ab unitate discedit: et in figura bigamie ponitur et multorum reprehensibilium; unde que bina ingrediuntur in arcam immunda sunt, impar numerus mundus. uel ideo bona non dicuntur, quia in hoc opere distinctio aque non fit perfecta, que in proximo fit, ubi dicit: »Congregentur aque,« ut ibi dicetur.

 Queri solet cuius figure sit celum: sed Spiritus sanctus, quamuis auctores nostri scierint, per eos docere noluit, nisi quod prosit saluti. Queritur etiam si stet an moueatur celum? Si moueatur, inquiunt, quomodo est firmamentum? Si stat, quomodo sidera in eo fixa circumeunt? Sed firmamentum non propter stationem, sed propter firmitatem, aut terminum aquarum intransgressibilem  dici potest. Si autem stat, nichil impedit moueri et circumire sidera. Secundo die factum est tanquam firmamentum discipline, quod discernit inter carnalia et spiritualia, sicut inter inferiores et superiores aquas.

 Die secunda posuit firmamentum, sanctas scilicet Scripturas in Ecclesia. De quibus dicitur Isa. XXXIu: »Celum sicut liber plicabitur.« Hoc firmamento discernit aquas superiores, id est populum angelorum, quibus non est necesse ut in lectione audiant Dei uerbum. Sed illud firmamentum posuit super infirmitatem inferiorum populorum, ut suspicientes in eo cognoscant qualiter discernat inter carnalia et spiritualia, quasi inter aquas superiores et inferiores.

 »Diuisitque aquas que erant,« etc.  Cum hec audis, quid miraris si supra firmamentum potuit unda suspendi? etc., usque ad Iordanis quoque reflexo amne in suum fontem reuertitur.

uERS. 8.---. . . . »Et factum est uespere,« etc.  Incipit mane secunde diei a Ne, etc., usque ad quia nec pueritia apta est generationi.

uERS. 9.---»Dixit uero Deus,« etc.  In hoc die factum uidetur, etc., usque ad Unde aqua congregatur, terra apparet; aqua enim labilis et fluxa, terra stabilis et fixa.

»Congregentur aque?«  Que inter celum et terram uniuersa compleuerant, in  unum locum congregantur, ut lux, que preterito biduo aquas clara luce lustrauerat, in puro ere clarior fulgeat; et appareat terra, que latebat; et que aquis limosa erat, fiat arida et germinibus apta. Si queratur ubi congregate sunt aque, que omnes partes terre usque ad celum texerant, potuit fieri ut terra subsidens concauas partes preberet, quibus fluitantes aquas reciperet: potest etiam credi, primarias aquas rariores fuisse, que sicut nebula tegerent terras, sed congregatione esse spissatas.

uERS. 10.---»Et uocauit Deus aridam terram.«  Prius ad distinctionem aquarum totam solidiorem mundi partem terram appellauit dicens: »In principio creauit Deus celum et terram.« Postquam  mundus iam formari incipit, et terre facies apparet, recedentibus aquis, ad distinctionem partis que adhuc premebatur aquis, portio quam aridam esse licebat, terre nomen accepit, eo quod pedibus teratur. »Congregationesque aquarum appellauit maria.« Sic enim appellantur apud Hebreos omnes congregationes aquarum, siue salse, siue dulces. Et quia per continuationem omnium aquarum, que in terris sunt, dixit eas congregatas in unum locum, nunc uocat pluraliter congregationes aquarum, propter multifidos sinus earum. Cum multa constat esse maria, in unum tamen locum dicit aquas congregatas, quia cuncta magno mari iunguntur. Si qui lacus in semetipsis stricti uidentur, occultis tamen meatibus in mare reuoluuntur: fossores quoque puteorum  hoc probant, quia omnis tellus per inuisibiles uenas aquis repleta est, quibus ex mari principium est.

uERS. 11.---»Et ait: Germinet terra,« etc.  Aduertendum est moderamen ordinatoris: quamuis distincta est creatura herbarum atque lignorum a specie terrarum et aquarum, ut in elementis numerari non possint: quia tamen fixa radicibus terre nectuntur, ad eumdem diem uoluit pertinere.

 Patet in his uerbis quod uerno tempore mundus perfectus est et ornatus, in quo solent herbe uirentes apparere, et ligna pomis onusta. Simulque notandum quod non prima herbarum germina uel arborum genera de semine prodierunt, sed de terra: quia ad unam iussionem Conditoris apparuit  arida herbis compta nemoribusque uestita, que sui generis ex se poma produxerunt et semina. Oportebat enim ut forma rerum Dei imperio primo perfecta prodiret: quomodo homo, propter quem omnia, iuuenili etate plasmatus est.

 Queritur etiam de spinis, et tribulis, et quibusdam lignis infructuosis, cur uel quando creata sint? cum Deus dixerit: »Germinet terra herbam,« etc. Sed fructus nomine quedam utilitas signatur: multe autem utilitates sunt manifeste, uel occulte, omnium que terra radicitus alit. Possumus autem absolute respondere spinas et tribulos post peccatum terram homini ad laborem peperisse: non quod alibi antea nascerentur, et post in agris quos homo coleret: sed prius et postea in eisdem  locis, prius tamen non homini, sed post. Unde »pariet tibi,« id est, ut tibi nasci incipiant ad laborem, que ad pastum tantummodo aliis animalibus ante nascebantur.

»Facientem semen.«  Omnia creata sunt perfecta, et homo perfectus etate erat, et arbores cum foliis et fructu: unde dicitur hoc »lignum pomiferum.«

uERS. 12.---»Et protulit terra herbam,« etc.  Quod testatur historia, sic est ueraciter factum, ut significaret aliud faciendum. Terra enim est Ecclesia, que uerbi pabulo nos reficit, et patrocinii umbraculo custodit: loquendo pascit, opitulando protegit;  ut non solum herbam refectionis proferat, sed etiam arborem protectionis.---»Lignumque.« Lignum secundum speciem suam semen produxit, cum mens nostra ex sui consideratione quod in alterum faciat colligit, et recti operis germen parit. Hinc quidam sapiens ait: »Quod tibi non uis fieri, alii non feceris .« Et alibi: »Quecunque uultis ut faciant uobis homines, et uos eadem illis facite .« Quasi speciem uestram alterutrum respicite, et ex uobismetipsis cognoscite quid oporteat uos aliis exhibere.

Sementem.«  Sementis, frugum et arborum; semen, hominum, et animalium. Seminium uel sementum, cuiusque rei exordium. Tertio die, quo mentem suam ad serendos bonorum operum  fructus preparat homo: separata labe, ac fluctibus carnalium tentationum, tanquam aridam habet terram tentationibus separatis, ut dicere possit: »Mente seruio legi Dei, « etc. .

uERS. 13.---»Et factum est uespere et mane.«  Mane tertii diei incipit ab Abraham, etc., usque ad uespera in peccatis populi quibus diuina mandata preteribant usque ad Saulis malitiam.

 Die tertia congregauit aquas inferiores et salsas, infideles scilicet, concupiscentiarum et tentationum fluctibus sese quatientes: et segregauit ab eis aridam, id est, fideles fontem fidei sitientes. Infideles uero cercuit, ne iniquitatis sue fluctibus aridam, id est, animam sitientem Deum, conturbent,  sed liceat ei germinare fructus bonorum operum, et diligere proximum, ut habeat in se semen secundum similitudinem suam; ut scilicet ex sua infirmitate compatiatur alii indigenti, et producat lignum forte fructiferum, id est, beneficum, eripiendo oppressum, et prebendo ei protectionis umbraculum.

uERS. 14.---»Dixit autem Deus: Fiant luminaria,« etc.  Quia uisibili mundo constituendo duo dies sunt attributi, supreme scilicet et infime parti mundi: uisibilibus, et mobilibus mundi partibus, que intra mundum creantur, tres reliqui deputati sunt, etc., usque ad in inchoationem, seu principatum noctis, quod fit cum plena est.

Et diuidant diem.«  Ea scilicet  diuisione, ut sol diem, luna noctem illuminet. Hoc enim factis sideribus ad augmentum primarie lucis accessit, ut etiam nox prodiret luminosa, lune uel stellarum splendore radiata, que hactenus tantum tenebras nouerat. Et si enim nox tenebrosa uidetur obscurato ere, qui terris proximus est, superiora tamen eris spatia semper siderum fulgore sunt lucida.

 Solet queri utrum hec luminaria corpora sola sint, aut habeant rectores spiritus, et ab eis uitaliter inspirentur, sicut per animas animalium carnes animantur. Sed de tam obscura re nichil temere credendum.

»Et sint in signa,« etc.  Quia priusquam  sidera fierent, ordo temporum nullis notabatur indiciis, uel meridiana hora, uel quelibet alia. Sunt ergo luminaria »in signa,« etc.; non quod a conditione horum tempora ceperint, uel dies uel anni; sed quia per ortus eorum, uel transitus, temporum, dierum annorumque signatur ordo.

uERS. 15.---»Ut luceant,« etc.  Semper luminaria in firmamento lucent, sed opportunis temporibus terram illuminant. Aliquoties enim nebulosus er obsistit: ortus etiam sol maiori lumine lunam stellasque ne terram illuminent, impedit. Unde sic uocatur, quia solus obtusa luna, stellisque ceteris, per diem fulgeat terris.

uERS. 16.---»Fecit Deus duo luminaria.«  Luminaria magna possumus accipere, non tam  aliorum comparatione quam per se; ut celum dicitur magnum, et magnum mare. Sol enim magnus dicitur, quia complet orbem terre suo calore: sicut luna suo lumine, que in quacunque parte celi fuerint, totam terram illuminant, et a cunctis uidentur. Magnitudinis eorum magnum est argumentum, quod omnibus hominibus idem orbis eorum uidetur: nam si longe positis minor et prope maior, exiguitatis indicium esset.

»Luminare maius,« etc.  Solem, scilicet non solum corporis forma, sed luminis magnitudine, quia luminare minus et stellas illustrat. Maior est etiam in calore, quia mundum calefacit, cum preteritis ante eius creationem diebus nichil caloris habuisset. Quod autem equalis uniusque magnitudinis  luna cum sole cernitur, hinc esse aiunt quod multo longinquior a terris atque altior quam luna incedit, ideoque magnitudo eius a nobis non posset dignosci. Omnia enim longius posita uidentur breuiora.

»Et luminare minus,« etc. Et si lunam et stellas maiores in die aliquando uideri contingat, non tamen diei, sed nocti lucis solatium eas afferre constat.

 Tunc enim in noctis exordio uidetur luna, cum plena est, alias non: et per diem incipit uideri ante plenitudinem, et in progressu noctis.

uERS. 17, 18--- . . . . »Ut lucerent,« etc. Hec de magnis luminaribus intelligi possunt et stellis; ut quod dictum est, »ut preessent diei,« ad solem specialiter,  quod subiunctum est, »et nocti,« ad lunam et stellas pertineat; quod uero additur, »diuiderent lucem ac tenebras,« omnibus eque conueniat; que quocunque incedunt, lucem circumferunt; unde cum absunt, tenebrosa cuncta relinquunt. Si queratur quale potuit esse lumen diurnum ante creationem siderum, respondemus quale uidemus solis ortu proximante, necdum apparente: quando scilicet lucet obtusis radiis stellarum dies, sed minime sol ortus refulget.

 Die quarta micuerunt luminaria in firmamento celi, etc., usque ad quia post bona opera uenit illuminatio, qua uidetur species superne ueritatis.

  Quarto die, quo in illo firmamento discipline mens spirituales intelligentias operatur atque distinguit, uidet que sit incommutabilis ueritas, que sicut sol fulgeat in anima; et quomodo anima ipsius particeps fiat, et corpori ordinem et pulchritudinem tribuat, tanquam luna illuminans noctem. Et quomodo stelle omnes, id est intelligentie spirituales, in huius uite obscuritate tanquam in nocte fulgeant.

uERS. 19.---»Et factum est uespere et mane,« etc.  In hac uespera populus Dei in Aegypto agnum obtulit, etc., usque ad spem atque fidem donaret.

»Et factum est uespere,« etc.   Mane quarte diei regnum Dauid. Hec etas similis est iuuentuti, que inter omnes regnat etates, et firmum est omnium etatum firmamentum: unde comparatur quarto diei, quo facta sunt sidera in firmamento celi. Splendor siquidem solis regni figurat excellentiam, plebem obtemperantem regi lune splendor ostendit, tanquam Synagogam. Stelle uero principes eius sunt, et omnia fundata in regni stabilitate, tanquam in firmamento.

uERS. 20.---»Dixit etiam Deus,« etc.  Post ornatam quarto die celi faciem luminaribus, ornantur suis animalibus die quinto inferiores mundi partes, aqua scilicet et er.

»Dixit etiam Deus: Producant aque reptile,« etc.  Oportebat in creandis habitatoribus inferioris partis, etc., usque ad Quod intelligendum non est nisi in aquarum naturam pinguioris eris qualitate conuersos.

»Anime uiuentis.«  Id est, que sunt in animabus uiuis, sicut dicitur: Ignobilia hominum, id est, qui sunt in hominibus ignobiles. Quod quidam propter tarditatem sensus putant dictum esse uel quia pisces nullius sint memorie; sed certissimum est eos habere memoriam.

 De conuersione elementorum questio est. Alii dicunt omnia posse conuerti in omnia, etc., usque ad quod enim tactu aquas, uentosque sentimus; hinc est quod solida terra omnibus elementis miscetur, sed in his crassioribus  sentitur amplius.

»Sub firmamento«, etc. Etsi immenso interiacente spatio, uolant tamen aues sub sidereo celo, que super terram uolant: sicut homines qui in terra sunt, sub celo esse dicuntur. Alia translatio: »Secus firmamentum celi,« quia uicina sunt etheri spatia huius eris qui aues subuehit.

 Notandum quosdam philosophos ita sua cuilibet elemento distribuisse animalia, etc., usque ad caliginosa tamen eris loca tenere tantum permissi sunt, qui eis quasi carcer sit usque ad tempus iudicii.

uERS. 21.---»Creauitque Deus cete grandia,« etc.   Pueri tum terriculamentis, tum loris etiam et uirgis indigent: per illa ipsos terremus, per hec autem erudimus: Cum igitur animaduertit et nos Deus ad ignauiam procliues, bestias condidit, ueluti lora quedam et terriculamenta, ut per ea nos terrens ad se traheret, atque eius auxilium imploraremus. At sicut qui perfecti sunt terriculamenta huiusmodi, et lora contemnunt; sic qui in uirtute educati sunt, bestiarum incursus non formidant. Siquidem Ade, priusquam peccasset, assistebant bestie, obsequium profitentes. Et rursum ipsum Ne ingredientem arcam, leo, pardus et bestiarum atrocissime queque, ouium more, sequebantur. Et Danieli aderant leones, qui alioqui famelici, accedere tamen ad eum non audebant, eo  quod in illo characteres diuinam imaginem preseferentes conspicerent. Itidem uipera, que dentes iniecerat in manum Apostoli, cum nichil peccato tenerum aut molle in eo reperisset, mox resiliit, et in ignem se coniecit, supplicium de seipsa quodammodo sumens, quod corpus sibi nullatenus conueniens adorta esset. Nos autem ideo bestias formidamus, quia uirtutem negligimus. Preterea et ad alia bestie non sunt nobis inutiles: nam ex eis medici pharmaca non pauca componunt ad morbos pellendos: ne quis igitur bestias considerans de Creatore conqueratur, sed utilitatem inuestiget.

»Et omnem animam,« etc. Ad differentiam hominis, qui faciendus ad imaginem Dei, et, si precepta seruaret, perpetua immutabilitate maneret.  Cetera uero animalia sic facta sunt, ut alia aliis in alimoniam cederent uel senio deficerent.

uERS. 22.---»Benedixitque illis,« etc.  Benedictionem ad fecunditatem ualere uoluit, que in successione prolis apparet, ut ea benedictione qua infirma et mortalia creata sunt, genus suum nascendo custodiant.

 Ipsa ergo benedictio est, in magno numero, et multitudine augeri, et multiplicari. Nam quia animate creature erant animalia, uolebantque perpetuo esse, ideo subdidit: »Crescite.« uerbum enim illud usque in presentem diem illa conseruat. »Crescite et multiplicamini,« etc.  Ad utrumque  genus animantium de aquis factorum, id est pisces et aues, pertinet. Quia sicut omnes pisces nonnisi aquis uiuere possunt,ita plurime aues; que si in terris aliquando requiescunt, fetusque faciunt, non tamen de terra, sed de mari uiuunt, et libentius mari quam terra utuntur.

Mystice.  Die quinta facta sunt in aquis reptilia animarum uiuarum, id est, homines in uitam renouati per sacramentum baptismi. Facta sunt uolatilia, id est, anime uolantes ad superna. Incipit prouecta mens quinto die in actionibus turbulenti seculi, tanquam in aquis maris operari, propter utilitatem fraterne societatis, et de corporalibus agnitionibus que ad mare, id est  hanc uitam, pertinent, producere animarum uiuarum reptilia, id est opera que prosunt animis uiuis; et cetos magnos, id est fortissimas agnitiones, quibus fluctus seculi dirumpuntur et contemnuntur; et uolatilia celi, id est, uoces celestia predicantes.

uERS. 23.---»Et factum est uespere et mane, etc.  Mystice, mane transmigratio in Babyloniam, cum ea captiuitate populus leuiter in peregrino otio est collocatus, etc., usque ad quia sic excecati sunt ut nec possent Christum cognoscere.

uERS. 24.---»Dixit quoque Deus: Producat »terra,« etc.  Post celum repletum sideribus et erem uolatilibus qui propter uiciniam celum nominatur, etc.,  usque ad nomine quadrupedum omnia comprehensa sunt preter bestias et reptilia, siue domita, siue fera et agrestia.

»Producat terra,« etc.  Consequens erat ut terram iam ornaret suis animalibus. Ter dicendo, iuxta genus suum, etc., usque ad Et nomine pecorum et bestiarum omne irrationale animal solet comprehendi. »In genere suo.«  Hec forsitan secundum genus dicuntur, quia ita orta ut ex eis nascantur alia, et originis formam successione conseruent. De homine autem hoc dictum non est, quia unus fiebat, de quo et femina facta. Non enim multa genera hominum facta sunt, sicut herbarum et lignorum; ut dicatur, secundum genus suum, ac  si diceretur generatim, ut inter similia, atque in unam originem seminis pertinentia distinguerentur a ceteris.

 De quibusdam minutis animalibus questio est, etc., usque ad nisi quod potentialiter in ipsis, et materialiter erant preseminata.

 De uenenosis et perniciosis queritur, etc., usque ad que cuncta merito considerata laudantur.

 Illud etiam mouet, etc., usque ad sed pie fortitudinis numeros ad omnia preparare non dubitent.

 Ne bestias, uelut ab his, prorsus illesi, contemnamus, quasi nullarum sint uirium. Nonnunquam permittit Deus duos aut  tres e multis millibus uel a scorpionibus pungi, uel a serpentibus morderi; ut nos ueriti ne quid simile patiamur, Deum creatorem in auxilium inuocemus.

 Queritur quare hic non sit additum, quod dictum est de animalibus aquarum: »Benedixitque eis Deus dicens: Crescite et multiplicamini,« etc. Forte quod de prima creatura anime uiuentis dictum erat, de secunda subintelligendum reliquit, maxime quia in huius diei operibus alia plura dicturus. Herbas autem atque ligna quia non habent generandi affectum, huius benedictionis forsitan indigna iudicauit. Quod necessario repetitum est in homine, ne quis putet  in officio gignendi filios esse peccatum, sicut in fornicatione sine coniugio.

uERS. 25.---»Et fecit Deus bestias terre,« etc.  Ordinis est mutatio. Nec curandum in nostra loquela quid prius creaturarum ordine nominemus, cum Deus creauerit omnia simul.

 Sexta die producit terra animam uiuam, quando caro nostra ab operibus mortuis abstinens, uiua uirtutum germina parit, secundum genus suum, id est, uitam imitando sanctorum. Unde I Cor. Iu: »Imitatores mei estote,« etc. Secundum genus nostrum uiuimus, quando sanctos quasi proximos imitamur. Producit terra bestias, id est, homines ferocitate superbientes.  Et pecora, id est, simpliciter uiuentes. Et serpentes, astutos scilicet et bonum a malo discernentes, et quasi reptando scrutantes terrena, per que intelligant celestia.

uERS. 26.---»Faciamus hominem.«  Insinuatur pluralitas personarum Patris, et Filii, et Spiritus sancti, et statim unitas deitatis, cum dicitur: »Et fecit Deus hominem ad imaginem Dei,« non Pater ad imaginem tantum Filii. Non enim uere diceretur ad imaginem nostram; sed ita dictum est: »Fecit Deus hominem ad imaginem Dei,« ac si diceretur »ad imaginem suam.« Cum autem dicitur »ad imaginem Dei,« cum superius dictum sit, »ad imaginem nostram,« significatur quod non agit pluralitas personarum, ut  plures deos credamus, sed ut Patrem, et Filium, et Spiritum sanctum unum Deum accipiamus.

»Faciamus hominem.«  Apparet quare dictum sit ut cetera fierent, etc., usque ad sed ut ueram post mortem se carnem recepisse monstraret.

»Et presit,« etc.  Notandum etiam quia cum dixisset »ad imaginem nostram,« continuo subiunxit: »Et presit piscibus maris et uolatilibus celi.« Ut scilicet intelligamus in hoc factum hominem ad imaginem Dei, in quo irrationabilibus antecellit. Id autem est ratio, uel mens, uel intelligentia, uel si alio nomine commodius uocetur, in quo scilicet contemplande ueritati inheret.

 uERS. 27.---»Et creauit Deus hominem ad imaginem,« etc.  Qui non quemlibet sanctorum imitando, sed ipsam ueritatem intuendo, operatur iustitiam, ut ipsam ueritatem intelligat et sequatur: hic accepit potestatem super omnia, quia spiritualis quisque effectus, et Deo similis, omnia iudicat, et ipse a nemine iudicatur.

»Et creauit Deus,« etc.  Notandum quod sicut in creanda luce dicitur: »Fiat lux,« et statim sequitur, »et facta est lux;« sic cum dicitur: »Faciamus hominem,« infertur, »et fecit Deus hominem ad imaginem Dei:« quia ista natura intellectualis est, sicut illa lux: et hoc est ei fieri, quod  agnoscere uerbum, per quod fit. etc., usque ad sed materialiter preseminata.

»Masculum et feminam creauit eos,« etc.  Postea plenius et unde et quomodo homines facti sunt exponitur, etc., usque ad etsi uirginitas preferatur.

 Post hec »fecit Deus hominem ad imaginem et similitudinem suam,« uirum scilicet perfectum, etc., usque ad unde Paulus: »Seminauimus spiritualia uobis, magnum est si carnalia uestra metamus .«

uERS. 28.--- . . . . . »Et dominamini piscibus,« etc. Quod prius quasi consulendo dixerat de eis, nunc dicit imperans, ut habet scilicet dominium omnium creaturarum in inferiore parte mundi. Quod per singula  exsequitur.

»Et dominamini piscibus maris.«  Queritur qua utilitate homo dominatum inter cetera animantia percepit, etc., usque ad et rictus bestiarum et serpentum uenenum cessisse.

uERS. 29.---»Dixitque Deus: Ecce dedi,« etc.  Patet quod ante peccatum hominis terra nichil noxium protulit, non herbam uenenatam, non arborem sterilem. Omnis enim herba et ligna data sunt hominibus, et uolatilibus, et animantibus terre in escam. Unde patet quod tunc animalia animalium esu non uiuebant, sed concorditer herbis et fructibus uescebantur.

uERS. 30.--- . . . . . »Et factum est ita.«  Notandum quod ubi datur  potestas homini herbas et fructus edendi, subinfertur, »et factum est ita:« in quo significatur quod hoc dicente Deo, hec sibi in esum concessa cognouit homo, non quod statim ederit. Si enim ad omnia supradicta referimus quod ait »et factum est ita,« consequens erit ut dicamus eos iam multiplicatos sexta die, quod post multos factum est annos.

uERS. 31.---»uiditque Deus,« etc.  Queritur, cum singillatim cetera bona dicantur, cur homo ad imaginem Dei factus cum ceteris hoc dicatur? Sed forte presciebat Deus eum peccaturum, nec in perfectione imaginis mansurum. Qui enim singillatim bonus est, magis cum omnibus, sed non conuertitur. Cautum est ergo ut diceretur, quod in presenti uerum esset, et prescientiam futuri significaret.  Deus autem omnia ordinauit, ut si qua singillatim fuerint delinquendo deformia, semper tamen cum eis uniuersitas sit formosa.

»Et factum est uespere et mane,« etc.  Mane sexti diei fit predicatio Euangelii per Christum, etc., usque ad qui uesperam non habet.

Moraliter.  Sexto die producit terra animam uiuam, id est, homo de stabilitate sue mentis, ubi habet fructus spirituales, id est, bonas cogitationes; omnes motus animi sui regit, ut sit in illo anima uiua, id est, rationi et iustitie seruiens, non terrenitati et peccato. Ita fit homo ad imaginem et similitudinem  Dei, masculus et femina; id est, intellectus et actio: quorum copulatione spiritualis fetus terram impleat, id est, carnem subiiciat, et cetera que iam in hominis perfectione dicta sunt. In istis namque diebus uespera est ipsa perfectio singulorum operum, et mane inchoatio sequentium.



CAPUT II.

uERS. 1.---»Igitur perfecti sunt celi et terra,« etc.  Nullo modo dici potest quomodo fecit Deus celum et terram. Sed hec expositio per ordinem dierum indicat tanquam historiam factarum rerum, sed maxime obseruat predicationem futurorum, etc., usque ad quem Dominus utiliter latere monstrauit.

 »Igitur perfecti sunt celi, et terra, et omnis ornatus eorum.«  Allegorice. Post illorum quasi sex dierum opera ualde bona speret homo requiem perpetuam, et intelligat quid sit,« et requieuit Deus die septimo ab operibus suis:« quia et ipse in nobis hec bona operatur, qui iubet ut operemur. Et recte quiescere dicitur: quia post hec omnia opera requiem nobis prestabit, quomodo paterfamilias domum edificat, cum seruientibus facere imperat; et post ab operibus requiescere, cum, perfecta fabrica, iubet quiescere.

 Habet unusquisque nostrum in suis operibus et recta uita tanquam distinctos istos sex dies, post quos debeat quietem sperare: primo die  lucem fidei, quando primum uisibilibus credit, propter quam fidem Dominus uisibiliter apparere dignatus est. Secundo die factum est tanquam firmamentum discipline, quod discernit inter carnalia et spiritualia opera, sicut firmamentum inter inferiores aquas et superiores. Tertio die quo mentem suam ad proferendos bonorum operum fructus preparat, et erigit, separata labe et fluctibus tentationum carnalium, tanquam aridam habet mentem a perturbationibus maris, ut iam possit dicere: »Mente seruio legi Dei ,« etc.

uERS. 2, 3.---»Compleuitque Deus,« etc.  Alia translatio: »Consummauit Deus die sexto opera que fecit,« que nichil questionis affert, quia manifesta sunt que in eo facta sunt, etc.,  usque ad aliquid enim operis fecit Salomon cum templum dedicauit.

 In Hebreo habetur »die septima.« Arctabimus ergo Iudeos, qui de otio sabbati gloriantur, quia iam tunc in principio sabbatum solutum est, dum Deus operatur in sabbato, complens opera sua in eo.

»Compleuitque Deus,« etc.  Queritur utrum, etc., usque ad secundum eum perfecta non fierent.

»Et requieuit Deus, etc.  Non quasi operando lassus, sed ab uniuerso opere quieuit, quia nouam creaturam facere cessauit. Requiescere enim cessare dicitur, ut in Apocalypsis Iu:  »Requiem non habebant, dicentia: Sanctus, sanctus, sanctus,« id est, dicere non cessabant.

 Altius quoque intelligetur requieuisse ab uniuerso opere suo, etc., usque ad sed creaturis rationalibus in se requiem dedit.

»Et requieuit Deus,« etc.  Non laborauit Deus in operando qui solo uerbo fecit, dicendo: »Fiat.« Nec homo dicendo, »Fiat,« laborat. Sed forte dicitur laborasse cogitando quid fieret. A qua cura, perfectis rebus, quieuisse dicitur. Sed hoc sapere desipere est. Deum ergo requieuisse, est creature rationali in se requiem prestitisse; ut illuc scilicet desiderio feramur, quo requiescamus, id est nichil amplius requiramus. Sicut enim facere dicitur, quod ipso in nobis operante facimus,  et cognoscere cum cognoscimus, sic requiescere, cum eius munere requiescimus.

 Non est mirum si diem quo Christus erat in sepulcro quieturus hoc modo prenuntians dixit: »Die septimo requieuit,« deinceps operaturus ordines seculorum.

 Potest autem intelligi Deum requieuisse a faciendis generibus creature, etc., usque ad et gubernare non cesset.

 Deus autem nec creando defessus, nec cessando refectus est: sed per Scripturam suam ad quietis desiderium nos hortatur, dicendo se diem sanctificasse in quo requieuit. Ceteros enim dies operis sui non legitur sanctificasse, tanquam apud ipsum plus quies quam operatio ualeat.

  uitium quoque anime est ita suis operibus delectari, etc., usque ad ea requie a qua nunquam recessit.

 Si autem diceretur requieuisse a faciendis, etc., usque ad sed ipso benedicti sumus.

 In se autem requieuit Deus semper: in diebus uero quibus rerum consummatio narratur, in septimo tantum requieuit, qui rerum sequitur perfectionem; a perfectis enim requiescit, qui perfectis non eget ut beatior sit.

 Opera eius uidemus bona: quietem uero eius post bona opera nostra uidebimus. Ob quam significandam, unam diem sabbati precepit obseruari: quod in tempore gratie sublatum est, in  qua perpetuum obseruat sabbatum, qui spe futuri omnia bona operatur, nec in bonis operibus suis, quasi non acceperit, gloriatur.

 Apud illum quieti eius nec mane nec uespera est, quia nec aperitur initio, nec clauditur fine. In perfectis autem operibus mane habet, et non uesperam; quia perfecta creatura incipit conuerti ad quietem Creatoris, sed illa non habet finem sue perfectionis, et sic requies Dei non ipsi Deo, sed rerum perfectioni inchoatur, et habet in eo mane quod ab ipso perficitur: sed in suo genere tanquam uespera terminatur, quod in Deo uesperam non habet, quia nichil erit perfectius ipsa perfectione.

  In illis autem diebus, etc., usque ad qui conditi ante luminaria memorantur.

 Queritur quomodo dicatur in septimo, etc., usque ad nisi illa que prius condita et dies uocata.

 Sed quomodo circumire poterat lux, etc., usque ad et reliqua.

 Sed facilius est ut nos ignorare fateamur, etc., usque ad falsumque erit eum sexta die consummasse omnia opera sua.

 Sed quoniam lux corporalis, etc., usque ad et illa qua creatura in seipsa noscitur recte uespera dicitur.

 Quia uero angeli creaturam in seipsa sic sciunt, etc., usque ad Ideo septima die  nulla uespera accessit.

 Nec putet quis, etc., usque ad et uerius mane?

 Dies ergo ille primus, etc., usque ad et sanctificari ob hoc meruit.

 Allegorice. Unde dicitur Exod. XX: »Memento ut diem sabbati sanctifices.« Hec autem benedictio et sanctificatio maiorem benedictionem et sanctificationem significat, etc., usque ad Ideo hec dies uesperam habere non scribitur.

uERS. 4.---»Iste sunt generationes.«  Eos tangit qui mundum sine initio dicunt semper fuisse, uel qui a Deo factum putant, sed ex materia quam non fecerit, sed ceterna ei.

 »In die quo fecit,« etc. Diem ponit pro omni tempore, quo primordialis creatura formata est, etc., usque ad sine pluuia et opere humano.

»Iste sunt generationes celi,« etc.  Numerati sunt sex dies quibus uniuersitas seculi a capite usque ad finem, etc., usque ad si non peccasset.

»Antequam oriretur in terra.« Id est, priusquam peccaret, id est terrenis cupiditatibus se subderet. Unde sequitur: »Non enim pluerat Deus super terram,« hoc est, nondum propheticis uel euangelicis nubibus, imbre uerbi emisso, animam uiuere fecerat, et »homo non erat qui operaretur terram,« quia post peccatum homo laborare cepit in terra,  necessarias habuit nubes illas, unde uirgultum, id est anima uirebat. Irrigabat eam fons uite, id est, inundatio ueritatis, loquens in intellectu eius, ut pluuia de nubibus non egeret antequam peccaret. Hic erat status hominis ante peccatum.

 Alia translatio habet: »Hic est liber creature celi et terre,« etc., usque ad magnos ueritate, paruulos nutrit affabilitate.

 In prima mundi conditione, etc., usque ad semen ex herba.

uERS. 5.---»Et omne uirgultum,« etc.  Intelligitur terra causaliter produxisse herbam et lignum, id est producendi uirtutem accepisse. In ea enim tanquam in radicibus facta  erant que per tempora futura erant. Fecit ergo antequam essent super terram secundum formabilitatem materie, que formanda erant uerbo eius, precedens formationem non tempore sed origine.

»Non enim pluerat Dominus,« etc.  Quasi non fecit Deus sic tunc sicut nunc, etc., usque ad nec creatura moueri posset.

uERS. 6.---»Sed fons,« etc.  Huius fontis qualiscunque irrigatione iam terra herbis et lignis uestita superuenit. Fons unus ascendisse dicitur pro aliqua in terre finibus unitate; uel singularis positus est pro plurali.

»Sed fons,« etc.  Hic intimare uidetur que fiant secundum temporum interualla, etc., usque ad post per hec que nota sunt  utcunque noscenda.

uERS. 7.---»Formauit,« etc.  Mystice. Latior de homine figurate explicatur narratio, etc., usque ad ut nec contemnat quod est, nec arroget quod non est.

»Formauit igitur Dominus Deus hominem,« etc.  Prius de limo terre formatum est corpus animale, etc., usque ad habet enim necessitatem moriendi.

 Stola prima aut iustitia est, de qua lapsus est: uel si corporalem immortalitatem signat, hanc amisit, cum peccando ad eam peruenire non potuit. Sic ergo Adam corpus animale habuit, non modo ante paradisum, sed et in paradiso  quod amisit peccando,  et meruit corporis mortem, qui non peccando mereretur in corpus spirituale mutationem.

»Formauit,« etc.  uidendum est utrum recapitulatio sit, ut dicatur quomodo homo factus sit, quem sexta die factum legimus. An tunc cum fecit omnia simul, et hominem in his fecit, ut accessu temporis etiam hoc modo fieret, quo in hac perspicua forma uitam gerit? sicut fenum factum antequam exoriretur, accedente tempore, et fontis irrigatione, exortum est, ut super terram esset.

 Secundum recapitulationem prius uideamus, etc., usque ad tunc autem inuisibiliter, potentialiter et causaliter quomodo fiunt futura, non facta.

 »Formauit,« etc.  Factura hominis, etc., usque ad in qua uiueret, creauit.

 Queritur utrum Deus repente hominem in etate uirili fecerit, etc., usque ad et ideo necessario futurum erat.

Et inspirauit in faciem eius spiraculum uite, et factus est homo in animam uiuentem.«  Sine dubitatione, »flauit, uel sufflauit,« dicendum est, etc., usque ad penam si contemneret?

 Dicendum est, etc., usque ad dubitare fas non est.

 Queri solet utrum, si nolit incorporari, compellatur, etc., usque ad fecit eos.

  Sed forte anime sexta die facte, ubi imago Dei relucet, etc., usque ad que preponenda est in huiusmodi.

 Aliud est habitus uite qui animalem efficit hominem, aliud Spiritus uiuificans, qui spiritualem hominem operatur. Unde Isaias: Qui dedit flatum populis super terram, et spiritum calcantibus eam; ut Deus flatum quidem omni populo qui est super terram dederit; spiritum uero his tantum qui terrena desideria calcant: ut flatus ad tempus sit, spiritus uero eternus, ut pote qui proprie Dei donum sit.

uERS. 8.---»Plantauerat autem,« etc.  Ab illo principio plantauit paradisum, etc., usque ad et quia de ligno uite et scientie  boni et mali erat specialiter dicturus.

»Plantauit Dominus paradisum in Eden ad Orientem,« etc.  Tres generales sententie de paradiso sunt. Una eorum qui corporaliter tantum intelligi uolunt, alia eorum qui spiritualiter tantum, tertia uero eorum qui utroque modo paradisum accipiunt. Tertiam mihi placere fateor: ut homo factus ex limo, quod corpus humanum est, in paradiso corporali locatus intelligatur. Adam, etsi aliud significat, quia est forma futuri, in natura propria homo accipitur.

 »Plantauit autem Dominus paradisum in Eden.« Id est in deliciis. Deinde hoc recapitulat ut ostendat quomodo paradisum Deus plantauit. »Et eiecit Deus de terra omne lignum,« etc. Iam enim  tunc produxerat terra omne lignum, die scilicet tertio. Sed cum ex his generibus sint ligna instituta in paradiso, produxit in manifesto, et in tempore suo, que iam causaliter tertio die terra produxerat.

 Quidam codices habent: »Eden ad Ortum.« Ex quo possumus coniicere paradisum in Oriente situm. Ubicunque autem sit, scimus eum terrenum esse, et interiecto Oceano, et montibus oppositis, remotissimum a nostro orbe, in alto situm, pertingentem usque ad lunarem circulum; unde aque diluuii illuc minime peruenerunt.

»In quo posuit.«  Si quis putat animas corpore exutas locis corporalibus contineri, etc., usque ad cuius una collyride Deus hominem a fame quadraginta diebus liberauit.

 uERS. 9.---»Produxitque Dominus lignum etiam uite.«  De sapientia dicitur: »Lignum uite his est qui apprehenderint eam.« Sed est Hierusalem eterna in celis, etc., usque ad que res suis temporibus gestas narrauit.

»Lignum etiam uite,« etc.  In altero hominis signum obedientie quam debebat: in altero sacramentum uite eterne, quam obediendo mereretur. Lignum uite dictum, quia diuinitus accepit, ut qui ex eo manducaret, corpus eius stabili sanitate firmaretur, nec ulla infirmitate uel etate in deterius uel in occasum laberetur.

 Historice. Lignum uite hanc naturaliter  uirtutem habebat, ut qui ex eius fructu comederet, perpetua soliditate uestiretur, nulla infirmitate, uel anxietate, uel senii lassitudine, uel imbecillitate fatigandus.

»Lignumque scientie boni et mali.«  Erat corporale sicut alie arbores, nec cibo noxium, etc., usque ad que transgressionem secuta est.

»Lignum scientie boni et mali.«  Anime medietas et ordinata integritas signatur, quod in medio paradisi plantatum, et scientie boni et mali dictum: quia anima, que debet in Deum extendi, si Deo deserto ad se conuersa fuerit, et potentia sua sine Deo frui uoluerit, pena sequente experiendo discit quid  sit inter bonum quod deseruit, et malum quo cecidit: et hoc erit ei gustasse de ligno scientie boni et mali.

uERS. 10, 11, 12, 13, 14.---»Et fluuius egrediebatur.«  Ad irrigandum paradisum, etc., usque ad et paulo post emergentia solitum agere cursum.

 Alia translatio: »Fons exiit de Eden, qui irrigat paradisum,« etc. Hec flumina gentibus, etc., usque ad ligna scilicet pulchra et fructuosa.

 Mystice. Fluuius de paradiso egrediens, affluentia est eterne iucunditatis, etc., usque ad aduersa tolerando.

 Moraliter. Quatuor fluminibus de paradiso  egredientibus terra irrigatur. Solidum rationis nostre edificium, prudentia, temperantia, fortitudo, iustitia, continent: quia his quatuor uirtutibus tota boni operis structura consurgit. Quatuor flumina paradisum irrigant, quia dum his quatuor uirtutibus cor infunditur, ab omni desideriorum carnalium estu temperatur.

»Euilath.« Regio Indie que post diluuium possessa est ab Euila filio Iectan, filii Heber, patriarche Hebreorum. Euilath interpretatur parturiens, quia aliquis loquens ueritatem, magis parturit quam pariat. Plinius dicit regiones Indie pre ceteris, uenis aureis abundare.

»Bdellium.« Secundum Plinium arbor est aromatica magnitudine oleagina, cuius lacryma lucida,  gustu amara, boni odoris, sed odoratior infusione uini.

»Onyx.« Est lapis pretiosus, sic dictus quia permistum habet candorem ad humani similitudinem unguis, quia unguis Grece dicitur . Antiqua translatio habet »carbunculum et prasium.« Carbunculus est ignei coloris, et dicitur illustrare tenebras noctis. Prasius est uiridis, unde Grece a porro, quod dicitur, nomen accepit.

uERS. 15.---»Tulit ergo Dominus Deus,« etc.  Hominem in paradiso positum iam dixit. Nunc recapitulat ad quid positus est, »ut operaretur,« etc. Non est enim credibile quod Deus eum ante peccatum ad laborem damnauerit,  etc., usque ad unde Eccli. X: »initium enim superbie hominis est apostatare a Deo.«

»Tulit ergo Dominus Deus hominem,« etc.  Pensandum est quia bona prodesse nequeunt, si mala non cauentur que subrepunt, etc., usque ad sed sub ipsis superbiendo succumbunt.

»Et sumpsit Dominus Deus,« etc.  Pro »uoluptate« in Hebreo habetur »Eden.« Ipsi ergo LXX nunc »Eden« interpretati sunt, nunc »uoluptatem.« Symmachus uero, qui »paradisum florentem ante transtulerat, hic »amenitatem,« uel »delicias« posuit.

»Et posuit eum,« etc.  Mystice. Ex eo quod additum est, »Et custodiret, innuitur qualis operatio  esset: quia in tranquillitate beate uite, ubi mors non est, omnis operatio est custodire quod tenes. Datum est enim preceptum, ut de omni ligno paradisi sumerent, sed non de ligno scientie boni et mali: id est non sic eo fruerentur, ut integritatem nature sue usurpando uetitum uiolarent.

uERS. 16.---»Precipitque ei,« etc.  A ligno prohibitus est, etc., usque ad quid sit inter bonum obedientie et malum inobedientie.

 Queritur si uiro soli, uel etiam femine, etc., usque ad »domi uiros suos interrogent.«

 Dicunt aliqui: Si immortalitate nos amicire uoluit, quid opus erat precepto, propter  quod peccaturi eramus et deinde iudicii eius sentire seueros aculeos? Respondeo: Cum sit benignus et mansuetus, et uellet in incorruptibilem et immortalem conditionem asserere humanum genus: ne sue uel proprie uirtuti beneficium id accepto ferrent, in hunc modum egit, uoluit ut gratias ei haberent, his etiam destinauit presentem uitam, ut palestram et quasi doctrinam future uite. Deinde inferens mortem ob peccatum, uoluit ut agnosceremus nostram infirmitatem, et deinde nos ipsi magis appeteremus futurum donum.

»Precepitque ei dicens: Ex omni, etc.  Si queritur quomodo ista locutus sit, non proprie a nobis potest comprehendi. Certum est enim aut per suam substantiam  loqui, etc., usque ad sed per subditam sibi creaturam.

Queritur quomodo loqui potuerunt, uel loquentem intelligere, qui non didicerant inter loquentes crescendo, uel magisterio? Sed eos Deus tales fecerat qui possent loqui, et discere ab aliis si essent.

 De Christo dicitur, Isa. uII: »Priusquam sciat puer bonum aut malum, contemnet malitiam, ut eligat bonum.« Quomodo quod nescit aut contemnit, aut eligit? etc., usque ad quod amittere non debebat.

uERS. 17.---»De ligno autem,« etc.  Lignum ex eo, etc., usque ad id est, quod amabant non amissuri.

 Tres arborum differentie erant in  paradiso. Una quidem data illi erat ut uiueret, altera ut bene uiueret, tertia ut semper uiueret.

»In quocunque enim die,« etc. Non ait, Si comederis, mortalis eris, sed »morte morieris.« Mortuus est enim homo in anima cum peccauit, quia recessit ab illo Deus, qui est uita anime: quam secuta est mors corporis, discedente ab illo anima, que est uita corporis; que Ade euenit, cum presentem uitam finiuit. Potest ita intelligi quod quando peccauerunt, statim morte illa puniti sunt, de qua dicitur Rom. septimo: »Infelix ego homo! quis me liberabit de corpore mortis huius?« et ibidem octauo: »Corpus mortuum est propter peccatum;« non ait mortale, sed »mortuum,« quamuis mortale, quia moriturum. Non credendum est ante peccatum ita  fuisse illa corpora, sed animalia nondum spiritualia, non tamen mortua, que scilicet necesse esset mori, quod in die preuaricationis factum est.

»Morte morieris.« Duplex mors significatur: anime, Domino discedente, qui est eius uita; uel corporis, quam in fine uite accepit. Sed statim necessitatem moriendi incurrit.

uERS. 18.---»Dixit quoque Dominus,« etc.  Qui sentiunt ad gignendos filios in paradiso misceri non licere, etc., usque ad anima ex anima, siue alio modo fiat anima.

uERS. 19.---»Adduxit ea,« etc.  Non sicut uenatores, uel aucupes; nec iussionis uox de nube facta est, quam rationales anime intelligere solent; hanc enim  naturaliter non intelligunt bestie, uel aues, etc., usque ad terra esse creata intelliguntur.

 uidetur primam linguam humano generi fuisse Hebream, quia nomina que usque ad diuisionem linguarum in Genesi legimus, constat esse illius.

uERS. 20.---»Appellauitque,« etc.  Mystice. Significans gentes que salue fierent in Ecclesia per Christum, nomen Christi accepturas, quod prius non habebant; unde, Isa. LXu: »uocabo seruos meos nomine alio.«

»Ade uero non inueniebatur,« etc.  uidendum est quomodo facta sit mulieris formatio, que mystice dicitur edificatio, etc., usque ad ut intelligamus per illam extasim Adam diuinitus hec dixisse.

 »Ade uero non inueniebatur adiutor.« Nullus fidelis iustus Christo equari potest. Psalm. XLIu: »Speciosus enim forma pre filiis hominum.« Nemo enim poterat genus humanum liberare nisi ipse. Unde Apocalypsis u: »Nemo inuentus est dignus aperire librum et soluere signacula eius,« etc.

»Ade uero non inueniebatur,« etc.  Facta est mulier in adiutorium uiri, etc., usque ad et dominio rationis cooperante gratia subiugare.

uERS. 21.---»Immisit ergo Dominus,« etc.  Mystice. Non possunt hec corporeis oculis uideri. Sed quanto quis a uisibilibus ad secreta intelligentie quasi obdormiendo  secesserit, melius et sincerius uidet, etc., usque ad et Ecclesie referenda.

 Qui putant animam ex anima, etc., usque ad quam de uiro fuerat dictum.

 Si queratur unde accepit animam Christus, mallem audire meliores et doctiores; etc., usque ad quibus quid responderi possit, nondum mihi occurrit.

»Immisit ergo Dominus soporem,« etc.  Culmen contemplationis non attingimus, si non ab exterioris cure oppressione cessemus: nec nos ipsos intuemur, ut sciamus in nobis aliud esse rationale quod regit, aliud animale quod regitur, nisi ad secretum silentii recurrentes,  ab exteriori perturbatione sopiamur. Quod bene Adam dormiens figurauit, de cuius mox latere mulier processit. Qui enim ad interiora intelligenda rapitur, a rebus uisibilibus oculos claudit, et tunc intelligit in seipso aliud esse quod regere debeat, tanquam uir; aliud quod regatur, tanquam femina.

uERS. 22, 24.---»Et edificauit. . . . Quamobrem relinquet,« etc.  Quod per historiam completum est in Adam, etc., usque ad Serpens enim hereticorum uenena presignat.

uERS. 25.---»Erat autem uterque nudus.«  Si Dei uerbis uel cuiuslibet prophete aliquid dicitur, quod ad litteram absurdum uidetur et ideo figurate dictum, ob significationem tamen dictum esse non est dubitandum. Corpora uero duorum hominum  in paradiso nuda erant, nec erubescebant, quia nullam legem in membris senserant legi mentis repugnantem, que inobedientiam secuta est. Nihil putabant uelandum, quia nichil senserant refrenandum.

 Merito libidinis maxime pudet, etc., usque ad reddiditque confusos.

 Non erat hoc ignominie, sed honoris, quod nudi erant: non erat insipientie, sed securitatis, quod nuditatem suam non erubescebant. Quid enim? nunquid hoc a factore suo accepit, quod confusibilis et uerenda est factura Dei? Aut nunquid confusionem huiusmodi natura, et non potius conscientia facit? Est quidem quasi in naturam uersum  hoc tormentum confusionis: uerumtamen non ex conditione primeua, sed ex iuniore culpa origo eius pullulauit. Etenim idcirco nuditatem nostram erubescimus, quia conscii nobis sumus quantam infirmitatem, imo quantam aduersum nos rebellionem carnis nostre portamus. At uero tunc sana erat cordis conscientia, quippe quam nulla sollicitabat oculorum concupiscentia; siquidem concupiscentia carnis pena est peccati, qua precedens punitur superbia mentis. Deus, inquit Scriptura, fecit hominem rectum. Rectitudo autem hominis in eo est ut carni spiritus, ut pote inferiori superior, presit et imperet: medius namque inter Deum et carnem suam rationalis spiritus hominis positus est, ut Deo pareret  et carni imperaret. Quem ordinem quia prior ille turbauit et rupit, abiiciendo preceptum Dei: subditus est, qui erat superior, spiritus infime carni, ut iusta pena inferiori subiaceat, qui superiori recte subesse contempsit. Hinc illa confusio faciei de conscientie secretis ad publicos oculos prorumpens, et sub misera uelamentorum solatia penalem ignominiam ire compellens. Hec, inquam, infirmitas uel rebellio carnis nondum erat: bene igitur nudus erat uterque et non erubescebant, quia quod erubescerent non habebant. Illa nuditatis securitate perdita, nos ingemiscimus, eo quod gloria et honore spoliati et panniculis obuoluti simus. Nam ita uestiti uere incedimus nudi, etiamsi, quod impossibile est, sic uestiamur sicut uestiuntur lilia  agri. Etenim nec Salomon in omni gloria sua uestitus est sicut unum ex his. Si, inquam, uestiri possimus sicut hec uestiuntur, sic quoque spoliati et nudi sumus. Unde Saluatorem exspectamus Dominum nostrum Iesum Christum, qui reformabit corpus humilitatis nostre, configuratum corpori claritatis sue. Nunquid enim quando fulgebunt iusti sicut sol in regno Patris sui, tunicis operientur et palliis? Non utique, sed ad gloriam factoris sui, quecunque illis fuerint uasa misericordie, mutuis cum glorie aspectibus patebunt, foris fulgidi, et intus iucundi; corpore integri, et animo leti; corpore, inquam, simul et anima beati.

»Erat autem uterque nudus,« etc.  Quod  nudi erant et erubescebant, etc., usque ad quia in consensu rea tenetur conscientia.



CAPUT III.

uERS. 1-4.---»Sed et serpens erat callidior cunctis animantibus,« etc.  Alii, »prudentissimus,« translatiue dictum. Quidam codices habent »sapientissimus,« non proprie, sicut in bono solet accipi sapientia Dei, uel angelorum, uel anime rationalis, etc., usque ad sed potestas a Deo.

»Sed serpens,« etc.  Sic diabolus loquebatur per serpentem ignorantem, sicut per energumenos uel fanaticos: quemcunque enim arripit, intellectum et rationem tollit. Spiritus uero bonus quoscunque gratia repleuerit, uidentes et intelligentes  facit, unde spiritus prophetarum subiectus est prophetis.

»Qui dixit ad mulierem.«  Inexcusabilis est preuaricatio mulieris, quia memor erat precepti Dei. Obliuio tamen, etc., usque ad hec c. 10: Prouidet bonos et malos futuros, et creat: seipsum ad fruendum prestans bonis, multa etiam largiens malis.

»Cur precepit,« etc.  Ideo callidus hostis interrogat hoc, et mandatum Dei memorat, ne cum peccauerit, excusationem habeat quasi oblita.

»Cur precepit,« etc.  Idem quotidie agit hostis humani generis: uerba  Dei de cordibus hominum molitur euellere, et minas leuiare, et ad credendum quod falso promittit, inuitat enim ad temporalia, ut leuet quod Deus minetur eterna supplicia. Spondens siquidem gloriam presentis uite, dicit: »Gustate, et eritis sicut dii,« et temporalem concupiscentiam tangite, et in hoc mundo sublimes apparete; et cum timorem diuine sententie conatur amouere, quodammodo dicit: »Cur precepit uobis Deus?«

 Queritur cur Deus hominem tentari permiserit, etc., usque ad siue terrenum, ut hominis anima.

 Nec putandum quod homo deiiceretur, nisi precessisset in eo quedam elatio comprimenda, ut per humilitatem peccati sciret quod falso  de se presumpserit, et quod non bene se habet facta natura, si a faciente recesserit. Commendatur enim quale bonum Deus sit, quando nulli bene est ab ipso recedere.

 Hec questio de beata uita, etc., usque ad minus quam in uita sanctorum angelorum.

 Non frustra putari potest ab initio temporis diabolum cecidisse, etc., usque ad quibus non dedit Deus prescientiam de seipsis?

 Quomodo autem beati esse possint, quibus est incerta sua beatitudo? etc., usque ad mihi autem unde asserant, non occurrit.

 Sed non frustra putandum est ab ipso creature exordio, etc., usque ad preuidens  quanta de illo sua bonitate esset facturus.

 »Initium autem figmenti« dicitur, etc., usque ad ut homines malos.

 Quod ergo putatur diabolus nunquam in ueritate stetisse, etc., usque ad plura in corpus eius conueniunt.

 Primum parentem diabolus tribus modis tentauit, etc., usque ad delectatione uincimur, consensu ligamur.

uERS. 5.---. . . . . »Eritis sicut dii,« etc.  Mystice. Artificiali dolo uerba componit, ut si per inobedientie contemptum subuertere nequiuerit, saltem in hoc quod fidem corruperit, et idololatriam suaserit, uictorem se glorietur: si autem per inobedientie contemptum seduxerit, in  utroque uictor existat.

 Interrogata mulier respondit, etc., usque ad nullo enim regente per suam potestatem solus Deus beatus est.

uERS. 6, 7.---»uidit igitur,« etc.  Quomodo uidebant si clausi erant oculi? Sed dictum est ut intelligamus eos oculos apertos fuisse, postquam de fructu comederunt, quibus se nudos uidebant, et displicebant: id est, oculos astutie, quibus simplicitas displicet. Cum quis enim ceciderit ab intima luce ueritatis, nichil est unde superbia placere uelit, nisi fraudulentis simulationibus. Hinc enim hypocricis nascitur, in qua multum  uidentur cordati, qui decipere potuerunt quem uoluerunt.

»uidit igitur,« etc.  Ne in lubrica cogitatione uersemur, non debemus intueri quod non licet concupisci, etc., usque ad exteriorum quoque sensuum disciplina seruanda est.

»Deditque uiro suo, qui comedit. Et aperti sunt oculi amborum,« etc.  De quibus dictum est: »Tunc uiderunt quod nudi essent,« oculis scilicet peruersis, quibus nuditas, scilicet simplicitas, erubescenda uidebatur. etc., usque ad »Ad meipsum turbata est anima mea.« 

»Qui comedit,« etc.  Ad concupiscendum scilicet  inuicem, etc., usque ad que conuinceret peccatorem facto, et doceret scripto lectorem.

»Consuerunt folia ficus.«  Quia gloriam simplicis castitatis amiserunt, ad duplicem libidinis pruritum confugerunt; unde Ioan. I: »Cum esses sub ficus uidi te, et descendi,« subaudi »liberare te.«

uERS. 8.---»Et cum audissent,« etc.  Ea enim hora tales conueniebat uisitari, quia defecerant a luce ueritatis, etc., usque ad corporalibus sensibus locali et temporali motu apparuisse credatur.

»Abscondit se,« etc.  Cum Deus auertit intrinsecus faciem et homo turbatur, fiunt similia amentie, nimio timore ac pudore, occulto quoque  instinctu non quiescente: ut nescientes facerent que aliquid posteris significarent, propter quos hec scripta sunt.

»Ad auram post meridiem.« Unde hora nona Christus spiritum emisit . Qui sexta hora fuit crucifixus, ut eadem hora restitueretur homo qua de paradiso est eiectus.

»In medio ligni paradisi.« Abscondit se, qui auersus a precepto Creatoris, erroris sui et arbitrii uoluntate uiuit.

uERS. 9.---»uocauitque Dominus Deus Adam.«  Increpando, scilicet non ignorando, etc., usque ad nunc autem non significata referimus, sed gesta defendimus.

uERS. 10-11.---»Qui ait: uocem tuam audiui,« etc.   Historice. Probabile est per congruam creaturam solere humanam formam hominibus primis apparere, etc., usque ad et secutum est quod puderet.

»uocem tuam,« etc.  Mystice. Respondet, uoce eius audita se occultasse, etc., usque ad et precepto Dei non obedire.

»uocauitque Deus Adam,« etc.  Quia uidit in culpa lapsum iam sub peccato, uelut a ueritatis oculis absconditum, quia tenebras erroris eius non approbat, quasi ubi sit peccator ignorat, eumque uocat ac requirit dicens: »Adam, ubi es?« Dum uocat, significat quia ad penitentiam reuocat; dum requirit,  insinuat quia peccatores iure damnatos ignorat.

uERS. 12.---»Dixitque Adam: Mulier quam dedisti,« etc.  Non dicit, Peccaui: superbia enim habet confusionis deformitatem, non confessionis humilitatem. Ad hoc autem scriptum est, et interrogationes ad hoc facte, ut ueraciter et utiliter scriberentur, ut sciamus quanto morbo superbie laborent hodie conantes malum in Creatorem referre, et si quid boni faciunt, sibi tribuere.

»Mulier quam dedisti,« etc. Quasi ad hoc data sit, ut non ipsa obediret uiro, et ambo Deo.

»Mulier quam dedisti,« etc.  Quatuor modis peccatum perpetratur in corde, etc., usque ad ad extremum false spei seductione, uel obstinatione misere desperationis  nutritur.

uERS. 13.---»Et dixit Dominus Deus ad mulierem,« etc.  Nec ista confitetur peccatum, sed refert in alterum, in impari sexu, pari fastu. Ex his tamen natus Dauid dicit usque in finem seculi: »Ego dixi: Domine, miserere mei, sana animam meam, quia peccaui tibi .« Hoc ab istis dicendum fuit: sed nondum peccatorum ceruices considerat Deus: restabant labores et dolores mortis, et contritio seculi, et gratia Dei, que in tempore subuenit, docens afflictos non de se presumere.

»Serpens decepit,« etc. Quasi cuiuslibet persuasio preualeat Dei precepto.

»Serpens decepit me,« etc.  Quomodo his uerbis, etc., usque ad cum eo  cibo non uideret eam mortuam esse.

 Notandum quod non diabolus est permissus feminam tentare, etc., usque ad sed ex hac homini inuidisse ratio ostendit.

 Peccatum angeli tacitum, hominis patefactum quia illud incurabile, hoc curatum.

»uidit igitur,« etc.  Aperte inexcusabilis ostenditur, cui licuit sub tali deliberatione dolos inimici aduertere.

uERS. 14.---»Et ait Dominus Deus,« etc.  Tota hec sententia figurata est. Ubi credendum tamen omnia dicta esse. Serpens non interrogatur quare fecerit, quia non ipse propria uoluntate et natura fecit, sed de illo diabolus, et per illum, et in illo: qui iam pro impietate et superbia  eterno igni destinatus fuerat. Ad ipsum ergo refertur quod serpenti dicitur, et qualis humano generi futurus sit ostenditur.

Mystice. »Et ait Dominus Deus ad serpentem,« etc.  Serpens non interrogatus prior excipit penam, etc., usque ad ut ipsum initium suggestionis male excludat.

»Super pectus tuum,« etc.  »uentrem« LXX addiderunt, sed in Hebreo habetur »pectus a« tantum, ut calliditatem et uersutiam cogitationum eius aperiret, id est quod omnis gressus eius nequitie est et fraudis.

 »Pectore et uentre repes.«  Malum luxurie aut cogitatione perpetratur aut opere. Hostis enim cum ab effectu operis expellitur, secreta cogitationis polluere molitur. uentre repit, dum lubricus per membra humana sibi subdita, luxuriam exercet in opere. Serpit pectore, dum polluit in cogitatione. Sed quia per cogitationem ad opera uenitur, prius pectore et post uentre describitur repere.

uERS. 15.---»Inimicitias ponam inter te et mulierem . . . Ipsa conteret caput tuum,« etc.  Caput serpentis conterere, est initia suggestionis manu sollicite considerationis a cordis aditu exstirpare; qui cum ab initio deprehenditur, percutere calcaneo molitur, quia quem prima tentatione  non percutit, decipere in fine tendit. Si autem cor in tentatione corrumpitur, sequentis actionis medietas et terminus ab hoste possidetur, quia totam sibi arborem fructus ferre conspicit, quam ueneni dente in radice uitiauit.

 »Ipsa seruabit calcaneum tuum, et tu conteres eius calcaneum.« Melius in Hebreo habetur: »Ipsa conteret caput tuum, et tu conteres calcaneum eius,« quia et nostri gressus prepediuntur a colubro, et Dominus conteret Satan sub pedibus eius.

uERS. 16.---»Mulieri quoque,« etc.  Hec figurate et prophetice melius intelliguntur, etc., usque ad deprauabitur natura, et  augebitur culpa.

»Multiplicabo erumnas,« etc.  Manifestum est multiplicatos esse dolores mulieris, etc., usque ad sed prius reluctatum est cum dolore consuetudini male.

uERS. 17-18.--- . . . »Maledicta terra,« etc.  Hos esse labores humani generis in terra nemo ignorat, et quod non esset, si felicitas que erat in paradiso teneretur indubitanter constat.

 Terra maledicitur, non Adam, ut cuncti propter quos hec scripta sunt terrerentur, ne similia facientes, simili pena plecterentur. Ipse uero Cain, quia prime preuaricationi fratricidium addidit, maledicitur cum dicitur: »Maledictus eris super terram,«  etc.

 Terre maledixit, non aquis, quia homo de fructu terre contra uetitum manducauit, non de aquis bibit, et in aquis erat peccatum abluendum de fructu terre contractum. Animalia quoque terrestria plus maledictionis habent quam aquatilia, quia plus uiuunt de maledicta terra. Inde Christus post resurrectionem de pisce manducauit, non de terrestri animali.

»Maledicta terra in opere tuo.«  Deus maledicit homini peccanti, etc., usque ad et duos quinquagenarios flamma combussit.

»In laboribus,« etc.  Spine antea erant, sed non ut laborem homini inferrent: cui post peccatum  fuerunt ad laborem et afflictionem, sicut serpentes et quecunque noxia, ante innoxia. Et notandum quod Ade extrinseca pena imponitur: »Maledicta terra in opere tuo;« mulieri uero intrinseca, cum dicitur: »Multiplicabo erumnas tuas,« etc., quia seducta seduxit uirum.

uERS. 19.---»Puluis es,« etc.  Homo ita conditus fuit, etc., usque ad senectus transit ad mortem.

uERS. 20.---»Et uocauit Adam nomen uxoris sue Eua,« etc.  uerba primi hominis hec fuerunt, quoniam hec est mater omnium uiuentium, tanquam reddat causam nominis a se impositi, cur scilicet Euam uocauerit.

Mystice.   Post peccatum et iudicis sententiam uocauit Adam uxorem suam Euam, etc., usque ad in pellibus exprimitur que mortuis corporibus detrahuntur.

uERS. 21.---»Fecit quoque,« etc.  Hoc quoque significationis causa factum est, et in factis queritur quid factum sit, et quid significet, et in dictis quid dictum sit, quidue significet.

 Ipsi fecerunt sibi perizomata, ut peccatum suum absconderent: Deus uero tunicas pelliceas, quibus totum eorum corpus induit, quia et in corpore et in anima eos iuste damnauit. Stulta uero questio est qualiter uel quo operante pelles ab animalibus deducte sint, querere: qui enim de nichilo omnia condidit, quomodo et qualiter uoluit, hec  fecit.

uERS. 22.---»Et ait: Ecce Adam quasi unus ex nobis,« etc.  Propter trinitatem pluralis numerus ponitur, etc., usque ad sicut in Ecclesia solent homines a sacramentis uisibilibus Ecclesie disciplina remoueri.

 Mirum est si Adam spiritualis erat mente, etc., usque ad que falsum uerum esse putauit.

»Quasi unus ex nobis.«  Dupliciter intelligi potest, »quasi unus ex nobis,« id est Deus, etc., usque ad donec Dei misericordia reuiuiscat qui mortuus fuerat.

 Ne comedat de ligno uite, et hoc facto talis, tam miser factus Adam, uiuat in eternum. Quid  enim si cum talis factus sit uiuat in eternum? utique nil nisi malum eternum. Iam enim miser factus, si eternus quoque sit, quid nisi miseriam eternam habebit? Parcamus illi, ne hoc modo male sit »quasi unus ex nobis;« ne sicut quisque nostrum eternus est , sic et ille eternus sit, et ob hoc ueracem se esse rideat oculus nequam diaboli, qui Dei similitudinem ei repromisit. Etenim malum quidem illi est temporalem esse, sed pessimum esset eternum esse. Mala nimis et falsa est hec similitudo Dei. Multo melius illi est esse omnino dissimilem Dei. Quomodo? uidelicet, ut, quia miser est, sit etiam temporalis, hoc est esse omnino dissimilem Dei.  Deus enim et eternus est, et felix, et est eius eterna felicitas, felix eternitas. Horum alterum, id est felicitatem, perdidit diabolus, eternitatem uero non amisit; et est eius eterna infelicitas, infelix eternitas. Parcamus, inquam, homini; et quia felicitatem perdidit, eternitatem quoque precipiamus infelici, ut in neutro sit »quasi unus ex nobis;« nobis est eterna felicitas, felix eternitas; sit illi temporalis miseria, uel misera temporalitas; ut tunc illi commodus reformetur eternitas, cum fuerit recuperata felicitas. In magna ergo ira, magne misericordie Dominus recordatus est, hoc ipso quod lignum uite non concessit misero homini: quippe quem uoluit sic esse dissimilem sibi, ut non esset utrobique similis diabolo, id est ne uiueret homo, eque ut diabolus,  usque ad ultimum iudicium, et eque ut ille, absque temporali morte, transiret ad eternum incendium.

uERS. 23.---»Et emisit eum,« etc.  In locum sibi congruum; sicut plerumque malus, cum inter bonos uiuere ceperit, si in melius mutari noluerit, de bonorum congregatione pellitur pondere praue consuetudinis sue.

uERS. 24.---»Eiecitque Adam.«  LXX: »Et eiecit, et habitare fecit contra paradisum uoluptatis, et statuit cherubin, et flammeam rhompheam, que uertitur ad custodiendam ligni uite uiam.« Alius sensus est in Hebreo; ait enim, »et eiecit Dominus,« Adam scilicet, »et  habitare fecit ante paradisum uoluptatis cherubin, et flammeum gladium.« Non quod Adam habitare fecerit contra paradisum uoluptatis, sed, illo eiecto, ante fores paradisi cherubin et flammeum posuit gladium, ne quis posset intrare.

»Et collocauit,« etc.  Hoc per celestes potestates etiam in paradiso uisibili factum esse credendum est, ut per angelicum ministerium ibi esset quedam ignea custodia, non tamen frustra, sed quia aliquid de paradiso significat spirituali.

»Collocauit,« etc.  Hoc est per ministerium angelorum igneam custodiam constituit. Flammeus gladius tribulationes, dolores et labores huius uite, quibus nos exercemur; uel sententia iuste damnationis, que homini est data, qui ita damnatus  est ut Christi passione redimi posset. Unde gladius uersatilis dicitur, quia potest remoueri. Remotus est enim Enoch et Elie, et quotidie remouetur fidelibus, de hac uita ad supernam beatitudinem transeuntibus. Nec dicit flammam et gladium, sed »flammeum gladium:« qui enim ad paradisum redeunt, necesse est ut igne Spiritus sancti omnes concupiscentias huius uite exurant, et gladio uerbi Dei omnia noxia precidant.

»Et collocauit,« etc.  Cherubin plenitudo scientie, hec est caritas que plenitudo legis est diuine. Gladius flammeus, pene temporales, que uersatiles sunt, quoniam tempora uolubilia sunt. Ad arborem igitur uite non reditur,  nisi per cherubin, id est plenitudinem scientie, id est caritatem: et per gladium uersatilem, id est tolerantiam temporalem.



CAPUT Iu.

uERS. 1.---»Adam uero,« etc. . In paradiso uirginitas, extra nuptie, etc., usque ad sed post in exsilio generata.

»Concepit et peperit,« etc. Cain et Abel de una matre geniti, figura sunt omnium hominum qui de radice peccati in hanc uitam propagantur; et alii terrenam ciuitatem et mortiferas delicias sunt amaturi, et quantum in se est ambitione possessuri; quos significat Cain, qui interpretatur possessio. Alii futuram ciuitatem quesituri, et de huius habitationis  miseriis lugentes, ad futuram gloriam toto desiderio transituri, quos significat Abel, qui interpretatur luctus, et est posterior: quia non prius est quod spirituale est, sed quod animale. Hinc Cain dicitur »agricola,« id est, terrenis operibus incumbens; Abel uero »pastor ouium,« simplicitatem scilicet et innocentiam diligens.

Allegorice.  Duo filii Ade duos populos exprimunt, Iudaicum scilicet natu maiorem, etc., usque ad quasi non permittat ratio motum prauum ad effectum uenire, sed studeat subiugare.

uERS. 2.---»Fuit autem Abel,« etc. In quo significatur qui de terrena inhabitatione lugent. Abel namque luctus interpretatur, uel uapor, quia luctus fuit parentibus uel tanquam uapor cito disparuit.

 uERS. 3, 4.---»Factum est autem,« etc. »Abel quoque obtulit,« etc. Quia iustus in omnibus que agit per fidem et caritatem  Deo placere contendit, quod significatur in adipibus oblatis; unde psal. LXII: »Sicut adipe et pinguedine repleatur anima mea.« Sine caritate macilenta est anima et languida, et in nullo Deo placitura.

»Et respexit Dominus ad Abel,« etc.  Unde hoc potuit scire Cain, nisi uera esset interpretatio Theodotionis: »Et inflammauit Dominus super Abel, et super sacrificium eius, super Cain, et sacrificium suum non inflammauit?« Ignem autem de celo uenire solitum ad sacrificium deuorandum, ut in dedicatione templi  sub Salomone, legimus, et quando Elias in monte Carmeli construxit altare.

 Si recte offeras, et non recte diuidas, peccasti: quia etsi antea Iudei recte illa offerebant, in eo rei sunt quia Nouum Testamentum a ueteri non distinxerunt.

uERS. 5, 6, 7.--- . . . . »In foribus.«  Id est, intrantem te et exeuntem peccatum comitabitur, nec Dominus custodiet introitum tuum et exitum tuum.

uERS. 8.---»Dixitque Cain,« etc.  Non acquiescit Domino dicenti, Quiesce, etc., usque ad occiditur ergo Christus iunioris populi caput, a maiore natu.

uERS. 9.---»Et ait Dominus ad Cain.«  Interrogat Dominus Cain, non ignarus ut discat, sed iudex ut puniat. Usque hodie Iudei, cum per Scripturas eos interrogamus de Christo, respondent se nescire que dicimus. Mendax Cain ignoratio, Iudeorum est falsa negatio: essent uero Christi custodes, si corde crederent et ore faterentur.

uERS. 10.---»uox sanguinis,« etc. Magna uirtus iustitie, que uindictam expetit pro sanguine innocentis.

uERS. 11.---»Nunc igitur maledictus eris,« etc.  Notandum quod in peccato Ade terra maledicitur. Cain uero maledicitur, quia sciens damnationem prime preuaricationis, fratricidium addidit.

uERS. 11.---»Nunc igitur maledictus eris,« etc. Per locum que in loco sunt significantur; quasi maledictus  eris ab his qui sunt super terram, qui aperuerunt os suum in confessione peccatorum, accipere sanguinem, qui effusus in remissionem eorum de manu persecutoris, qui noluit esse sub gratia, sed sub lege, ut esset maledictus ab Ecclesia: que intelligit et ostendit esse maledictum: qui enim ex operibus legis sunt, sub maledicto sunt.

uERS. 12.---»Cum operatus,« etc. Ad uocem, non ad intellectum fit relatio, quia aliter hic terra, aliter supra accipitur: ibi pro Ecclesia, hic pro operatione terrena quam adhuc Iudeus exercet; id est carnalis circumcisio, pascha, sabbatum, et similia que habent occultam uirtutem intelligende gratie Dei, sed non dant Iudeis fructum nolentibus transire ad Christum. Potest in terra caro Christi intelligi, in  qua salutem nostram Iudei crucifigendo sunt operati. »Mortuus est enim propter dilicta nostra, et resurrexit propter iustificationem nostram:« quem quia negauerunt, iustificati non sunt.

»uagus et profugus,« etc.  Dispersus in gentibus, profugus a Hierusalem. LXX: »gemens et tremens.« Gemens, dolore amissi regni; tremens, multitudine Christiani populi, ne occidaris. »Maior est iniquitas mea,« etc. Culpam exaggerat, sed superbe confitetur, nec ueniam flagitat.

uERS. 13.---»Maior est iniquitas mea.«  Peccata peccatis adiiciens desperat, nec credit se ueniam posse adipisci, quod est blasphemia in Spiritum sanctum, que non remittitur in hoc seculo nec in futuro: quia putat Deum aut nolle dimittere,  aut non posse, tanquam aut omnia non possit, aut inuideat saluti. Non Deum sibi iratum graue putat, sed timet ne inueniatur et occidatur.

uERS. 14.---»Omnis igitur qui inuenerit me,« etc.  Quia ex tremore corporis et agitatione furiose mentis, quicunque inuenerit me, cognoscet me reum mortis.

uERS. 15.---»Nequaquam ita fiet.« Id est, non morieris cito sicut tu uis, pro remedio tui cruciatus, sed punietur impersonaliter: id est, punitio fiet de te septuplum, quia uiues in cruciatu usque ad septimam generationem, in qua a Lamech occideris; ergo omnis qui occiderit, subaudi, liberabit te ab illo cruciatu male conscientie. Hic sensus euidentius  patet. Secundum LXX. »Omnis qui occiderit Cain septem uindictas exsoluet,« id est, quicunque te in septima generatione occiderit, exsoluet te a cruciatu per mortem, qui usque ad tempus illud reseruandus es in uita, tantum ad penam, que pena cito finiretur, si cito interfectus esses. Ita qui Iudeos uisibili morte puniret, septem uindictas ab eis auferret, quibus obligati sunt propter reatum occisi Christi, quia miserias et dispersiones eorum leuiaret quas patiuntur.

»Omnis qui occiderit Cain,« etc. LXX: »Septem uindictas exsoluet.« Aquila, »septempliciter;« Symmachus, »septuplum;« Theodotion, »per hebdomadem« interpretantur, in quo significatur quia diu et perfecte punietur, ne quis homicidium audeat  iterare.

»Qui occiderit Cain,« etc.  Si quis te interfecerit »septuplum punietur,« id est, grauissima ultione punietur: non debuit homo occidere eum cui Deus reseruauit uitam, uel ad penam ipsius, uel ad correctionem aliorum.

»Sed omnis qui occiderit Cain.«  Per eclipsim legendum, etc., usque ad et impletur illud: »Disperge illos in uirtute tua .«

 Quod Aquila posuit »septempliciter,« etc., usque ad et absolui mereretur.

»Posuitque Dominus Cain signum,« etc.  Cum omnes gentes a Romanis subiugate transierunt in ritus eorum, gens Iudea, siue sub gentibus siue sub Christianis regibus,  non reliquit signum circumcisionis, et carnalis obseruantie, etc., usque ad ubi plantatus est paradisus.

»Habitauit in terra ad orientalem plagam Eden.«  LXX: »Habitauit in terra Naid, in Hebreo [Figure: [Hebrew Text] 2Kb]  dicitur, id est, instabilis et fluctuans, et incerte sedis. Non est terra Naid, ut uulgus nostrum putat, sed expletur sententia Domini, dum huc atque illuc profugus aberrat.

uERS. 17.---»Cognouit autem Cain uxorem suam.«  Figurate progenies impiorum, in ipsa mundi origine fundamentum querens, in hac uita ciuitatem exstruxit quam uocauit Henoch, quod interpretatur dedicatio, quia in primordiis dedicant, dum in hac uita que ante est, radicem cordis plantant,  ut hic ad uotum floreant, et a futura gloria arescant. Abraham uero in casulis habitabat, quia sancti hospites et peregrinos se esse cognoscunt, exspectantes ciuitatem habentem fundamentum cuius artifex Deus est.

»Et edificauit ciuitatem,« etc.  Queritur quibus adiutoribus eam edificauerit, si plures homines non fuerint quam Scriptura dicit. Sed sciendum est multo plures fuisse tunc, quia diu uiuendo plures poterant generare. Nec mirum, cum filii Isrel per quadringentos annos sic multiplicati leguntur, ut non possit numerari exercitus.

uERS. 18.---»Porro Enoch,« etc.  Non  de omnibus his certa mysteria exsculpuntur, nec inuenirentur, nisi prius quedam radices historie iacerentur; nec de ramis arborum fructus legeres, nisi truncos antea plantasses.

uERS. 19.---»Qui accepit duas uxores,« etc.  Notandum quod generationes ab Adam per Cain undenario terminantur, in quo transgressio signatur. Lamech namque septimus est, cui tres filii et una filia adduntur, ut undenarius impleatur, per quem peccatum significatur: nam et a femina clauditur generatio, que initium peccati fuit, per quod uoluptas carnis, que resistit spiritui. Unde Nema uocatur, id est, uoluptas. In hac progenie Lamech primus contra morem, contra naturam, per bigamiam adulterium commisit.

 uERS. 20.---»Genuitque Ada Iabel,« etc.  De bigamia nascitur Iabel habitans in tentoriis, que mutabilia instabilitatem eorum figurant, qui circumferuntur omni uento doctrine. Nascitur et Tubal, qui inuentor musice, etc., usque ad sicut Iabel, Tubal et Tubalcain.

uERS. 21.---»Et nomen fratris eius Iubal.«  Hunc scribit Iosephus musicam scripsisse in duabus columnis, una lapidea, altera latericia, quarum altera non dissolueretur diluuio, altera que non solueretur incendio: que duo iudicia Adam uentura predixerat.

uERS. 22.--- . . . »Tubalcain.  Qui secundum Iosephum res bellicas exercuit, et decenter artem ferrariam docuit; quedam etiam que ad oculorum  pertinent concupiscentiam, inuenit.

uERS. 23.---»Dixitque Lamech,« etc.  Aiunt Hebrei Lamech diu uiuendo caliginem oculorum incurrisse, et adolescentem ducem et rectorem itineris habuisse. Exercens ergo uenationem, sagittam direxit quo adolescens indicauit, casuque Cain inter fruteta latentem interfecit; et hoc est quod dicit: »Occidi uirum in uulnus meum,« id est uulnere quod infixi non bestiam sed hominem occidi; unde et furore accensus occidit adolescentem.

uERS. 23.--- . . . »Occidi uirum,« etc.  Id est Cain: »in uulnus meum,« quia pro illo uulnerabor, id est, occidar; »et adolescentulum in liuorem meum,« quia pro illo quoque damnabor.

uERS. 24.---»Septuplum ultio dabitur,« etc.   Allegorice. Peccatum Lamech  significat deiectionem humani generis quod preuaricante Adam corruit, nec per legem, uel per circumcisionem, nec per suam iustitiam surgere potuit, donec post septuaginta septem generationes secundum Lucam Christus in mundum ueniens, effusione sanguinis peccatum deleuit; unde Matth. XuIII:

»Non dico tibi septies, sed usque septuagies septies,« hoc est, Iudeum recipiendum esse post septuaginta septem uindictas, si resipuerit, et Christi indulgentiam quesierit. Septenarius uniuersitatem significat: per quem ducto undenario fit septuagenarius septimus, in quo omnimoda transgressio signatur;  que tamen in Euangelio penitenti dimitti precipitur.

 Aiunt ab Adam usque ad Christum generationes esse septuaginta septem secundum Lucam. Sicut ergo septima generatione peccatum Cain solutum est: »Non enim iudicabit Deus bis in idipsum,« et qui semel recepit in uita sua, non eosdem cruciatus patietur in morte quos passus est in uita sua: ita et Lamech, id est, totius mundi peccatum, Christi soluetur aduentu. Referebat mihi quidam Hebreus septuaginta septem animas exisse de Lamech, que omnes interiere diluuio.

uERS. 25.---»Cognouit quoque adhuc,« etc. Per Seth, qui interpretatur resurrectio, signatur uita Christi ex mortuis: quod in uerbis matris significatur:  »Posuit mihi Dominus semen aliud,« quasi dicat Ecclesia: Que luctum pertuli de mortuo, gaudeo de resuscitato.

uERS. 26.---»Quem uocauit Enos,« etc. Enos interpretatur homo: qui »cepit inuocare nomen Domini,« quia per mortem Christi, quam significauit Abel, et per resurrectionem, quam significat Seth, fit homo confitens Dominum conditorem, et uite perdite reparatorem.

 »Quem uocauit Enos.« Enos interpretatur homo, qui »cepit inuocare nomen Domini:« sicut Adam homo interpretatur, ita etiam Enos iuxta Hebraicam ueritatem homo, uel uir; et pulchre, quia hoc uocabulum habuit, dictum est quia initium fuit tunc inuocandi nomen Domini: licet plerique Hebreorum  arbitrantur quod tunc primum in nomine Domini et in similitudine eius fabricata sunt idola.



CAPUT u.

uERS. 1, 2.---»Hic est liber generationis Adam.« Ad similitudinem Dei factus est. Alii, ad similitudinem Ade. Est quasi conclusio a superioribus cum recapitulatione. »In die qua creauit Deus hominem.« In die etenim creatus est, quia in claritate diuine contemplationis constitutus. »Ad similitudinem Dei.« Quia rationem ei dedit, qua intelligendo bona et mala discerneret, intellecta diligeret, et dilecta obliuioni non traderet, et in hoc Dei similitudinem retineret. Sed postquam per inobedientiam  hanc similitudinem deleuit, factus terrenus terrenos generauit. Unde qualis terrenus, tales et terreni.

 Considera quomodo iisdem uerbis usus fuerit quibus et initio, ut doceret nos quod generationes illas, quasi reprobas factas, neque memoria post hac dignetur; sed ex Seth, qui nunc illis natus est, genealogiam orditur, ut ex hoc discas quantam Deus humani generis rationem habeat, et quomodo illos auersetur quibus sanguinaria mens est.

uERS. 3-23.---»uixit autem Adam,« etc. . Sciendum quod usque ad diluuium, ubi in nostris codicibus »ducentorum« et quod excurrit annorum genuisse quis dicitur, in Hebreo  habeat »centum annos« et reliquos qui sequuntur.

»Et genuit,« etc. Quasi et iste portauit imaginem terreni qui pro Abel iusto repositus est, et interpretatione nominis Christum significat. Sed omnes prius portant imaginem terreni hominis quam celestis, licet multi ad aduentum Christi per fidem eamdem gratiam habuerunt qua saluantur Christiani.

 Ferunt post mortem Abel uouisse Adam se uxorem non ultra cogniturum nec filium generaturum. Sed Deo iubente fregit uotum, ut Dei Filius de eo nasceretur, et homo redimeretur; stirpe enim Cain nasci non debuit. Unde ante Seth nullum legitur genuisse, post eum uero dicitur; quia »genuit filios et filias.« Hec computatio genealogiarum,  quasi ramos spargit historiarum, de quibus suis locis colliguntur fructus mysteriorum. Et notandum quia in generatione Seth nulla femina ponitur nominatim, sicut in generatione Cain: iustorum enim est omnia uiriliter agere, nichil femineum, nichil fragile usurpare. Procedit etiam hec generatio per denarium usque ad Ne, in quo preceptorum signatur impletio, sicut per undenarium in generatione Cain transgressio. In generatione iniustorum primus Enoch ponitur, qui dedicatio interpretatur, quia reprobi in presenti uita spei sue radicem figunt, et ab amore immarcescibilis hereditatis arescunt. De quibus dicitur Ioan. u: »uidit stultum firma radice, et maledixit pulchritudini eius statim.« In generatione iustorum Enoch ab Adam septimus ponitur, quia hic  manentem ciuitatem non querunt, sed exspectationem usque in finem temporis extendunt, quod septenaria reuolutione terminatur, cum eternitas octaua successerit. Unde iste Enoch qui ponitur septimus, et translatus est quia Deo placuit, septimam requiem significat, ad quam post hanc uitam, qui Deo perseueranter adheret, sine dilatione transfertur. Interpretatio quoque nominum huius generationis idem signat: Adam interpretatur homo uel rubra terra; Seth, positio uel resurrectio; Enos, homo; Cainan, lamentatio; Malalehel, laudans Deum; Iared, roboratus; Enoch, dedicatio; Mathusalam, mortis emissio; Lamech, humiliatus; Ne, requies. Procedens ergo homo de terra, resurgens a peccatis, erit homo inuocans Deum et deflens peccata pristina: sicque  laudans Deum, roboratus Spiritu Dei, dedicatur in uitam eternam. Atque uictor mortis Deo subiectus, requiem possidet sempiternam, quam significat Ne qui requies interpretatur, et decimo loco numeratur, quia per impletionem mandatorum possidetur regnum celorum.

uERS. 24.---»Ambulauitque cum Deo,« etc.  Enoch septimus ab Adam placens Deo, etc., usque ad nam ter quaterni ipsum faciunt.

 Enoch tanto tempore seruatur a morte, in quo ostenditur quia homo semper uiueret si non peccasset.

uERS. 25-30.---»uixit quoque Mathusala,« etc.  Queritur quomodo Mathusala secundum annorum  computationem post diluuium uiuere potuerit, cum omnes, preter eos qui in arcam ingressi sunt, perierunt. Sed hanc questionem codicum mendositas peperit: non solum enim in Hebreis aliter inuenitur, uerum etiam in LXX interpretatione, paucis codicibus septem annis ante diluuium Mathusala defunctus reperitur. Quod Mathusala iuxta LXX ultra diluuium numerantur anni, inde est quia significat Christum, cuius uita nullam sentit etatem, ut in maioribus quoque non sensisse diluuium uideretur.

uERS. 31.---»Et facti sunt omnes dies,« etc.  »Et fuerunt omnes dies Mathusale quos uixit anni nongenti sexaginta nouem, et mortuus est.« Iuxta diligentem supputationem quatuordecim annis post diluuium uixis  se refertur, etc., usque ad eo anno scilicet quo cepit esse diluuium.

»Ne uero cum quingentorum esset annorum,« etc. 

Ne interpretatur requies, quia sub illo omnia retro opera per diluuium quieuerunt.



CAPUT uI.

uERS. 1.---»Cumque cepissent homines multiplicari super terram.«  uerbum Hebraicum [Figure: [Hebrew Text] 2Kb]  utriusque numeri est: Deum enim et deos significat: ideo Aquila »filios deorum« dicere ausus est, deos sanctos uel angelos intelligens, quem sequens Symmachus ait: »uidentes filii potentum filias hominum.«

 uERS. 2.---»uidentes filii Dei,« etc.  Filii Seth religiosi intelliguntur per filios Dei, qui uicti concupiscentia, ex filiabus hominum, id est ex stirpe Cain, uxores acceperunt, et uiros potentes genuerunt, immensos scilicet corporibus, superbos uiribus, inconditos moribus, qui gigantes appellantur. Non est incredibile ab hominibus, non ab angelis, uel quibusdam demonibus qui mulieribus sunt improbi, eiusmodi homines esse procreatos, quia et post diluuium corpora non solum uirorum, sed et mulierum incredibili magnitudine exstiterunt.

uERS. 3, 4.---»Dixitque Deus: Non permanebit Spiritus meus,« etc.  Hebr. [Figure: [Hebrew Text] 2Kb] . »Non iudicabit spiritus meus homines in sempiternum, quoniam caro sunt.« Hoc est, quia  fragilis est hominum conditio, etc., usque ad sed eorum quos erat diluuio deleturus.

»Eruntque dies illius,« etc.  Ante diluuium, scilicet ad agendam penitentiam. Sed quia in malitia perseuerauerunt ante prefixum terminum, centesimo anno deleti sunt.

uERS. 5.---»uidens autem Dominus,« etc. Non in Deum penitentia cadit, aut dolor cordis, cui est de omnibus tam fixa sententia quam certa prescientia: sed utitur Scriptura usitatis uerbis, coaptans se nostre paruitati, ut ex cognitis incognita cognoscamus. Nam ira Dei non est perturbatio animi, sed iudicium quod irrogatur peccatori: cogitatio uero cordis eius, mutandarum rerum immutabilis ratio.

 uERS. 6-8.---»Penituit eum quia,« etc. . Plerumque in sacro eloquio sapientes Dei consilium trahunt a sapientibus seculi. Sic nunc, pro utilitate hominis, uocem in se passionis humane ipse conditor hominum sumit, cum constet quia qui cuncta, priusquam uenerint, conspicit, nichil fecerit quod penitendo resipiscat. Ut ergo mirum non est, si spirituales plerumque utantur uerbis carnalium, sic neque mirandum si ipse creator omnium, ut carnem pertrahat ad intellectum suum, in seipso carnis sermonem seruet uel sumat.

uERS. 9-12.---»Ne uir iustus.« Hic per actus suos significat Christum, qui ait Matth. XI: »Discite a me quia mitis sum et humilis corde.« Solus iustus inuenitur, cui propter iustitiam suam septem homines  donantur. Iustus quoque Christus et perfectus, cui septem Ecclesie septiformi Spiritu illuminate in unam Ecclesia condonantur. Ne per aquam et lignum liberatur, et familia eius; sic familia Christi per baptismum et crucem.

»In generationibus suis.« Quasi non consummate iustitie, sed iuxta generationem suam.

uERS. 13.---»Disperdam eos cum,« etc. Tradunt doctores terre uirorem et fecunditatem longe esse inferiorem post diluuium; et ideo hominibus esum carnium concessum, cum antea tantum terre fructibus uictitarent.

uERS. 14.---»Fac tibi arcam de lignis.« Scilicet fortibus et insolubilibus, et bene coarctatis; que alia translatio dicit »quadrata,« ut nec ui uentorum  nec inundatione soluetur.

»Mansiunculas,« etc.  LXX: »Bicamerata et tricamerata in arca facies: bicamerata in inferioribus, tricamerata in superioribus.« Quinque ergo mansionibus distincta sunt: prima, id est inferior, fuit stercoraria, quo stercora defluebant, ne qui erant in arca fetore lederentur; secunda, apothecaria; tertia, immitium animalium et serpentium; quarta, mansuetorum; quinta, id est suprema, hominum et auium. Ostium, ubi bicamerata et tricamerata iungebantur, id est, inter apothecariam et bestiarum habitationem.  In prima habitatione in inferioribus semel camerata erat arca, in secunda super inferiorem habitationem bicamerata. In tertia uero super secundam tricamerata. Dicunt alii in inferioribus  duas fuisse mansiunculas, et sic arcam fuisse bicameratam. Harum inferior stercora suscipiebat, secunda escas, que apothecaria dicebatur; in superioribus tricamerata erat, ubi homines et animalia congrua distinctione continebantur.

 Arcam construxit Ne de lignis imputribilibus, etc., usque ad in quinque prophetizatus, in sexta euangelizatus.

uERS. 15.»Trecentorum cubitorum,« etc.  Potest in trecentis cubitis lignum crucis ostendi, etc., usque ad quia unus Deus ex quo omnia, et una fides, et unum baptisma.

 Arca que trecentis cubitis fieri in longitudine iussa est, quinquaginta  in latitudine, triginta in altitudine, etc., usque ad et per quem omnes proficiunt qui se peccatores nouerunt.

uERS. 16-18.---»In cubito consummabis summitatem eius.« Sic Ecclesia in unitate collecta sublimatur atque perficitur; unde Matth. XI: »Qui non colligit mecum, dispergit.«

Ostium autem arce,« etc. Nemo enim intrat in Ecclesiam, nisi per sacramentum remissionis peccatorum, quod de latere aperto emanauit.

»Cenacula et tristega,« etc. LXX: »Bicamerata et tricamerata.« Ex omnibus enim gentibus uel bipertitam multitudinem congregat Ecclesia, ex circumcisione et preputio; uel tripartitam, ex tribus filiis Ne, quorum progenie repletur orbis. Inferiora  autem arce distincta sunt, quia in hac uita terrena est diuersitas gentium: in summo autem omnes consummantur in unum, quia omnia et in omnibus Christus.

 Congrue arca in summo, uelut tecto quodam angusto, cacuminata est, ut imbrium minas diffunderet, et ima in aquis stabilitate quadrata consistens, nec impulsu uentorum, nec impetu fluctuum, nec inquietudine animalium que intus erant inclinari posset aut mergi.

 Arca in inferioribus ampla, in superioribus angusta, etc., usque ad grandes acerui palearum, que ignibus comburuntur.

 Moraliter autem, qui se ab amore mundi conuertit, in corde edificat arcam salutis, habens in  se longitudinem, id est, Trinitatis fidem, ac longitudinem uite et immortalitatis; latitudinem in caritate, qua potest bene facere etiam inimicis; altitudinem in spe, qua se erigat ad celestia et summam actuum suorum ad unum referat.

uERS. 19-20.---»Et ex cunctis,« etc.  Queritur de minutissimis, sic in Ecclesie sacramentis uersantur boni et mali.

uERS. 21, 22.---»Tolles igitur,« etc. Solet queri de animalibus que tantum putantur uesci carnibus, utrum preter numerum ibi fuerint sine transgressione mandati, que aliorum alendorum necessitas cegisset includi; uel, quod magis credendum est, preter carnes alimenta esse potuerunt que omnibus  conuenirent. Multa enim animalia, quibus caro cibus, fructibus pomisque uescuntur, maxime fico et castaneis. Potuit ergo uir iustus et sapiens, et diuinitus admonitus, que cuique congrueret, alimoniam, preter carnes reperire et condere. Et omnibus uesci cogit fames, et nichil est quod Deus suaue et salubre facere non possit, qui etiam ut sine cibo uiuerent diuina facultate donaret.



CAPUT uII.

uERS. 1-3.---»Dixitque Dominus,« etc. »Ex omnibus animantibus mundis tolles septena et septena,« etc.  Non geminatum septenarium, id est quatuordecim, sed tantum septem debemus  accipere. Similiter duo et duo, non quatuor, sed tantum duo, masculum et feminam. Et notandum quod munda animalia impari numero, id est septenario introducuntur, immunda uero pari; quia impar numerus uirtutis speciem portendit, par uero infirmitatem. Plura sunt munda, ut egressus Ne de arca haberet quid immolaret et manducaret.

 »Ex omnibus animantibus,« etc. Non quod plures sint boni quam mali, etc., usque ad qui dies a passione tertius in numero dierum qui per omne tempus uoluuntur, et primus, et octauus.

 Queritur utrum tam magna arca centum annis potuit fabricari a quatuor hominibus, id est, Ne et filiis eius tribus? Sed si non potuit, non erat magnum alios fabros adhibere, quamuis,  operis sui mercede adepta, non curauerunt utrum Ne sapienter an inaniter faceret, et in eam non intrauerunt, quia non crediderunt quod ille credidit.

uERS. 4.---»Ego pluam,« etc.  Quia omnis reatus contra decalogum committitur per uniuersum orbem, qui partibus quatuor diuiditur: quater uero decem quadraginta fiunt; siue reatus contrahatur ex prosperitate, quod pertinet ad dies; siue ex aduersitate, quod ad noctes, in baptismo abluitur.

uERS. 5-6.---»Fecit ergo Ne omnia,« etc. »Eratque sexcentorum annorum,« etc. . Quingentorum annorum erat Ne cum precepit ei Dominus ut arcam faceret, etc., usque ad qui est ternarius quadratus.

 uERS. 7-9.---»Ingressus est Ne et filii eius, uxor,« etc.  Notandum quod seorsum ingreditur in arcam Ne cum filiis suis, et uxores eorum seorsum. Ideo distincte dicitur: »Ingressus est Ne et filii eius,« et distincte additur, »uxor eius et uxores filiorum eius.« Mixtim autem uiri cum mulieribus egressi sunt, sic enim scriptum est: »Egressus est Ne et uxor eius. Tempus enim amplectendi et tempus abstinendi .«

uERS. 10.---»Cumque transissent,« etc.  Quia in spe future quietis, quam significat septimus dies, baptizamur, omnis caro extra arcam diluuio consumpta est; quia extra Ecclesiam aqua baptismi, quamuis eadem sit, non ualet ad salutem, sed ad perniciem.

 uERS. 11-14.---»Anno sexcentesimo,« etc. Allegorice. Notandum quod sexcentesimo anno inundauerunt aque diluuii, quia sexta etate mundi primo commendatum est sacramentum baptismi, et hoc septima decima die secundi mensis, quia denarius decalogum significat. Septenarius propter Sabbatum septimam requiem significat, et quia in decalogo renuntiatio uitiorum uidetur, quicunque in baptismo initiatur, propter eternam requiem, omnibus uitiis se abrenuntiare profitetur.

»Cataracte.« Fenestre, nubes scilicet, que sunt aperte, ut inde insolite et maiores pluuie funderentur. Cataracte uero proprie sunt ostia Nili, sed abusiue pro omnibus fenestris ponuntur.

  De arca solet queri utrum tanta capacitate, quanta describitur, animalia omnia que ingressa dicuntur, et escas eorum ferre potuerit? Quod cubito geometrico soluit Origenes, asserens non frustra dictum esse Mosen in omni sapientia Aegyptiorum fuisse eruditum, qui geometriam dilexerunt, et cubitum geometricum quantum sex nostros continere.

uERS. 15, 16.---»Bina et bina,« etc.  Precepit superius septena et septena de mundis, duo et duo tolli de immundis. Quomodo ergo nunc dicit duo et duo intrasse, siue de mundis, siue de immundis? Sed hoc refertur non ad numerum mundorum et immundorum, sed ad masculum et feminam. In omnibus enim duo sunt, masculus et femina.

 Notandum uero quod dicitur: »In qua erat spiritus uite,« non solum de hominibus, sed et de pecoribus dictum: quia quidam de Spiritu sancto uolunt intelligi quod scriptum est, »insufflauit in faciem eius spiritum uite;« sed quidam codices habent melius, »flatum uite.«

uERS. 17-19.---»Quadraginta diebus,« etc.  Quadragenario numero pluuia inundauit, qui tribulationem penitentie ostendit. Post quadraginta dies Ne fenestram aperuit, significans ieiunantibus celum aperiri. Unde Moyses, Elias, et ipse Saluator, quadragenario numero ieiunia consecrauit, tanquam tribus temporibus necessaria, ante legem, sub lege, sub gratia.

uERS. 20-22---»Quindecim cubitis altior,« etc.   Si terra Olympi montis  potuit inuadere spatium tranquilli eris, etc., usque ad ad tenendam quietem et fidem resurrectionis.

»Quindecim.« Sunt qui putant nec terre qualitatem, nec altitudinem montium tantam ante diluuium fuisse qualis et quanta est hodie.

uERS. 23, 24.---»Deleta sunt de terra.«  Ideo magis terrena animalia quam aquatilia perierunt, quia de maledicta terra uiuunt.



CAPUT uIII.

uERS. 1-3.---»Recordatus est autem Deus »Ne,« etc. »Adduxit spiritum super terram,« etc.  De illo spiritu intelligi potest de quo dictum est, »Spiritus Dei ferebatur super  aquas:« tunc ferebatur, ut, congregatis in suum [Al., unum] locum, terra appareat: nunc adducitur, ut, ablatis aquis diluuii, faciem terre reuelaret. Potest per spiritum uentus intelligi, iuxta illud psalmi CuI: »Et stetit spiritus procelle,« cuius scilicet flatibus aqua recederet.

uERS. 4.---»Requieuitque arca mense septimo,« etc.  Septenariam requiem significat, et quia perfecti requiescunt ibi, supradicte quoque quadrature numerus iteratur. Nam uigesima septima die secundi mensis commendatur sacramentum, et rursus uigesima septima die septimi mensis confirmatur, cum arca requieuit: quod enim promittitur in spe, exhibetur in re.

  Queritur utrum post centum quinquaginta dies hec facta sunt, an per recapitulationem omnia rememorata que post quadraginta dies pluuie ceperunt fieri, ut hoc solum »centum quinquaginta dies« pertineat, quod usque ad ipsos montes aqua est exaltata, aut de fontibus abyssi iam cessante pluuia, aut quia mansit in altitudine nullo spiritu siccante. Cetera uero que dicta sunt non post centum quinquaginta dies omnia facta sunt, sed commemorata: que ex fine quadraginta dierum fieri ceperunt.

uERS. 5, 6.---»Decimo enim mense.« Notandum quod decimo mense apparuerunt cacumina montium, que quindecim cubitis excesserant aque diluuii, quia sacramenta eterne quietis et gloriam  resurrectionis  intellexit eminentia sanctorum per impletionem preceptorum; unde Psalmi CXuIII: »A mandatis tuis intellexi.« Et alibi, Luc X: »Abscondisti hec a sapientibus et prudentibus, et reuelasti ea paruulis.«

uERS. 7.---»Qui egrediebatur,« etc.  Quod post quadraginta dies coruus non rediit, aut aquis interceptus, aut cadauere natante illectus, figurat immunditia cupiditatis teterrimos: et ideo his que foris sunt in mundo nimis intentos, aut rebaptizari, aut ab his quos preter arcam, id est Ecclesiam, baptismus occidit, seduci et teneri.

 Queritur utrum coruus mortuus sit, an aliquo modo uiuere potuerit? Si enim fuit terra ubi requiesceret, similiter columba requiem inuenisset.  Unde coniicitur quod cadaueri potuit coruus insidere, quod naturaliter refugit columba.

uERS. 8.---»Emisit quoque.«  Emissa columba, nec inuenta requie reuersa, significat per nouum Testamentum requiem sanctis in hoc mundo non esse promissam: post quadraginta enim dies emissa est, quo numero uita que in mundo agitur designatur.

 Arca continet coruum et columbam, et Ecclesia bonos et malos. Coruus emissus non reuertitur, quia reprobi illecebris seculi inherentes pereunt. Columba rediit, portans ramum oliue uirentibus foliis in ore suo, quia sancti, simplicitate gaudentes, munus pacis in ore portant, dicentes:  »Cum his qui oderunt pacem eram pacificus:  cum loquebar illis,« etc.

uERS. 9.---»Reuersa est.«  Questio est quomodo columba non inuenerit ubi resideret, cum iam nudata essent cacumina montium, secundum narrationis ordinem? Quod recapitulatione potest solui, ut posterius narrata intelligantur que facta sunt prius, aut potius nondum siccata fuerunt.

uERS. 10.---»Exspectatis,« etc. Post septem dies alios, dimissa columba propter septenariam operationem spiritualem, oliue fructuosum surculum retulit, signans multos extra Ecclesiam baptizatos, si pinguedo caritatis non defuerit, posteriore tempore in ore columbe, tanquam in osculo pacis, ad unitatis societatem reduci.

 uERS. 11.---»Portans ramum.«  Columba ramum oliue, expulso teterrimo alite, ad Ne post diluuium portat, quia columba Spiritus sancti, ad Christum post baptismum ueniens, ramo refectionis et luminis pacem annuntiat.

uERS. 12.---»Exspectauitque nichilominus septem alios dies,« etc.  Post alios septem dies dimissa columba, nec reuersa, significat finem seculi, quando requies sanctorum erit, non in sacramento spei, quo nunc Ecclesia consociatur, quandiu bibitur quod de latere Christi manauit, sed in perfectione salutis, cum tradetur regnum Deo et Patri, ut in illa conspicua contemplatione ueritatis nullis egeamus mysteriis.

uERS. 13.---»Sexcentesimo primo anno,« etc.   uite Ne, id est, peractis sexcentis annis aperitur arce tectum, etc., usque ad uno addito, propter unitatis uinculum.

uERS. 14.---»Mense secundo.«  Historice. Id est, Maio, Ne annum fecit in arca, et ipsa die qua ingressus fuerat, egressus est. Ingressus es enim uicesima septima die mensis secundi; num dicit quia egressus est septima et uicesima die eiusdem mensis. Sed sciendum est quia si presenti diei addantur undecim, qualis luna hodie est, talis erit post annum ipsa die. Quando ergo Ne ingressus est, decima septima luna, uel septima decima dies mensis secundi fuit. Ideo post annum undecim additis, fuit uicesima septima dies et decima septima luna.

»Mense secundo,« etc. Mystice. Sicut supra dictum  est, decima septima die sexcentesimi anni aquis diluuii terra madefacta est, sed uigesima septima die secundi mensis arefacta est, quando preceptum est ut de arca egrederentur, et pactum acciperent, ne ultra aquis diluuii perirent. In quo intelligi potest quia per decem et septem  status inchoantium significari potest, quando uitiis abrenuntiatur; per uiginti septem promotio perfectorum in consummatione uirtutum. Si enim decem et septem decem addas, fiunt uiginti septem. Si enim decem preceptis quibus peccatis renuntiatur, euangelicam perfectionem adiicias qua precipitur non solum non irasci, sed etiam inimicos diligere, et similia, ad illam etatem perfectionis peruenisti, in qua nec sacramentis predictis egeas; et de arca  exiens, id est, de spe ad speciem perueniens, requiem in sacramentis promissam inuenies.

uERS. 15-19.---»Egredere de arca,« etc.  Iuncti exeunt, qui disiuncti intrauerunt, quia, »nunc caro concupiscit aduersus spiritum, et spiritus aduersus carnem.« Sed in resurrectione iustorum perfecta pace spiritui corpus adherebit, nulla mutabilitatis indigentia uel concupiscentia resistente.

uERS. 20.---»Et tollens,« etc.  Ingressa sunt in arcam munda et immunda animalia, sed post egressum non offeruntur Deo nisi munda. Quod uero ait: »Non percutiam omnem animam uiuentem sicut feci,« et addidit que largitate bonitas donat indignis, forte Noui Testamenti indulgentia  figurata est, ut preterita ultio ad legis pertineat seueritatem, hoc ad gratie bonitatem.

uERS. 21, 22.---»Sensus enim,« etc.  Nemo sibi attribuat, si cogitationes uicerit: quia corruptionis malum, quod quisque ab ortu carnalium desideriorum sumpsit, exercet in prouectu etatis: et nisi hoc citius diuine fortitudinis reprimat manus, omne bonum nature culpa uorat in profundum; »Neque qui plantat est aliquid, neque qui rigat, sed qui incrementum dat Deus .«



CAPUT IX.

uERS. 1.---»Benedixitque Deus Ne et filiis;« etc. »Crescite et multiplicamini.« Homo in terrorem  ceteris animalibus preponitur, in solatium transacte uindicte, et ne pauci homines a pluribus bestiis opprimantur, et sciant se irrationabilibus, sed non rationabilibus dominari.

uERS. 2, 3.---»Et terror uester,« etc.  Potentibus uiris magna est uirtus humilitatis, etc., usque ad quo non suam gloriam, sed subditorum querunt utilitatem.

uERS. 4-8.---»Carnem cum sanguine.«  Dantur eis cuncta animalia in escam, quia in uocatione gentium ad fidem nulla distantia est, quod in disco Petri figuratur. Sanguinem manducare prohibentur, ne uita pristina quasi suffocata in conscientia teneatur, sed effundatur per confessionem. Esus carnium concessus uidetur post diluuium, propter  infecunditatem terre et hominis fragilitatem.

uERS. 9-12.---»Ecce ego statuam pactum,« etc. Testamentum posuit Deus inter se et homines et omnem animam uiuam, ne perdat eam diluuio, arcum scilicet, qui apparet in nubibus, qui nunquam nisi de sole resplendet. Illi enim non pereunt diluuio separati ab Ecclesia, qui in prophetis et in omnibus sanctis Scripturis, tanquam in Dei nubibus, agnoscunt gloriam Christi, non suam querunt. Sed ne adoratores huius solis intumescant, sciant ita Christum significari per solem sicut per leonem, per agnum, per lapidem, similitudinis causa, non proprietatis substantia.

uERS. 13-17.---»Arcum meum ponam,« etc.  Arcum dedit Deus in signum securitatis,  ne homines formidolosi timerent altero diluuio deleri, pluuiarum inundationes sepe cernentes. Hic in celo positus est, ut ab omnibus uideri possit, et pro quacunque tribulatione ad eum attollamus oculos cordis, qui habitat in celis. Quia uero arcus non est nisi ex radiis solis et humida nube, uidetur quod ante diluuium non fuissent pluuie. Poterat autem ex rore et fontium inundatione terra fecundari.

 Arcus duos habet colores, ceruleum et igneum, qui duo iudicia exprimunt: unum aque quod preteriit; aliud ignis, quod uenturum creditur in fine seculi: unde ceruleus color extrinsecus, igneus uero intrinsecus.

 uERS. 18-20.---»Erant igitur filii Ne,« etc.  Sepe LXX non ualentes heth litteram, quia duplicem aspirationem sonat, in Grecum uertere, chi Grecam addiderunt, docentes in huiusmodi uocabulis esse aspirandum. Unde Cham transtulerunt pro eo quod est Ham, a quo Aegyptus usque hodie lingua Aegyptiorum dicitur Ham.

uERS. 21.---»Bibensque uinum,« etc. Christus quoque inebriatus, dum passus; nudatus, dum crucifixus. »In tabernaculo suo,« id est, inter domesticos sanguinis sui, tunc nudata est mortalitas carnis. »Iudeis scandalum, gentibus stultitiam, ipsis autem uocatis Iudeis et gentibus,« quasi Sem et Iapheth, »Dei uirtus, et Dei sapientia: quia quod stultum est Dei, sapientius est hominibus.«

  Post diluuium Ne inebriatus est, quia forte nesciebat uino posse inebriari. Nec enim ante diluuium leguntur homines uino usi. Ideo de Ne specialiter dicitur quod plantauerit uineam. Nudatio femoris sequitur ebrietatem sicut libido satietatem.

uERS. 22.---»Quod cum uidisset,« etc.  Ex his circumstantiis Chami peccatum amplificatur. Despectui habet parentem, effutit quam turpiter iacuerit pater, nec uni ex fratribus nuntiat, sed utrisque: si plures presto fuissent, facinus detexisset omnibus: ridiculum ei uisum est facinus cui minime debebat; dignum erat id factum pudore et cautela, ne ad ceteros eius infamia dimanaret: nec his qui domestici erant id annuntiat, sed externis.

  Iudei, Christi mortem uidentes, subsannauerunt. Sem uero et Iapheth, duo populi ex preputio et circumcisione credentes, auersi operuerunt, etc., usque ad »tanquam in pacem anguli concurrentes.«

uERS. 23.---»At uero Sem,« etc.  Auersari dicimur quod reprobamus. Quid est ergo quod filii uerenda patris superiectis dorso palliis auersi ueniendo operuerunt, nisi quia bonis subditis sic prepositorum suorum mala displicent, ut ab aliis nota occultent: operimentum auersi deferunt, quia diiudicantes factum, et uenerantes magistrum, nolunt uidere quod tegunt.

uERS. 24, 25.---»Maledictus Chanaan puer,« etc.  Non pretermittit Deus inulta peccata, sed ita  iudicium in nostra correctione incipit, ut in reproborum damnatione quiescat. Incipit enim iudicium a domo Dei. Quis ergo finis eorum qui non crediderunt, qui temporalia flagella non sentiunt? Quia in eternum peribunt; quorum nequitia Cham peccante figurata est. Cui dicitur: »Maledictus Chanaan puer,« etc. Patre peccante, filius sententiam accepit, quia reproborum nequitia hic diu proficit, sed perit in posterum.

uERS. 26.---»Benedictus Dominus Deus Sem.« Cum sit Deus omnium gentium, quasi proprio uocabulo etiam in ipsis gentibus dicitur Deus Isrel, quod est ex benedictione Iapheth, quia in populo gentium orbem terre occupauit Ecclesia, quod prenuntiabatur  cum diceretur: »Dilatet Deus Iapheth.«

»Chanaan.«  A quo Chananei, qui hac maledictione prophetantur, expellendi de loco habitationis.

uERS. 27-29.---»Dilatet Deus Iapheth,« etc.  De Sem Hebrei, de Iapheth gentiles. Quia igitur lata est multitudo credentium, a latitudine, que Iapheth dicitur, latitudo nominatur. Quod autem ait: »Et habitet in tabernaculis Sem,« de nobis prophetatur qui in eruditione et scientia Scripturarum, eiecto Isrel, uersamur.

»Dilatet Deus Iapheth,« etc.  Sem maior natu, ipse est Iudaicus populus, ex quo patriarche, et prophete, et apostoli, etc., usque ad id est opus eorum.



CAPUT X.

 uERS. 1.---»He sunt generationes,« etc. Benedictus duobus filiis Ne, et medio maledicto, generationes eorum texuntur, ex quibus septuaginta due generationes sunt orte: quindecim de Iapheth, triginta de Cham, uiginti septem de Sem. Ad quas misit Dominus septuaginta duos discipulos.

»Sem«  Sem, ut estimant, Asiam; Cham Africam, Iapheth Europam sortitus est.

»Iapheth.« Minoris filii, de quo nati sunt septem filii, qui tenuerunt septentrionalem regionem a Tauro et Amano, montibus Cilicie et Syrie, usque ad fluuium Tanaim, in Europa uero usque ad Gadira. Nomina uero locis et gentibus relinquentes, ex quibus plurima mutata, cetera permanent.

uERS. 2-6.---»Gomer.« Hi sunt Galate, secundum  Iosephum, qui Latine Gallogreci dicuntur.

»Thubal.« Iberes qui et Hispani, a quibus Celtiberia, licet quidam Italicos suspicentur.

»Chanaan.« Hic obtinuit terram quam Iudei postea possederunt, eiectis Chananeis.

uERS. 8.---»Regma et Saba,« etc.  Paulatim antiqua nomina perdiderunt, et que nunc pro ueteribus habeant, ignoratur.

»Saba.« Alia quam superior, et differunt in scriptura: illa enim per samech, hec per schin scribitur; ubi enim dicimus: Reges Arabum et Saba dona adducent,« in Hebreo habetur [Figure: [Hebrew Text] 2Kb] et [Figure: [Hebrew Text] 2Kb] scheba et seba.

uERS. 8.---»Nemrod.« Qui ultra naturam celum penetrare uoluit. Significat diabolum, qui ait:  »Ascendam super astra celi.« Nemrod, secundum Iosephum, noua regni cupiditate tyrannidem arripuit, et fuit auctor edificande turris que tangeret celum. »Ipse cepit esse potens,« uel »gigas,« secundum alios. Sed antea gigantes natos Scriptura commemorat. Sed forte post diluuium nouitas generis humani reparandi memoratur, »quia ipse cepit esse gigas super terram.«

uERS. 9.---»Robustus uenator.«  Id est, hominum oppressor et exstinctor, quos allexit ut turrem contra Deum construerent.

uERS. 10, 12.---»Babylon.« Est confusio, quia ibi facta est linguarum diuisio.

uERS. 11.---»Assur.« Imperium Assyriorum,  quod primum fuit sub Nino, qui edificauit Niniuem, que propter penitentiam pulchra appellatur.

uERS. 13-20.---»At uero Mesraim,« etc.  Exceptis Laabin, a quibus Libyes postea nominati sunt, qui prius Phutei uocabantur; et Chasluim, qui postea Philistiim dicti sunt, quos nos corrupte Palestinos dicimus, cetere sex gentes nobis ignote sunt, quia bello Aethiopico subuerse. Possederunt autem terram a Gaza usque ad extremos fines Aegypti.

»Ludim et Anamim. Laabim, Nephetuim,« etc. Hec omnia ignorantur, uel quia delete sunt gentes bello Aethiopico, uel quia ignoratur que nomina nunc habeant.

uERS. 21.---»De Sem.« De hoc nouissime loquitur,  quia eius generationem, et generationis lineam prosequitur.

»Heber.« Qui tamen quintus a filio Ne Sem. Utrum quia Hebrei dicuntur ex illo appellati, uel quia per illum generatio ad Abraham transit? Quid ergo probabilius sit Hebreos dici tanquam Hebereos, uel tanquam Abraeos, merito queritur.

uERS. 22-24.---»Assur.« Qui edificauit Niniuem.

uERS. 25-30.---»Natique sunt Heber filii,« etc. Heber, transitor, a quo Hebrei, id est, transitores. ueri Hebrei sunt, qui de presentibus ad futura, de caducis ad mansura transeunt. He gentes a fluuio Cono possederunt omnem regionem que uocatur Geria.



CAPUT XI.

 uERS. 1.---»Erat autem terra labii unius,« etc.  Dictum est superius quod filii Ne, uel filiorum eius, distributi sunt per terras secundum linguas suas. Sed hoc per recapitulationem postea commemorat quod prius erat. Sed obscuritatem facit, quod eo genere locutionis ita contexit, quasi de his narratio que postea facta sunt consequatur.

uERS. 2.---»Cumque proficiscerentur.«  uide quomodo humanum genus non potest subsistere intra suos limites, sed amplius concupiscens, maiora semper appetit. Atque hoc est quod humanum genus perdit, quia non uult nature sue mensuram agnoscere, sed semper maiora desiderat. Quoniam »uiderunt, inquit, campum in terra  Sennaar,« migrantes, et relicto priori loco illic habitauerunt.

uERS. 3.---»uenite.« Timebant iterum diluuium; ideo auctore Nemrod uoluerunt sibi constituere turrem, in qua diluuium non timerent. Stulta et impia audacia, unde secuta uindicta est et linguarum diuisio.

 Turris, mundi superbia, uel hereticorum dogmata, etc., usque ad unitas confessionis et fidei.

uERS. 7.---»uenite igitur,« etc. Ad angelos dixisse intelligitur; uel secundum illud: »Faciamus hominem ad imaginem et similitudinem nostram.« Nam singulari numero subiunctum est: »et diuisit  eos,« etc., sicut ibi: »Fecit Deus hominem ad imaginem et similitudinem suam.«

 »uenite,« etc. Dicitur his qui Deo adherent, »uenite,« quia a diuina contemplatione nunquam decrescere, sed semper accrescere, et nunquam corde recedere, stabili motu est semper uenire. Ascendunt angeli Creatorem conspiciendo, descendunt creaturam illicite se erigentem examine districtionis premendo. Dicere ergo, »Descendamus, et confundamus linguam eorum,« est in semetipso quod recte agatur ostendere, et per uim interne uisionis eorum mentibus exhibenda iudicia occultis motibus inspirare.

uERS. 8, 9.---»Diuisit eos.«  In hac diuisione linguarum nichil nouum fecit Deus, sed dicendi  modos et formas loquelarum diuersis gentibus diuisit. Unde easdem syllabas et eiusdem potestatis litteras aliter coniunctas in diuersis linguis inuenimus, et sepe eadem nomina uel uerba aliud significantia; unde ubi dicitur psalmo II: »In uirga ferrea,« in Greco habetur, , in raudo sidera. Igitur in Latino sidera non ferrea significat, sicut in Greco, sed astra.

 Merito malus punitur affectus, etiam cui non succedit effectus. Genus uero pene quale fuit? Quoniam enim dominatio imperantis in lingua est, ibi damnata est superbia, ut non intelligeretur iubens homini, qui noluit intelligere ut obediret iubenti Deo.

uERS. 10-25.---»Sem centum erat annorum.«   Magna questio nobis nascitur secundum litteram, quomodo Sem biennio post diluuium centum esse annorum dicatur, cum supra quingentesimo anno Ne natus asseratur, et sexcentesimo anno eiusdem Ne diluuium uenisse legatur, etc., usque ad »quia tulit eum Deus.«

uERS. 26-30.---»Thare genuit Abram et Nachor.«  Non simul, sed suis temporibus, ex quo gignere cepit. Nec attendendus est in his ordo natiuitatis, sed significatio future dignitatis, in qua excellit Abram.

uERS. 31-32.---»In Ur Chaldeorum.«  In Hebreo in Ur Chesdim , id est, in igne Chaldeorum. Hic fabulantur Hebrei quod Abram in  ignem sit missus, quia ignem noluit adorare, quem Chaldei colunt, et Dei auxilio liberatus, de idololatrie igne effugerit. Unde ad eum dicitur: »Ego sum qui eduxi te de Ur Chaldeorum.«

»Aram patris Melche.«  Idem pater utriusque. Aram filius Thare, frater Abre et Nachor, duas filias genuit, Melcham et Sarai, cognomento Iescham. Melcham duxit Nachor, et Sarai Abram. Nondum enim inter patruos et neptes nuptie fuerant prohibite, que in principio etiam inter fratres et sorores sunt celebrate.

»Tulit itaque Thare Abram,« etc., usque, facti sunt dies Thare ducentorum quinque annorum, et mortuus est in Haran.«  Prius dicitur, »quod  cum esset Thare septuaginta annorum genuit Abram, et postea cum omnibus suis mansit in Charan, et mortuus est.« Et dictum est Abre ut exiret de Charan, et exiuit cum esset septuaginta quinque annorum. Sed per recapitulationem ostenditur uiuo patre Dominum precepisse, etc., usque ad a quo Iudei dicti propter regiam tribum.



CAPUT XII.

uERS. 1.---»Egredere de terra,« etc.  Consideranda est narratio Stephani de hac re, etc., usque ad sic igitur locatus est in terra illa Abram, quando ibi uixit usque ad natiuitatem Iacob.

 Notandum quod iam egressus fuerat de terra sua, sed tunc egressus fuerat corpore, non  mente et uoluntate; habebat enim animum forsitan reuertendi, quando dictum est ei: »Egredere,« etc.

 Reliquit terram Christus et cognationem Iudeorum, et magnificatus est in populis gentium. Nobis quoque exeundum est de terra nostra, id est, de facultatibus et opibus terrenis, et cognatione, id est conuersatione uitiorum, que, nobis a natiuitate coherentia, quasi affinitates consanguinitatis sunt coniuncta; et »de domo patris,« id est de memoria mundi, ut ei renuntiantes possimus cum populo Dei dilatari, et in terram promissionis celestis, cum tempus uenerit, introduci.

uERS. 2-3.---Faciamque te in gentem magnam,« etc.  Duo promittuntur Abre, quod scilicet terram Chanaan semen eius possidebit, cum dicitur:  »Et ueni in terram quam monstrabo tibi.« Aliud autem longe prestantius, non de carnali, sed de spirituali semine, quo pater futurus est, non tantum gentis Iudaice, sed omnium gentium fidem suam sequentium; quod ita promittitur: »Et benedicentur in te omnes gentes terre.«

uERS. 4.---»Septuaginta quinque annorum.«  Si Thare pater Abre in regione Chaldea, etc., usque ad et ibi diutius moratus sit.

uERS. 8-12.---»Bethel.«  Interpretatur domus Dei, que post Bethauen uocata est, id est domus idoli.

»Hai.« Mystice. Hai oculus uel fons interpretatur. Patriarcha ergo tendens ad terram promissionis, tetendit tabernaculum inter Bethel  et Hai, quia sancti fonte baptismi regenerati, in cursu huius uite circumspecti, ad Dei tabernaculum, id est, celestem properant ciuitatem.

uERS. 13-14.---»Dic ergo, obsecro,« etc.  Queritur cur patriarcha uoluit mentiri, etc., usque ad et uitam suam et uxoris pudicitiam.

uERS. 15-20.---»Sublata est mulier.«  Excusatur Sarai, que in domum Pharaonis transfertur inuita, non solum in hoc quod non inquinatur corpus nec anima nisi mentis consensu, sed etiam in hoc quod conueniente et permittente uiro suo factum est.

 Apud Pharaonem tandiu  potuit esse intacta, quia in Esther legitur quod puelle non statim ad reges introducebantur, sed uno anno custodiebantur, et sex mensibus oleo myrrhino ungebantur, et aliis sex mensibus in diuersis odoramentis erant. Potuit ergo per has inducias temporis intacta manere. Et interim bene usi sunt Abram Aegyptii, donec Pharao a Deo flagellatus, et cognoscens quod esset uxor eius, redderet intactam.



CAPUT XIII

uERS. 1, 2.---»Ascendit ergo Abram,« etc.  De Aegypto liberatus bene ascendisse legitur, sed quomodo potuit diues esse ualde? Sed in Hebraica ueritate habetur [Figure: [Hebrew Text] 2Kb] grauis uehementer: Aegypti enim pondere grauabatur. Et  licet uideantur esse diuitie auri et argenti, si autem Aegyptie sunt, sancto uiro graues sunt; nec, ut in LXX legitur, »Abiit unde uenerat in desertum usque Bethel,« sed, secundum Hebreum, »Abiit in itinere suo per austrum usque Bethel.« De Aegypto enim profectus est, non ut desertum peteret, quod in Aegypto reliquerat, sed ut per austrum, qui aquiloni contrarius est, ueniret ad domum Dei, ubi erat tabernaculum eius inter Bethel et Hai.

uERS. 3-5.---»In Bethel,« etc. Est autem Bethel ciuitatula in duodecimo lapide ab Helia ad dexteram euntibus Neapolim: que prius Luza, id est Amygdalus, uocabatur, in tribu Beniamin: Hai uero in tribu Iuda separata sacerdotibus; Bethel, domus Dei; Hai, oculus uel fons: bene ergo tabernaculum  inter Bethel et Hai figens, altare Domino edificauit, quia sancti a mundi principe et seculi uoluptatibus recedentes, abluti sancto fonte baptismi, cursum presentis uite considerate ducentes, et hostiam laudis et boni operis super altare fidei Deo exhibentes, ad domum Dei, id est ad celestem Hierusalem, feliciter tendunt.

uERS. 6-9.---»Erat quippe substantia eorum multa,« etc. »Ne queso sit,« etc. Nos quoque nichil concordie et caritati preponamus, sed per dexteram prosperitatis, uel sinistram aduersitatis, in pace et dilectione perseueremus. Rixa inter pastores Lot et pastores Abre controuersiam significat inter pastores catholicos et subuersores hereticos. Unde et Lot heresiarchas significat, qui declinans interpretatur;  et circa Iordanem, id est descensum, regionem sibi elegit. Pastores eius, hereticos et schismaticos, qui pulchra et decliuia petunt, nec in montem cum Mose ascendunt ad Dominum, pacem et unitatem continentes; et optionem quo uolunt eundi accipiunt; et gratiam fugientes, libero arbitrio se committunt. Pastores uero Abre catholicos doctores significant, qui hereticos etiam localiter fugiunt, secundum illud ad Titum III: »Hereticum hominem post primam et secundam correctionem deuita:« et hoc inter gentes Chananei et Pheresei, in terra scilicet promissionis, quia inter catholicos et hereticos, quorum sit regnum celorum, solet esse contentio.

 »Fratres enim sumus.« Tribus modis dicuntur fratres in sancta Scriptura: natura, ut Iacob et Esau; cognatione, ut Abram et Lot; gente, sicut omnes Iudei. Unde si attenuatus fuerit frater tuus et uendiderit se tibi, etc.

uERS. 10-12.---»Sicut paradisus,« etc. Hinc discimus esse paradisum terrenum, cui comparatur terrena irrigatio. Hec enim regio plana erat et campestris, et irrigata Iordane fluente, sicut Aegyptus Nilo.

uERS. 13.---»Coram Domino.« Cui crimen puniendum committitur: nam et hominibus manifestum crimen, sed non puniendum.

uERS. 14.---»Leua oculos,« etc. Quasi aspice per quatuor climata orbis; possessio Palestine  promittitur ei et semini eius. Quod in quibusdam codicibus, mare pro occidente ponitur, ideo fit quia Palestina mare habet ab occidente.

uERS. 15-17.---»Omnem terram,« etc. Non hoc solum promissum est. Non enim dictum est, Tantum terre tibi dabo quantum uides; sed, Tibi dabo terram quam uides. Cum enim et ulterior undique dabatur, hec precipue dabatur que uidebatur. Unde et addidit: »Surge et perambula terram,« etc., ut perambulando scilicet perueniat ad eam quam in uno loco stans uidere non poterat. Significatur autem ea terra quam acceperat Isrel semen Abre secundum carnem, non secundum fidem: quod futurum erat sicut arena maris, quia numerari non possit.

 »Tibi dabo.« Christo promittitur hereditas omnium gentium, qui Ecclesiam suam per totum mundum diffudit, cui Pater dicit: »Postula a me, et dabo tibi gentes hereditatem tuam .« Et psalmo LXXI: »Et dominabitur a mari usque ad mare.«

uERS. 18.---»In Hebron.« Ciuitas est in tribu Iuda, que et Cariatharbe dicitur, id est, ciuitas quatuor; [Figure: [Hebrew Text] 2Kb] CHARIAT enim Hebraice ciuitas, [Figure: [Hebrew Text] 2Kb] arbe quatuor. Ibi enim situs est Adam maximus et Abram, Isaac et Iacob.



CAPUT XIu.

uERS. 1.---»Amraphel.« Interpretatur dixit ut caderet, et est rex Sennaar, que excussio dentium  uel fetor eorum interpretatur. Hic significat hereticos, qui ad casum tendunt, et uerbis dolosis fetidum sensum euomunt.

»Arioch.« Ebrius uel ebrietas interpretatur: stultitiam gentilium significat, qui iniquitate ebrii creaturam pro Creatore colunt, et seculi illecebris uoluuntur. »Chodorlahomor.« Decorus manipulus interpretatur, qui est rex Elam, id est, huius seculi: hypocrisim significat, que licet uana sit et perniciosa, tamen decora in superficie uidetur, sed in futuro quid fuerit apparebit.

»Thadal.« Sciens iugum uel explorator, qui est rex gentium; auaritiam significat, que sagax et uersuta multos sibi subiugat.

 »Amraphel,« etc. Hi quatuor reges figurant quatuor principalia uitia, quatuor uirtutibus principalibus contraria; que quinque sensus per quinque reges significatos subiugare nituntur, per concupiscentiam carnis, per concupiscentiam oculorum, per ambitionem seculi.

uERS. 2-13.---»Bale.«  Hebraice deuoratio dicitur. Tradunt Hebrei hanc alibi Salissam dici, et uitulam consternantem, quod tertio terre motu absorpta sit. Et ex eo tempore quo Sodoma et Gomorrha, Adame et Seboim diuino igne sunt subuerse, illa paruula nuncupetur. Segor enim transfertur in paruam, que Syra lingua Zoara dicitur. uallis autem Salinarum, in qua fuerunt putei bituminis, post Dei iram et sulphuris pluuiam, in mare  Mortuum uersa est. quod a Grecis stagnum Asphalti, id est bituminis, dicitur.

Mystice. Quatuor reges quinque superant, dum contrarie potestates quinque sensibus corporis abutentes uitiis illaqueant et captiuant.

Allegorice. Tales reges superant primum Bara, qui interpretatur malitia uel creatura, et est rex Sodomorum, id est cecitatis, uel pecudis silentis, cum eis qui in uetusta malitia perseuerant, more pecudum cecitatem libidinis sequi persuadent. uincunt et Bersa, id est in angustia constitutum, regem Gomorrhe, id est populi tumentis et seditiosi, cum eos qui curis seculi angustiantur ac nefas rapine agere non formidant, obruunt et prosternunt. uincunt quoque Sennaab regem Adame, id  est terrene, cum eos qui terrena tantum sapiunt in luxuria permanere hortantur, ut dicant: »Comedamus et bibamus, cras enim moriemur .« uincunt Semeber, qui interpretatur ibi perditio, et est rex Seboim, id est cinguli meroris, cum per iracundiam et inuidiam incautos decipiunt; unde Iob u: »Stultum interficit iracundia, paruulum occidit inuidia.« Regem quoque Bale uincunt, cum pusillanimes in desperationem mittunt; Bale namque interpretatur precipitatio uel absorbitio: ad hoc maxime diabolus certat ut post lapsum peccati in desperationem mittat.

uERS. 4-6.---»Duodecim,« etc. Duodenarius superfluus est numerus. In qua superfluitate seruiunt quinque sensus nostri uane superstitioni, quam  significat Chodorlahomor, et quatuor uitiis sibi adiacentibus; et recedere uolentes grauem persecutionem patiuntur, et sepe superantur.

uERS. 7-12.---»Percusseruntque.«  Alia editio habet, etc., usque ad quia ibi populum Deus iudicauit.

»Raphaim in Astaroch,« etc. Nomina locorum et gentium significant carnaliter uiuentes, quos facile uitia uincunt.

uERS. 13.---»Hebreo.« LXX, transfluuiali; quia scilicet de Mesopotamia ueniens transito fluuio Euphrate, sedem posuit in terra Chanaan. Unde iehsu Naue: »Quid uultis seruire diis patrum uestrorum qui sunt trans flumen?«

 uERS. 14-17.---»Quod cum audisset Abram,« etc.  Mystice. Similiter fides nostra cum firmata est Spiritu principali, quinque sensus corporis quasi quinque reges subiicit, uerbo Dei triumphans de homine exteriori. Ille in trecentis decem et octo aduersarios debellauit, quia nos in sacramento crucis, quam tau littera significat, que trecenta significat, quinque sensus carnales, nos antea uariis uitiis captiuantes, superamus. Decem et octo, ex ternario et senario multiplicatus, fidem Trinitatis et perfectionem significat operis quibus uirtutum contra uitia plena uictoria perficitur.

 Allegorice. Bellum Abre cum quatuor regibus significat bellum uirtutum et uitiorum. Pater ergo fidei, et prima uia credendi, pro fratre suo  Lot dimicauit et uicit, non in multitudine exercitus, sed in trecentis decem et octo expeditis uernaculis. Sic quisque pro anima sua contra spirituales nequitias bellum gerat cum trecentis decem et octo uernaculis, id est, cum auxilio sancte crucis: tau enim littera, que habet figuram crucis, trecenta exprimit.

Dan autem unus est de fontibus Iordanis; alter enim Ior uocatur, quod interpretatur riuus; duobus ergo fontibus, qui non procul a se distant, in unum riuulum federatis, Iordanis appellatur.

uERS. 18, 19.---»At uero Melchisedech,« etc.  Nunc aiunt Hebrei esse Sem filium Ne, et computatione annorum ostendunt eum usque ad Isaac uixisse: et omnes primogenitos a Ne usque ad  Aaron pontifices fuisse. Salem uero postea dicta est Hierusalem; Apostolus memorans Melchisedech, »sine patre et matre,« refert ad Christum, et per eum ad Ecclesiam gentium, quia gloria capitis ad membra refertur. Quoniam benedixit Abre circumciso, et in eo Leui, et sic Aaron, de quo postea sacerdotium. Ex quo uult colligere sacerdotium Ecclesie habentis preputium benedixisse circumciso sacerdotio Synagoge. Quia autem ait: »Tu es sacerdos in eternum secundum ordinem Melchisedech,« ministerium nostrum ueri ordinis signatur, non per Aaron irrationalibus uictimis immolandis, sed oblato pane et uino, id est, corpore Domini et sanguine consecrari.

 Melchisedech, qui interpretatur rex iustitie,  et dicitur rex pacis, Christum significat, per quem reconciliati sumus, et qui in fine seculi iuste iudicaturus est.

uERS. 20-23.---»Dedit ei decimas.«  Sciens ergo patriarcha, etc., usque ad partim stipendia legitime pugnantibus debita non abnegans.

uERS. 24.---»Qui uenerunt,« etc. Utitur enim aliquando fides testimoniis infidelium; unde Apostolus ad Titum I: »Male bestie, pigri uentres,« sed ad utilitatem fidelium.



CAPUT Xu.

uERS. 1.---»His itaque transactis,« etc., »Noli timere.« Triumphata multitudine uitiorum, confortatur  spes cuiusque fidelis a Domino ne titubet, sed mercedem exspectet.

uERS. 2.---»Dixitque Abram.  »Ego uado sine liberis,« etc. usque ad ab hoc aiunt Damascum et nominatam, et conditam.

uERS. 5-8.---»Suspice celum,« etc. Superius dixit: »Erit semen tuum sicut arena maris,« quia in illa plebe quidam erant carnales et terreni, qui arene comparantur, quia aridi, et a bonis operibus infecundi; alii quasi stelle fulgentes.

 Duplex significatio promissi seminis datur. Ostensis stellis dicitur ei: »Sic faciam semen tuum,« id est, gentem Christianam, cuius tu pater futurus es, in fide, scilicet resurrectionis lumine  coruscare. Ostensa uero arena dicitur: »Sic erit semen tuum,« etc., id est, copiosa erit gens Iudeorum, sed arida et infecunda.

uERS. 9-10.---»Sume, inquit, mihi,« etc.  uacca triennis, plebs Iudaica posita sub iugo legis, etc., usque ad quando per ignem separabuntur boni a malis.

»uaccam triennem, et capram trimam,« etc. Quia ab Adam usque ad Ne, et inde usque ad Abram, deinde usque ad Dauid, populus adoleuit.

uERS. 11.---»Descenderuntque uolucres,« etc.  Tropologice. In ipso orationis sacrificio ingerunt se importune cogitationes, rapere uel uiolare cupientes: sed manu sancte discretionis debemus custodire quod foris offerimus,  ne maligni spiritus et peruerse cogitationes rapiant.

uERS. 12.---»Pauor irruit,« etc.  Tractanda est ista questio propter eos qui contendunt istas perturbationes non cadere in animum sapientis, etc., usque ad non dicendam perturbationem.

uERS. 13-15.---»Scito prenoscens,« etc.  Populus Isrel in Aegypto seruiturus prophetatur: non quod Aegyptiis annis quadringentis seruierit, sed quia hic numerus in illa afflictione completus est, quia ab illo tempore computatur quod ista Abrahe promittuntur.

»Scito prenoscens,« etc.  Non sic accipiendum est, tanquam in illa durissima seruitute quadringentos annos populus Dei  fuerit, etc., usque ad populus Dei in Aegypto dura seruitute afflictus est.

uERS. 16-21.---»Generatione autem,« etc.  Moses uero alibi dicit, etc., usque ad et ad Salomon perueniunt.



CAPUT XuI.

uERS. 1.---»Igitur Sarai uxor Abram,« etc.  Non est adulter Abram si, uiuente uxore, ancille iungitur, quia nondum promulgata erat lex Euangelii unius uxoris: et genus suum multiplicandum audierat, sed per quam mulierem nesciebat, quia Saram sterilem nouerat. Non fuit in coitu libidinosa uoluptas, sed prolis habende pia caritas:  uxor quoque hoc uoluit et cegit, que filios habere non poterat; ideo ex alia suscipere cupiebat quem in locum proprii adoptaret.

uERS. 2-11.---»Ingredere ad ancillam,« etc.  Nota diligenter quod procreatio filiorum in Hebreo edificatio dicta est, etc., usque ad tanquam per angelum lata in gratiam redeat et se subiiciat.

 He due mulieres sunt duo Testamenta: Agar, uetus, quod in Synagoga Iudaicum populum seruituti nutriebat obnoxium; Sara, Nouum, quod populum Christianum in libertatem fidei generauit. Multiplicati sunt ancille filii, ut non numerarentur pre multitudine, qui supra arene comparantur. Ipse ergo populus ferocitate sua emulus, et omnibus bonis contrarius, et maxime cum Christianum populum  toto orbe inuidia stimulante persequitur, et longe lateque dispersus, uagando et negotiando omnibus est onerosus.

uERS. 12.---»Hic erit ferus homo.« uel rusticus, secundum alios.  In Hebreo habetur phara [Figure: [Hebrew Text] 2Kb] quod interpretatur onager. Significat semen eius habitaturum in deserto, id est, Saracenos uagos, incertisque sedibus, qui omnes gentes quibus desertum ex latere iungitur incursantes, impugnantur ab omnibus.

uERS. 13.---»uocauit autem Agar.« Recte nomen eius ita uocauit, quia gratuito consulit miseris et humiles consolatur. Unde: »Tu laborem et dolorem consideras, et tibi derelictus est pauper,« etc. »Profecto hic uidi posteriora uidentis me.« Tale est  illud: »uidebis posteriora mea, nam facies non apparebit tibi.« »Non enim homo uidebit faciem meam et uiuet .« Illam enim manifestationem sapientie Dei nemo potest uidere et uiuere. Ipsa est species ad quam suspirat qui Deum diligit toto corde, tota anima, tota mente: ad quam contemplandam, etiam proximum diligendo sicut seipsum, quantum potest, edificat. Posteriora uero eius, id est, incarnationem eius, quam assumpsit postremis temporibus, nunc per fidem et dilectionem desiderando contemplamur, et in futuro eterna contemplatione fruemur.

uERS. 14-16.---»Propterea appellauit puteum illum,« etc.  Usque hodie puteus Agar demonstratur in deserto Arabie, inter Cades et Barad,  quod significat ueteris legis et noue Scripturam, quam conditor noster, uita uiuentium, spes morientium, intuitu pie miserationis mortalibus dedit, ut edocti et a uitiis correcti, Dei uisione perpetuo digni esse mereantur.



CAPUT XuII.

uERS. 1-4.--- . . . . . . »Ponamque fedus,« etc. In Hebreo berith  quod non testamentum, sed fedus, siue pactum significat.

uERS. 5-7.---»Nec ultra uocabitur nomen tuum Abram.«  Dicunt Hebrei quod Deus ex nomine suo, quod apud illos tetragrammaton est, h litteram Abrahe, et Sare addiderit. Dicebatur  autem Abram, quod est pater excelsus; postea dictus est Abraham, quod est pater multarum, nam gentium in nomine non habetur, sed subauditur. Nec mirandum quod cum apud Grecos et nos a littera uideatur addita, h littera addita dicatur: idioma enim Hebree lingue h consueuit scribere et a legere: sicut econtrario, h pronuntiare et a scribere.

uERS. 8, 9.---»Daboque tibi et semini tuo. . . .et omnem terram Chanaan.« Chanaan interpretatur motus eorum: cuius terra a fidelibus in possessionem accipitur, cum mens prius diuersis circumacta motibus, in melius mutata, postmodum irreflexis oculis in anteriora extenditur

»In possessionem eternam.«  Scriptura uocat eternum cuius finis non constituitur, aut quod  non ita fit ut deinceps non sit faciendum, quantum pertinet ad curam uel potestatem facientis; unde:

Seruiet eternum qui paruo nesciet uti.

uERS. 10.---»Circumcidetur ex uobis masculinum,« etc.  Tribus de causis hoc precipitur Abrahe. Primo ut per obedientiam mandati placeat, per cuius preuaricationem Adam displicuerat; secundo, ut hoc signo a ceteris nationibus discerneretur; tertio, ut in eo membro circumcisus quo libido solet dominari, castitatem sibi seruandam et impudicitiam rescindendam cognosceret.

uERS. 11-13.---»Carnem preputii.«  Circumcisio facta in uno membro significat circumcisionem spiritualem, que in corde et in omnibus  sensibus exhibenda est. Circumcidendum est cor, ne noxia cogitemus; oculi, ne uanitatem uideamus; aures circumcidende sunt, id est obturande, ne audiant sanguinem: et sic in omnibus sensibus celebranda est circumcisio.

 Ideo autem Abrahe circumcisio commendata est, etc., usque ad unde olim preuaricatores generauerunt ad mortem.

Allegorice. Iam tunc propter futuram peregrinationem, ne misceretur semen eius gentibus, circumcisionis pactum datur in signum: quia significat naturam renouatam per baptismum, post spoliationem ueteris hominis per Christum, qui resurrexit post baptismum. Seruos uero uernaculos, emptitios etiam, circumcidi precepit, ut doceret ad omnes  pertinere redemptionis gratiam. Ibi et parentum mutantur nomina, ut omnia resonent nouitatem. Abram, pater excelsus; Abraham, pater multarum gentium.

uERS. 14.---»Masculus cuius preputii caro,« etc.  Queritur quomodo pueri circumcisi  perire debeant? Sed pactum Dei non secundum opus, sed secundum originem in primo homine irritum fecerunt, in quo omnes peccauerunt. Nascuntur enim omnes, non proprie sed originaliter, peccatores. Ideo pereunt omnes qui per regenerationem non liberantur.

uERS. 15, 16.---»Sarai uxorem tuam,« etc.   Declaratur promissio de uocatione gentium in Isaac filio promissionis, id est gratie, non nature, quia de sene patre et sterili matre: et quia hoc non per generationem, sicut Ismel, sed per regenerationem futurum erat, imperata est circumcisio, quando Sare filius promittitur in typo Ecclesie, non quando Ismel, qui typus Iudeorum.

 Errant qui putant primum Saram per unum r scriptum fuisse, et postea additum esse alterum r. Et quia r apud Grecos centum significat, multas super hoc nomine suspicantur ineptias, cum et utcunque uelint uocabulum commutatum, non Grecam, sed Hebraicam debet habere rationem. Hebreum est enim. Nemo enim altera lingua quemlibet uocans, etymologiam uocabuli sumit ex  altera. Sarai ergo primum uocata est  per scin, res, iod. Sublata ergo iod addita est he littera, que pro a legitur, et uocata est Sara . Antea enim dicebatur princeps mea, quia quasi unius familie mater: postea absolute princeps, omnium scilicet gentium princeps futura. Quidam pessime suspicantur eam prius lepram fuisse uocatam, et postea principem, cum lepra sarai dicatur , quod in nostra lingua uidetur habere aliquam similitudinem, sed Hebreo penitus est diuersa. Scribitur enim per zadich et ain et res et tau; quod a tribus superioribus, id est, schin, res et he, quibus scribitur Sara, manifeste distat.

uERS. 17, 18.---»Cecidit Abraham in faciem suam, et risit in corde suo.«  Post paulum  sequitur: »Et uocabis nomen eius Isaac:« qui risus interpretatur de risu Abrahe, non de risu Sare. Postquam enim ex risu Abrahe uocatus est filius eius Isaac, legitur Saram risisse.

»Nomen eius Isaac.« Sciendum quod quatuor in ueteri Testamento nominibus suis aperte, antequam nascerentur, uocati sunt: Ismel, Isaac, Samsom et Iosias. Lege Scripturas.

uERS. 19.---»Constituam pactum meum,« etc. Pactum uero Domini cum Isaac, populo scilicet fideli, quem mater Ecclesia per fidem et baptismum generauit. »Et fedus sempiternum,« quia eterne uite possessio ei soli promittitur, qui cum capite suo Christo regnum celi semper possidebit.

uERS. 20.---»Super Ismel,« etc. Historice.  Ismel populum Iudeorum significat, qui multiplicatus est ualde; duodecim duces generauit, cum multitudo carnalium Iudeorum ex duodecim patriarchis genita, in duodecim tribus est diuisa.

uERS. 21.---»In anno altero.« Annus alter, quo Sara genuit Isaac, tempora sunt regenerationis, quibus fusus est sanguis Christi et genus humanum ad uitam restauratum.

uERS. 22.---»Ascendit Deus ad Abraham,« etc.  Ergo, ut ita dicam, descenderat, et humilem se, circumcisionis legem statuens, prebuerat.

uERS. 23-27.---»Tulit autem Abraham,« etc. Non intendebat Deus ut tantum preputium carnis  Abrahe et sobolis eius circumcideretur, sed ei, quem a cunctis elegerat, eterni Testamenti munera conferebat; unde Paulus Phil. III: »Nos sumus enim circumcisio, qui spiritu Deo seruimus.« Et alibi, Rom. II: »Non enim qui in manifesto Iudeus est, neque que in manifesto, in carne, est circumcisio.« Circumcidamus ergo Dei uerbo aures, labia, cor, preputium et omnia membra carnis. De circumcisione aurium dicitur Luc. uIII: »Qui habet aures audiendi, audiat;« incircumcisis auribus uerba sapientie et ueritatis non possumus audire. Circumcidamus labia, ne aliquid turpe, uel malum, uel otiosum loquamur. Circumcidit carnem preputii, qui sola causa posteritatis, certis et legitimis temporibus, coniugio utitur: qui aliter agit,  non circumcidit. Ecclesia uero, gratia Christi pro se crucifixi roborata, non solum se ab illicitis temperat, sed etiam a concessis, et tanquam uirgo sponsa Christi pudicis uirginibus floret, in quibus uera circumcisio preputii seruatur in carne. Qui autem non obscenis desideriis, uel sensibus hereticis, et blasphemis assertionibus, mechatur, sed fidei puritatem in conscientia custodit, corde circumcisus est: et de eo dici potest: »Beati mundo corde ,« etc. Circumcidantur manus, ne mala faciant, pedes, ne in malum currant: uisus, ne illicita concupiscat; gustus, ut ad gloriam Dei manducet et bibat; odoratus, ut Christi odorem capiat, et operibus misericordie odorem suauitatis spargat. Singula quoque membra, si in officiis Deo seruiant,  circumcisa sunt. Si ultra prescriptam legem luxurient, incircumcisa.

 Queri solet quomodo femine saluabantur, que non circumcidebantur? Fide scilicet et hostiarum oblatione, sicut ante circumcisionem uiri sancti mundabantur unde: »Fide purificans corda eorum.«



CAPUT XuIII.

uERS. 1.---»Apparuit autem ei Dominus in conualle Mambre.«  Abraham triplicem figuram gerit: primam, Saluatoris, qui relicta cognatione uenit in mundum; alteram, Patris, quia Filium unicum immolauit; tertiam , sanctorum qui aduentum Christi cum gaudio  susceperunt. Tabernaculum Abrahe Hierusalem significat, ubi pro tempore prophete et apostoli habitauerunt, et Christus adueniens a credentibus exceptus, ab incredulis in ligno suspensus est.

uERS. 2, 3.---»Tres uiri.« Tres uiri Christi pronuntiant aduentum, quem duo angeli comitantur, Moses secundum quosdam, et Elias; unus legislator, qui in lege aduentum Domini indicauit: alter, qui in fine uenturus est, secundum aduentum Christi nuntiaturus, et Euangelium eius predicaturus. Unde transfigurato Domino in monte cum eo uidentur. »Tres uidit, et unum adorauit,« Saluatorem scilicet ostendens, cuius aduentum prestolabatur. Unde: »Abraham uidit diem meum et gauisus  est .« Preuidit enim mysterium futuri sacramenti. Unde pedes eorum lauit, ut in fine mundi purificationem lauacri futuram monstraret; pedes enim nouissima significant.

»Quos cum uidisset.«  Moraliter. Abraham tribus angelis occurrit, quia uir et dominus domus, scilicet spiritualis intellectus, debet in cognitione Trinitatis claustra carnis excedere, et quasi habitationis infime ianuam exire. Cura carnis, quam Sara significat, foris ad iactantiam non appareat, sed post tergum uiri, id est, sub discretione spiritus, solis necessariis intenta, nesciat procaciter detegi, sed uerecunde moderari.

. Abraham non potuisset angelos uidere, hospitio suscipere et cibos adhibere,  nisi corpus ex ere assumpsissent: non enim apparerent, non cibos sumerent, nisi solidum corpus ex celesti elemento haberent. Nec mirum quod modo angeli, modo Dominus uocantur, quia angeli uocantur, qui exterius ministrant, et Dominus ostenditur, qui eis interius imperat.

uERS. 4, 5.---»Sed afferam.« Ad hospitalitatis officia reuertitur, que etiam angelis exhiberi possunt, cum ex elementis corpoream formam assumunt: quod Abraham intelligens, deitatem in unitate adorabat, et dispensationi angelice in forma uisibili ministrabat.

uERS. 6.---»Tria sata.« Hec in typum Ecclesie dicuntur, que de tribus mundi partibus in unitatem fidei congregata est, et quasi panis sine fermento  igne Spiritus sancti decocta est.

 Satum genus est mensure. Tria sata tres filios Ne significant, ex quibus omne genus hominum disseminatum est. Significatur ergo Ecclesia, uel euangelica doctrina per totum mundum disseminanda, et in tribus mundi partibus, Asia, Africa et Europa, multiplicanda.

»Tria sata,« de quibus Sara subcinericios panes facit, tres filios significant Ne, ex quibus omne genus hominum natum est: qui diuine Trinitati credentes aqua baptismatis per Saram, id est Ecclesiam, conspersi sunt, et in unum panem corporis Christi redacti. Hec sunt tria sata farine, que mulier in Euangelio fermentauit: azymi sunt panes, quia sine fermento malitie, et angore [Al., rancore]  nequitie, et feruore peruerse doctrine, oportet esse credentium unitatem.

»Subcinericios.« Subcinericii sunt, ut per penitentiam delictorum Spiritus sancti uapore decocti, esca Deo acceptabilis efficiantur.

uERS. 7.---»uitulum tenerrimum.« uitulus tener et saginatus Christi corpus est, quod pro salute mundi ad arborem crucis immolatum est. Hic est uitulus qui prodigo filio occiditur.

uERS. 8.---»Butyrum et lac« cum carne uituli apposuit, quia lac ueterem legem signat; unde I Cor. III: »Lac potum dedi uobis, non escam,« etc. Tradiderat enim illis legis mandatum, quasi lac de duarum tabularum expressum uberibus, hoc est  testamentum fidei, quia nondum poterant euangelice doctrine solidam escam sumere. Butyrum uberrimum et pinguissimum euangelicum est testimonium, quod uelut oleum fidelibus in signum datur. uitulum cum lacte et butyro apposuit, quia nec corpus Domini sine lacte legis, nec hoc sine Euangelio esse potest. Sub arbore autem sederunt in Dominice passionis signum, cuius predicatores sunt.

uERS. 9.---»Ecce in tabernaculo est,« etc.  Abraham foris cum angelis, Sara in tabernaculo est: quia fortium et doctorum est aperte predicare, exemplis instruere: infirmorum et insipientium, discere et subditos esse.

»uERS. 10.---Et habebit filium,« etc. Promittit Deus Sare sterili filium, dicens: Circa hoc tempus  ueniam; non tempus, sed qualitatem sui aduentus significat, quoniam per filium repromissum fidelis populus erat nasciturus. Unde Isa. LIu et Gal. Iu: »Letare sterilis, que non parturis,« etc.

»Quo audito, etc.  Arguitur Sara quia risit, et non Abraham, cum similiter riserit; quia illius risus admirationis fuit, huius dubitationis, quod diiudicare potuit qui corda nouit. Negat Sara se risisse cum Deum non possit latere, sed forte homines putabat. Abraham uero Deum intelligebat, sed humanitatis officia prebendo, que tantum infirme carni necessaria sunt; mirum est: nisi homines prius arbitratus est, sed in quibus Deum loqui intelligeret, quibusdam signis diuine maiestatis apparentibus: sicut in hominibus Deum  apparuisse sepe Scriptura testatur, sed postea angelos fuisse cognouerunt.

uERS. 11.---»Erant autem,« etc. Seniorum etas minor est quam senum, etsi senes appellentur seniores. Unde, secundum medicos, senior uir de muliere seniore filios facere non potest, etiamsi adhuc muliebria fluant. Secundum hoc Abraham miratur Dei potentiam de promissione filii, et hoc miraculum posuisse Apostolum accipere possumus. Emortuum enim corpus non omnino ad generationem erat, si mulier iuuenilis etatis fuisset: sed de prouecta etate generare non poterat: de Cethura enim postea generauit, quia iuuencula fuit. Tradunt enim medici quia senex de femina prouectioris etatis  generare non possit,  de iuuencula autem possit. Rursus mulier prouecte etatis, etsi adhuc muliebria contingant ei, de seniore parere non potest, de iuuene potest. Miraculum ergo fuit, quia uterque senex et prouecte etatis, et desierant muliebria Sare.

uERS. 12-14.---»uoluptati operam dabo?« etc.  Cura carnis, etc., usque ad quid mens nostra aliud quam gaudium parit?

uERS. 15.---»Non risi, etc.  uel ideo negauit se risisse, quia ignorauit; ideo risit, quia prophetauit.

uERS. 17-19.---»Num celare potero Abrahe que »gessurus sum.« Bene Dominus Abrahe secreta sua  committit, quem uoluntatis sue et secretorum fidelem exsecutorem cognouit; de quo ipse carne nasciturus erat »in quo sunt omnes thesauri sapientie et scientie absconditi .« Promittit quoque Abrahe non solum premia, sed obedientie filiorum eius iustitiam, et circa eos promissa compleri. Rursumque promittitur Isaac, »in gentem magnam futurus,« et quod »in eo benedicentur omnes gentes terre.« Quibus uerbis duo illi promittuntur: gens Iudeorum secundum carnem, et omnes gentes per fidem.

uERS. 20.---»Clamor Sodomorum et Gomorrhe,« etc.  Si hec uerba non dubitantis, sed irascentis et minantis accipiamus, nulla est questio. Humano enim more ad homines loquitur  Deus, et ira eius sine perturbatione est, quia immutabilis est. Sepe autem sic minando dicimus: uideamus si non tibi facio, et si non potero tibi facere; uel sciam, id est experiar utrum non possim. Sed perturbatio non cadit in Deum. Mos autem humane locutionis est, cui Deus se coaptat, ut humane infirmitati conueniat.

 Peccatum uero cum uoce, culpa est in actione. Peccatum uero cum clamore, culpa cum libertate.

uERS. 21-23.---»Descendam et uidebo,« etc.  Mala hominum non ante credamus quam probemus. Et ecce per angelos ad cognoscenda mala descendit, et tanto crimine inuolutos  inueniens, quasi patientiam pretermisit, et eos igne iudicii ante iudicii diem preuenit: qui cum tranquillitate iudicat, ut maiora crimina tarde credantur, et ueraciter agnita citius puniantur.

 Quo descenderet Deus, ut que essent facta cognosceret? Aut quod non is, qui ubique est, sciret? Sed ut nostre ignorantie exemplum discretionis daret, quatenus debeamus mala grauia audita non credere, ipse se dicit ad cognoscendum descendere, de quo omnibus liquet quia et non descendens omnia sciret.

 Habemus nescientem Deum, quod tamen non nesciat. Nam cum peccata magna ualde sciat esse, rursum descendit ut uideat an consummati sunt; et si nondum consummati  sunt, ut sciat: intelligimus eum non ea tunc scire, quia prius nesciat; sed tunc scire, quia tempus ad agendum sit. Nescire ergo Deum, non est ignorantie diminutio, sed temporis plenitudo.

uERS. 24-26.---»Si fuerint quinquaginta iusti,« etc.  Quinquagenarius numerus, a quo usque ad decem descendit, penitentiam significat. Unde et quinquagesimus psalmus penitentialis est. Si ergo conuerterentur, saluarentur. Sed cum Deus aspicit delinquentes nolle ad penitentiam conuerti, illico ardorem immoderate luxurie igne gehenne compescit. Usque ad decem iustos non perire Sodomam dixit, quia si in quolibet per decem preceptorum custodiam Christi nomen inueniatur, non per  ibit. Denarii enim numeri figura et crucem Christi significat.

uERS. 27.---»Loquar ad Dominum,« etc.  Mystice. Sancti quanto magis diuinitatis interna prospiciunt, tanto magis se nichil esse conspiciunt. Nusquam legitur Abraham se cinerem et puluerem professum esse, nisi cum meruit Dei locutionem habere. Et ait: »Loquar ad Dominum meum, cum sim puluis,« etc. Fortasse enim aliquid se esse crederet, si ueram essentiam, que super ipsum est, non sensisset. Unde et Dauid exclamat: »Memento, Domine, quoniam puluis sum ,« etc.

Moraliter. Quosdam per tumorem sensus non eleuat, sed per misericordie opera; quidam dum se  terrenis abundare conspiciunt, ueras diuitias non requirunt, et eternum regnum non amant, quia temporalia sufficere putant. Non est ergo sensus in crimine, sed affectus. Cuncta enim que Deus condidit bona sunt. Sed qui bonis male utitur, hic agit ut per edacitatis ingluuiem eo, quo uiuere debuit, pane moriatur. Pauper ad requiem Lazarus uenerat, superbum diuitem cruciabant tormenta : diues tamen Abraham fuerat, qui Lazarum in sinu tenebat. Ait tamen: »Loquar ad Dominum meum cum sim puluis et cinis,« etc. Quid diuitias suas estimabat, qui seipsum puluerem cineremque putabat? Aperte cernimus in quo loco se posuerat, qui se puluerem et cinerem, etiam cum Deo loqueretur, estimabat. Qua ergo pena feriendi sunt, qui  ad summa non proficiunt et de minimis se extollunt?

uERS. 28-33.---»Quinque fuerint.« Quinque ciuitates igneis imbribus combuste. Omnes enim qui quinque corporis sensus libidinose tractauerunt, futuro incendio sunt cremandi.

»Quid si inuenti,« etc.  Non necesse est hoc de omni loco accipere. De Sodomis autem potuit dici, quia sciebat Deus nec decem esse ibi, et ideo sic respondebatur Abrahe ad exaggerationem iniquitatis Sodomorum

»Decem.« Denarius crucem Christi designat quia X littera, qua denarius exprimitur, in figura crucis formatur.

»Dixit.« Sciebat enim nec unum ibi esse preter  Lot; ad exaggerandam iniquitatem hoc dicitur, sicut apud Ieremiam: »uidete si inueniatis hominem facientem iustitiam ; quasi: Inuenite uel unum, et parco eis.



CAPUT XIX.

uERS. 1.---»ueneruntque duo angeli,« etc. Notandum quod tres angeli numero impari Abrahe apparent, quia numero impari Deus gaudet. Sodomam uenerunt pari numero, id est duo, qui numerus primus ab unitate recedit, et princeps est alteritatis, quasi femineam figurans mollitiem. uenerunt in »uespere,« quia iam Sodomitis occubuerat sol iustitie. »Qui cum uidisset,« etc. Dum occurrit Lot  et adorat, angelos uidetur intelligere; dum ad refectionem corporis inuitat, homines uidetur putare. Sic de his et de illis qui Abrahe apparuerunt idem intelligendum est. Ex hoc autem loco Scripture et multis aliis commendatur uirtus hospitalitatis. Unde Paulus Heb. XIII: »Hospitalitatem nolite obliuisci: per hanc enim placuerunt quidam Deo, angelis hospitio receptis.«

 Notandum ubi beneficia Dei explicantur, Deum adesse; ubi uero supplicia exercentur, angelos mitti; ut sciamus Deo benefacere, iucundum et placitum Deo proprie esse ulcisci uero Deo ingratum esse.

uERS. 2.---»Lauate.« Quod hospitibus solet fieri, ut affectus terreno puluere sordidati, et acedia, et  pusillanimitate, tanquam puluerulentis squaloribus, emundentur. Unde in monasteriis pro uenientibus de uia oratio celebratur.

uERS. 3-7.---»Compulit illos.«  Angeli quasi coacti domum Lot ingrediuntur, ut caritas ipsius tentata et probata remuneraretur, et ut ostenderetur quantum esset hospitalitatis bonum. Hospitalem domum ingressi sunt, et hospitem liberauerunt; clausas hospitibus domos ignis ingressus peccatores perdidit.

uERS. 8, 9.---»Habeo duas filias.«  Utrum admittenda sit compensatio flagitiorum, uel quorumlibet peccatorum, ut faciamus mala, ne fiant grauiora: an perturbationi Lot, non sit consilio tribuendum, merito queritur? et nimirum  periculosissime hec compensatio admittitur. Si autem perturbatio mentis fuerit, nullo modo est imitanda.

uERS. 10.---»Et introduxerunt ad se Lot.«  Malis aduersantibus intra domum Lot reducitur et munitur: quia quisque iustus prauorum insidias sustinens, ad mentem reuertitur, et manet interritus. Sodomite in domo Lot ostium inuenire nequeunt: quia corruptores mentium contra uitam iusti nullum reprehensionis aditum inueniunt. Percussi cecitate quasi domum circumeunt, quia inuidentes facta et dicta perscrutantur. Sed quia de uita iusti, fortis et laudabilis actio ubique obuiat, errantes parietem palpant.

uERS. 11-13.---»Percusseruntque cecitate.«  Grece , id est, auidentia, si possit dici, que faciat non uideri, non omnia, sed quod non est opus. Quomodo enim deficerent querendo ostium, si cecitate percussi essent, ut nichil uiderent? sua enim calamitate turbati, nichil ulterius requirerent. Hac percussi erant, qui Eliseum querebant, et qui Christum post resurrectionem cum ipso ambulantes non cognoscebant.

uERS. 14.---»Egressus,« etc.  In sequentibus filie Lot uirgines fuisse leguntur; et ipse ad Sodomitas dixit: »Ecce due filie mee que non cognouerunt uirum,« etc. Nunc autem dicitur habuisse generos. Sed quidam arbitrantur eas que uiros habuerunt in Sodomis perisse, et que uirginet  erant cum patre exisse. Sed Hebraica ueritas habet. »Egressus est Lot, et locutus est ad sponsos qui accepturi erant filias eius:« uirgines ergo filie necdum fuerant matrimonio copulate.

uERS. 15, 16.---»Cumque esset mane,« etc.  Mystice. Lot frater Abraham, iustus et hospitalis in Sodomis, significat corpus Christi, quod in omnibus sanctis inter impios gemit, quorum factis non consentit, et a quorum permixtione liberabitur in fine seculi, illis damnatis supplicio-ignis eterni

uERS. 17-19.---»In monte.«  Moraliter. Mons altitudinem uirtutum significat, ad quam angelus hortatur, secundum illud Marci XIX. »Si uis perfectus esse, uade et uende omnia que habes,« etc. Qui uero uiderit se non posse conscendere, melius  est ut in Segor, id est in paruula remaneat, contentus laicali et communi uita, quam montem uirtutis arripiat et ad secularia redeat. uirginitas altus mons est ad quam angelus hortatur: si quis uidet se non posse conscendere, maneat in Segor, id est in legitimo coniugio, quia melius est mediocri bono uti, quam per abrupta libidinis precipitari. Unde I Cor. uII: »Propter fornicationem unusquisque uxorem habeat.« »Nec possum in monte:« scilicet perturbatus non credebat Domino, quem in angelis agno scebat, sicut perturbatus filias prostituebat.

uERS. 20.---»Est ciuitas,« etc.  Allegorice. Sodoma interpretatur cecitas, et exprimit mundana desideria: altitudo montium, speculatio perfectorum. Sed quia multi mundi illecebras fugiunt, tamen  in actione positi contemplationis apicem subire nequeunt, exiuit Lot a Sodomis, sed ad montana non peruenit. Unde Lot ait: »Est ciuitas hec iuxta,« etc. »Iuxta« dicitur, et tamen ad salutem tuta, quia actiua uita nec a mundi curis ex toto discreta, nec a gaudio eterne salutis est aliena.

»Ad quam possum,« etc. Qui ad contemplatiuam ascendere non sufficiunt, ad actiuam uitam confugiunt, in qua saluantur.

 Moral. Ardentem Sodomam fugere, etc., uque ad unde ad Lot dicitur:

uERS. 21-23.---»Ecce etiam in hoc suscepi preces tuas,« quia cum Deo oratio funditur, talis uita coniugii non damnatur; unde I Cor. uII: »Nolite  fraudare inuicem,« etc.

uERS. 24.---»Igitur Dominus pluit super Sodomam,« etc.  Sulphur, fetor carnis, ignis, ardor carnalis desiderii; cum Dominus carnis scelera punire decreuisset, qualitate ultionis innotuit macula criminis. Sulphur enim fetet, ignis ardet; qui ergo ad peruersa desideria carnis fetore arserant, iure sulphure et igne perierunt, ut ex iusta pena discerent quod iniusto desiderio fecissent.

 Notandum quia primos peccatores aqua diluuii exterminauit, qui similiter offenderant Deum concupiscentia carnis. Sodomite uero grauiori supplicio, ignis scilicet et sulphuris diluuio, perierunt. Licet enim illi mensuram excederent, quasi naturaliter  peccabant; isti uero contra naturam: ideo grauissimi supplicii exemplo damnati sunt.

uERS. 25.---»Uniuersos habitatores.«  Infantes cum parentibus in Sodomis cremati sunt, ne posset aduerti impiissimum facinus Sodomitarum, si de origine eorum aliquod remaneret uestigium. Et prouisum est illis, ne diu uiuentes sequerentur exempla patrum et grauius punirentur. Parentes quoque tam pro se quam pro eis rei sunt. Mors enim filiorum crimen est parentum. Ideo futuri sunt accusatores eorum. Est etiam qualecunque beneficium, non reum esse, qui gloriosus non est; prodest enim pauperem non esse, qui rex esse non potest.

uERS. 26-28.---»Respiciensque uxor eius.«  Mystice. Uxor, eorum genus figurat qui gratia uocati  retro aspiciunt, et ad ea que reliquerant redire contendunt; de quibus dicitur Luc. IX: »Nemo ponens manum in aratro, et respiciens retro, aptus est regno Dei.« Ideo prohibetur illis retro aspicere. In quo ostenditur non esse redeundum ad ueterem uitam, his qui per gratiam sunt regenerati, si ultimum cupiunt euadere incendium; uxor retrospiciens in salem uersa est, exemplum facta scilicet, et condimentum unde alii saliantur. Unde Christus ait Luc. XuII: »Mementote uxoris Lot,« ut nos scilicet tanquam sale condiret, ne negligentes essemus, sed prudenter caueremus.

uERS. 29.---»Cum enim subuerteret,« etc. Innuit Scriptura magis meritis Abrahe Deum liberasse Lot, ut intelligamus iustum esse dictum, quodammodo,  maxime quia colebat unum uerumque Deum, et comparatione Sodomorum, inter quos uiuens ad simile scelus flecti non potuit. »Recordatus est Abrahe.« Patet meritis Abrahe Lot fuisse liberatum, quem Scriptura appellat iustum. Et sciendum quia iustus erat, non sicut Abraham, sed comparatione Sodomitarum.

uERS. 30.---»Ascenditque,« etc. Sic coniugati de humilitate actiue uite aliquando ascendunt ad altitudinem contemplatiue.

»Ascenditque Lot de Segor,« etc.  Queritur cur cum primum montis fuge Segor pretulerit, etc., usque ad ambigere non debuit.

uERS. 31.---»Dixitque maior ad minorem,« etc.  Quod pro excusatione dicitur filiarum, quia genus humanum defecisse putauerunt, ideoque cum patre accubuerunt. Non autem excusat patrem quod sequitur, »et nesciuit quod dormissent cum eo;« appungunt enim desuper Hebrei obelo, quasi superfluum, quasi incredibile sit, quia rerum natura non capiat coire quempiam nescientem.

 Lot inexcusabilis est, primo quia angelo non credidit; deinde quia inebriatus est, et fuit peccatum causa peccati.

 Sic praua suggestio et delectatio, ut inceste mulieres, insidiantur continentibus, ut accepta occasione, torpentes uino fallacie imbuant, et a statu rectitudinis quasi ignorantes deiiciant.

 uERS. 32.---»ueni, inebriemus,« etc.  Didicerant due filie Lot consummationem mundi futuram per ignem: sed, tanquam puelle non perfecte, neque sciebant quod, Sodomitis igne uastatis, multum spatium integrum remaneret; et suspicate sunt tale aliquid factum, quale in temporibus Ne audierant, et ad reparandum genus humanum superstites se esse cum patre. Et quamuis grande crimen concubitus patris, grauior uidebatur impietas, si seruata castitate spem posteritatis delerent. Ideo consilium ineunt, et patris mestitiam uel rigorem uino molliunt, et singulis singule noctibus suscipiunt ab ignorante conceptum, nec repetunt.

uERS. 33-35.---»Dederunt,« etc.  Lot in hoc loco legem significat, quia quidam ex illa procreati,  et sub illa positi, male intelligendo quodam modo se inebriant; eamque non legitime utendo, infidelitatis opera pariunt. Bona est enim lex, si quis ea legitime utatur.

uERS. 36.---»Conceperunt ergo,« etc.  Moab  interpretatur ex patre, et totum nomen etymologiam habet. Ammon uero, cuius quasi causa nominis redditur, filius generis mei, siue, ut melius est in Hebreo, benammi  id est filius populi mei, sic deriuatur, ut ex parte sensus nominis, ex parte ipse sit sermo. Ammon enim, a quo Ammonite, uocatur populus meus.

uERS. 37, 38. »uocauit nomen eius Moab,« etc.  uidetur hec impudentior, que suum incestum ad posteros quoque transmittere uoluit. Moab  enim de patre significat: altera uerecundior, que filio nomen indidit, Benammi, id est filius populi mei.



CAPUT XX.

uERS. 1.---»Profectus inde,« etc. Cades, fons iudicii; Sur, angustia; quibus figuratur patientia.

uERS. 2-6.---»Dixitque de Sara,« etc.  Queri solet quomodo in illa etate Abraham pro Sare pulchritudine periclitari timuerit: sed forme illius uis miranda est, que adhuc amari poterat.

»Dixitque de Sara,« etc.  Tacuit uxorem, dixit sororem, ne ipse occideretur, et illa captiua ab alienigenis possideretur, certus quod a Deo inuiolata seruaretur, sicut apud Pharaonem,  etc., usque ad »Nolite uocare patrem super terram, unus est enim Pater uester qui in celis est.«

»Dixitque,« etc.  Quod dicitur Abimelech pro Sara, »Et peperci tibi ne peccares in me,« aduertendum est Deum fecisse, quando admonuit uxorem esse Abrahe, quam putabat sororem. Et notandum quod in Deum peccatur, cum talia committuntur que putant homines uel non esse peccata, uel leuia haberi tanquam in carne peccata.

uERS. 7-11.---»Orabit pro te,« etc.  Scias autem quod illius preces tibi uitam prebebunt.

uERS. 12.---»Alias autem,« etc.  Quoniam  in Hebreo habetur uegam  id est, etiam uere »soror mea est, filia patris mei, sed non filia matris mee,« et sonat magis quod soror Abrahe fuerit. In excusationem dicimus nondum tales nuptias lege prohibitas.

»Filia patris.« Alia translatio, apertius, »a patre, et non ex matre;« erat enim filia Aran fratris Abrahe, soror Lot.

uERS. 13.---»Postquam autem eduxit me Deus de domo patris mei, dixi ad eam,« etc. Postquam sermo Dei repulsus est a Iudea, omnes fideles sunt Christi fratres et sorores; unde Matth. XII: »Quicunque fecerit uoluntatem Patris mei, qui in celis est, ipse frater meus, et soror, et mater.«

 uERS. 14.---»Tulit igitur.« Allegorice Abraham significat Christum, Sara Ecclesiam. Abraham honoratur propter Sare pulchritudinem, et Christus propter Ecclesiam; unde psal. LXuII: »Mirabilis Deus in sanctis suis.« Habebat Sara uirum, sed latebat; habet Ecclesia Christum qui in seculo non uidetur, in celo receptus.

uERS. 15.---»Ubicunque tibi,« etc. Qui aliquando terrore principum credere distulerant, eisdem iubentibus ad Ecclesiam, que Christi soror et uxor est, sese contulerunt, et per omnes mundi partes gloriam Christi et Ecclesie dilatauerunt.

uERS. 16.---»Mille argenteos,« etc. Quasi iocando loquitur: quia illa dixit fratrem suum esse qui  maritus erat, et hortatur ut in posterum hoc meminerit, ne deinceps simile improperium deprehensa incurrat. Mille argentei dantur Christo, cum eloquentes doctores mundi de gentili conuersatione ad fidem Christi tenendam et predicandam assumuntur. Millenarius enim ex denario quadratus, stabilem et solidam designat euangelice predicationis doctrinam.

uERS. 17.---»Orante autem.« Orante Filio Patrem, sanatur infecunditas mundanorum, et principum, et subditorum populorum.



CAPUT XXI.

uERS. 1-3.---»uisitauit autem Deus Saram,« etc. Circumcisionis figura multiformis est. Signaculum  enim est secundum Apostolum iustitie fidei, Abrahe et semini eius, et iudicium castigandi eos qui ad hoc semen et fidem pertinerent; et prophetia nascitur de hoc semine Saluatoris, qui nos in presenti per baptismum ab omni peccato mundaret, et in futuro post resurrectionem ab omni mortis corruptione liberaret. Octonarius autem resurrectionis glorie conuenit: Dominus enim octauo die, id est post septimam sabbati resurrexit; et nos post sex etates huius seculi, et septimam sabbati, id est, quietem animarum, que interim in alia uita geritur, quasi octauo tempore resurgemus, ab omnibus carnalibus concupiscentie corruptionibus et uitiis  exspoliati.

 uERS. 4.---»Circumcidit« etc.  Circumcisio cum ob multas causas precepta sit, specialiter figuram Christi pretendit, qui nos per baptismum ueteri homine exuit, et in futuro post resurrectionem circumcidet omnem mortalitatem et corruptionem. Quod autem octauo die circumcisus est Isaac, designatur octaua seculi etas, quando generaliter resurrectio sanctorum celebrabitur.

uERS. 8.---»Creuit igitur puer,« etc. Crescit, qui ascensiones in corde disponens, ad solidum doctrine cibum peruenit. Unde cresce, et manducabis me.

»Creuit,« etc.  Nec in die natiuitatis, nec in die circumcisionis filii sui, sed in die ablactationis conuiuium fecit: quia debet magnum esse gaudium  spiritualis etatis, quando talis factus est homo qui pascatur solido cibo, eis simile quibus dicitur I Cor. III: »Lac uobis potum dedi, non escam.«

uERS. 9.---»Cumque uidisset Sara.« etc.  Dupliciter hoc exponitur: uel quod idolis ludos fecerit, iuxta illud Exod. XXXII: »Sedit populus manducare et bibere, et surrexerunt ludere.« uel quod aduersum Isaac, quasi maioris etatis loco, sibi primogenita uindicauerit; quod Sara audiens non tulit.

uERS. 10.---»Eiice ancillam hanc,« etc.  Queritur cur antea Sara uoluit de ancilla filium suscipere, aut cur cum matre  eum nunc iubet expelli? Quod non facit zelo accensa, sed prophetie mysterio compulsa. Agar enim, secundum Apostolum, in seruitutem genuit carnalem populum; Sara uero spiritualem et liberum, qua libertate Christus nos liberauit. Significabatur ergo hoc mysterio, priorem populum in seruitute generatum non manere in domo Sare, id est Ecclesie, in eternum, nec esse heredem uel consortem Christianorum, nec cum filio nobili, id est populo fideli, regnum glorie possidere.

uERS. 11, 12.---»Dure accepit,« etc.  Queritur quare contristatus sit Abraham, cum hec prophetia fuerit, quam ipse magis quam Sara noscere debuit: sed ex reuelatione hoc dixit Sara, quod sibi prius fuerat reuelatum. Ille uero paterno affectu  commotus est, cui Dominus postea reuelauit. uel forte ambo prius nescierunt quid esset, et per Saram nescientem prophetizatum est cum muliebri animo mota est propter ancille superbiam.

uERS. 13.---»Quia semen tuum.«  Notandum quod et Ismel a Deo semen Abrahe dictus est, quod Apostolus ait Rom. IX: »Non filii carnis, sed filii promissionis estimabuntur in semine.« Sed hoc proprie ad Isaac pertinet, qui non filius carnis, sed promissionis, et semen spirituale ex promissione est, non ex carne.

uERS. 14.---»Tollens panem.« etc.  Cum ergo Abraham eiiceret Agar, tollens panem, ideo humeris imposuit, etc. usque ad  quia quidam de populo sub umbra ligni crucis refugium petituri sunt.

»Sumpsit panem et utrem aque.«  Queritur quomodo imposuit in humeris puerum tam grandem? Nam qui fuerat antequam esset natus Isaac, tredecim annorum circumcisus, cum esset Abraham nonaginta nouem, et natus sit Isaac centenario patre; ludebat autem Ismel cum Isaac quando Sara commota est, utique cum puero grandiusculo, qui iam fuerat ablactatus: profecto plus quam sedecim annorum fuit quando cum matre expulsus est. Sed ut hoc quod cum paruulo lusit, per recapitulationem dictum accipiamus, antequam ablactaretur Isaac; etiam sic amplius quam tredecim annorum puer humeris matris non potuit imponi;  sed subaudiendum est, dedit puerum suum, etc.

»Imposuit scapule eius.«  Quando Isaac natus est, tredecim annorum erat Ismel, et post ablactationem eius cum matre expellitur. Apud Hebreos uaria opinio est, aliis asserentibus quinto anno ablactationis tempus eius statutum, aliis duodecimo. Nos igitur, ut breuiorem eligamus etatem, post decem et octo annos supputamus Ismelem eiectum cum matre, nec conuenire iam adolescentem matris sedisse ceruicibus. uerum est autem illud Hebree lingue idioma, quod omnis filius ad comparationem parentum infans uocetur et paruulus. Rome quoque usque hodie omnes filii infantes uocantur.

uERS. 15-21.---»Abiecit puerum.« etc.   Quod sequitur: »Et proiecit puerum subter unam abietem, et abiens sedit contra longe quasi iactus sagitte.« Dixit enim: Non uidebo mortem paruuli mei, et sedit contra eum; et statim iungitur. Exclamauitque puer et fleuit; et audiuit Dominus uocem pueri de celo, ubi erat, et dixit angelus ad Agar: Nullum moueat. In Hebreo enim prius hoc scriptum est: »Non uidebo mortem pueri mei.« Ita consequenter legitur, quod Agar sederit contra puerum, et leuauerit uocem, et fleuerit, et exaudierit Deus uocem paruuli. Flente enim matre et mortem filii prestolante, Deus exaudiuit puerum, quem pollicitus erat futurum in gentem magnam. Mater enim non suam mortem, sed filii deplorat.

 Queritur quomodo  mater, etc., usque ad sicut sepe faciunt cuiuslibet etatis ambulantes.

uERS. 17.---»Exaudiuit autem.«  Puer exclamat plorans, et Deus exaudiuit; et monstrante angelo, illa fontem aspicit, et pro illis dicitur qui ad Christum conuertuntur, et deflentes peccata exaudiuntur, apertis oculis cordis uident fontem aque, id est, Christum, qui ait Ioan. uII »Qui sitit, ueniat ad me et bibat.« Angelus Eliam significat, per quem populus crediturus est. Unde Malach. Iu: »Ecce ego mittam uobis Eliam, qui conuertat corda patrum in filios.«

»Angelus Domini.«  Quod eum qui loquitur ad Agar, prius angelum, postea Dominum Scriptura  pronuntiat, Filium Dei fuisse credendum est, qui per legem et prophetas locutus est, qui per obedientiam paterne uoluntatis angelus uocatur, secundum naturam Deus.

uERS. 22.---»Eodem tempore.«  Queri potest quando cum Abimelech pactum fecit Abraham, etc., usque ad quem illa nesciret.

uERS. 23-30.---»Iura ergo,« etc. Sepe qui foris sunt, fidelium conuersatione inducti eisdem desiderant sociari, et eorum exemplis ad melius informari, ut et sibi consulant et proximorum saluti.

uERS. 31, 32.---»Idcirco uocatus est,« etc. Duplex causa est cur appellatus sit in Hebreo Bersabee: uel quia septem agnas accepit Abimelech de manu  Abrahe. Septem enim dicuntur sabee, uel quia ibi iurauerunt, sabaa [Figure: [Hebrew Text] 2Kb] enim significat iuramentum. Si autem hanc causam supra hoc nomen legimus, per prolepsim dictum est; sicut Bethel, et Galgala, que, antequam haberent hec uocabula, aliter uocabantur. Notandum ex prioribus et presenti loco quod Isaac non sit natus ad quercum Mambre.  ut in Hebreo habetur, sed in Geraris, ubi Bersabee usque hodie oppidum est, que prouincia ante non grande tempus ex diuisione presidum Palestine Salutaris dicta est. Unde habitauit Abraham in terra Palestinorum diebus multis.

uERS. 33, 34.---»Abraham uero,« etc.  Abraham  non acceperat hereditatem  ibi, nec spatium pedis. Sed intelligenda est hereditas, quam Deus gratis daturus erat, non pretio empta. Intelligitur autem spatium circa puteum ad illud emptionis spatium quo fuerant septem agne date, quando Abimelech et Abraham sibi iurauerunt.



CAPUT XXII.

uERS. 1.---»Que postquam,« etc.  Iacobus dicit quod neminem tentat Deus; sed usualiter, tentare, pro eo quod est pro are, dicimus. Iacobus autem dicit de ea tentatione, qua quisque peccato [Al., peccator] implicatur. Unde I Thess. I: »Ne forte tentauerit uos is qui tentat.« Alibi enim scriptum est Deut. XIII: »Tentat  uos Deus uester, ut sciat si diligatis eum, id est, uos scire faciat.« uires enim dilectionis sue homo ignorat, nisi experimento cognoscat.

uERS. 2.---»Tolle filium,« etc.  Non statim iussus est Abraham filium occidere, sed triduo ad immolandum ducere, ut longitudine temporis tentatio augeretur. Per triduum enim, crescentibus curis, paterna uiscera cruciantur, et prolixo spatio pater filium intuetur, cibum cum eo sumit, tot noctibus pendet puer in amplexu patris, cubat in gremio, et per singula momenta in paterno affectu dolor occidendi filii cumulatur.

»Quem diligis,« etc.  De caritatis admonitione et nominis recordatione tentatio  cumulatur, et paternus affectus mouetur in memoria promissionis, quia dictum est: »In Isaac uocabitur tibi semen,« tanquam si ille occideretur, tota spes promissionis frustraretur.

»uade in terram.«  Aiunt Hebrei hunc montem esse in quo postea templum edificatum est in area orne Iebusei. Unde II, Par. III: »Ceperunt edificare templum mense secundo, secunda die mensis, in monte Moria,« qui idcirco illuminans interpretatur et lucens, quia ibi est debir  id est oraculum Dei, et spiritus qui homines docet ueritatem et prophetias inspirat.

uERS. 3.---»Asinum suum ducens,« etc.  Asinus insensatam stultitiam Iudeorum significat, que portabat omnia sacramenta et  nesciebat.

uERS. 4.---»Die autem tertio.«  Notandum quia de Geraris usque ad montem Moria, id est sedem templi, iter trium dierum sit: et Abraham illuc die tertio peruenisse dicitur. Male ergo putant Abraham illo tempore habitasse apud quercum Mambre, cum ad montem Moria uix unius diei plenum iter sit. Triduum quo uenerunt ad locum sacrificii, tres etates significat, ante legem, ab Abraham usque ad Mosen; sub lege, a Mose usque ad Ioannem; inde usque ad Dominum; et quidquid restat, tertius dies est gratie, in qua tertia etate sacrificium completum est Christi.

uERS. 5-8.---»Exspectate hic,« etc.  Audi Apostolum: »Cecitas ex parte contingit  in Isrel,« hoc est, »cum asino,« ut »plenitudo gentium intraret,« hoc est, »postquam adorauerimus.« Ubi sacrificium crucis per gentes fuerit predicatum, hoc est, »ubi plenitudo gentium intrauerit, reuertemur ad uos,« hoc est, »et sic omnis Isrel saluus fiet.« Duo serui dimissi, nec perducti ad locum sacrificii, Iudei sunt qui, seruiliter uiuentes et carnaliter sapientes, non intellexerunt humilitatem et passionem Christi. Duo quidem, quia in duas partes diuidendi, quod factum est peccante Salomone, quando diuisus est populus loco regni, non errore impietatis, quibus dicitur Ier. III: »aduersatrix Isrel, et preuaricatrix Iuda.«

»Ego et puer,« etc.  Indubitanti animo mactare filium uolebat. Laudandus in constantia  offerendi et in fide suscitandi. Sciebat enim certissime Deum fallere non posse, et licet puer occideretur, promissionem tamen Dei saluam permanere. Unde Apostolus Hebr. XI: »Fide Abraham non he sitauit, cum unicum offerret, in quo acceperat repromissionem, credens quia et a mortuis potens est suscitare Deus.«

»Dixit Abraham.«  Abraham, unicum filium ducens ad immolandum, Deum Patrem significat. Abraham senex filium suscepit, Deus autem non senescit, sed promissio de Christo quodammodo senuerat, quando natus est. Inchoauit ab Adam, quando dictum est: »Erunt duo in carne una« ; et completa est sexta etate seculi.  Senectus Sare in plebe Dei, hoc est, in multitudine prophetarum, hoc idem significat quia in fine temporum ex plebe sanctarum animarum natus est Christus. Sterilitas eius significat quod in hoc seculo spe salui facti sumus, et in Christo, tanquam in Isaac, omnes nati sumus, quem partum Ecclesie [Al., Ecclesia] in fine temporum non natura, sed gratia procreauit. Abraham ergo Deum Patrem significat, Isaac Christum. Sicut enim Abraham unicum et dilectum filium uictimam Deo obtulit, sic Deus Pater unigenitum Filium pro nobis tradidit. Et sicut Isaac ligna portabat, quibus imponendus erat, sic Christus crucem, in qua figendus erat.

uERS. 9-11.---»Cumque alligasset,« etc.  Isaac ligatis pedibus altari superponitur,  et Christus cruci affigitur. Sed quod figuratum est per Isaac, translatum est ad arietem, quia Christus ouis. Ipse enim filius, quia natus; aries, quia immolatus. In uepribus heret aries, crux cornua habet. Si enim duo ligna compingantur, crucis species redditur. Unde Habac. III: »Cornua in manibus eius.« Cornibus ergo herens aries, Christus crucifixus est. uepres autem spine: spine inique, que Dominum suspenderunt. Inter spinas enim peccatorum suspensus est. Unde Ier.: »Spinis peccatorum suorum circumdedit me populus hic « Alii hunc arietem in uepribus ligatum, Christum ante immolationem spinis coronatum intelligunt.

uERS. 12.---»Non peperceris,« etc.  Nunquid non pepercit Abraham filio suo  propter angelum? Sed in angelo figuratus est Dominus, qui Deus est et magni consilii angelus. Erat enim in angelo Deus, et ex eius persona loquebatur. Hoc magis in sequentibus apparebit, cum dicitur: »Et uocauit angelus Domini Abraham secundo de celo, dicens: Per memetipsum iuraui, dicit Dominus.« Non enim facile inuenitur Christum Patrem dicere tanquam Dominum, presertim ante incarnationem. Nam secundum carnem hoc congrue dicitur, secundum quam in psalmo II dicitur: »Dominus dixit ad me,« etc. Quod autem dictum est ibidem, c. 9: »Dixit Dominus Domino meo,« etc., ad prophetam hoc refertur qui loquitur; sicut illud: »Pluit Dominus a Domino,« id est, Dominus noster, scilicet Filius, a Domino nostro, Patre scilicet.

 uERS. 13.---»Arietem.«  Historice. Aries qui pro Isaac immolatus est, non putauimus, sed uerus est. Ideo magis putatur angelum eum aliunde attulisse, quam ibi de terra post sex dierum opera Dominum procreasse.

»Arietem inter uepres,« etc.  Aquila ueprem uel spinetum, posuit, etc., usque ad quod ita Hebraice dicitur.

uERS. 14-19.---»Appellauitque nomen,« etc.  Pro eo quod hic habetur, etc., usque ad per incarnationem scilicet.

uERS. 20-24.---»Melcha.«  De Melcha uxore Nachor, etc., usque ad et in ipso nomine legitur in Isaia.



CAPUT XXIII.


uERS. 1-6.---»uixit autem Sara,« etc. »Et mortua est in ciuitate Arbee,« etc.  Que est in ualle: hoc in authenticis libris non habetur, etc., usque ad sicut in libro Iosue aperte demonstratur.

uERS. 7-15.---»Surrexit Abraham,« etc.  Queritur quomodo Abraham adorauit populum terre, etc., usque ad et ideo adorator corrigendus erat.

uERS. 16.---»Quod cum audisset,« etc.  In Hebreo, sicut posuimus, etc., usque ad cum etiam reprehendatur, qui inuitus acceperit.

uERS. 17-20.---»Confirmatusque est ager,« etc.   Innuit sepulcrum duplex, etc., usque ad uel propter operationis instantiam contemplanda postponit.

»Spelunca.« Et circa eam ager arborosus ad sepeliendam Saram quadringentis siclis argenti per patriarcham a dominis terre emitur: quia ad uacandum sapientie et studendum actioni, sub foliis mysticorum uerborum, tanquam sub fructuosis arboribus, non aliter predicatoribus quietus locus acquiritur, nisi per euangelicam doctrinam, argenti nitore fulgentem, terrenis potestatibus ab ipsis eterna beatitudo suadeatur. Que bene centenario quater ducto figuratur, quia a leua in dextram transfertur.



CAPUT XXIu.


uERS. 1, 2.---»Erat autem Abraham senex . . . . . Dixitque ad seruum seniorem: Pone manum,« etc.  Manum sub femore iubet ponere, et per Deum celi iurare, quia illius caro per illud membrum descensura erat, qui filius Abrahe esset ex humanitate, et diuinus ex diuinitate; quasi dicat: Tange Filium meum, et iura per Deum meum. uerumtamen non super femur, sed sub femore manum ponere iubet, quia inde descensurus erat, qui homo, sed super homines esset; unde dignum non fuit ut manum super femur poneret, quia nulla caro super illam est.

uERS. 3-8.---»Ut non accipias.«  Allegorice. Isaac de filiabus Chananeorum uxor prohibetur,  quia Christo nulle reproborum anime coniunguntur. De cognatione uxor duci precipitur, quia sola electorum Ecclesia Christo copulanda erat, quam ipse Unigenitus ex predestinatione et prescientia iam extraneam non habebat. Puer qui ad uxorem deducendam mittitur, prophetarum et apostolorum, omniumque doctorum ordo est; qui dum uerbum predicationis faciunt, cuiusque anime quasi coniungende unigenito Filio prouisores fiunt.

uERS. 9.---»Posuit ergo,« etc.  Tradunt Hebrei quia in sanctificatione eius, etc., usque ad et pondus tribulationis fortiter ferant, quod cameli significant.

uERS. 10.---»Ex omnibus bonis eius,« etc.   Quia his que de Domino loquuntur, in semetipsis uirtutum diuitias ostendunt, ut tanto citius ad sequendum Deum inuitent, quanto suis auditoribus in seipsis monstrant que narrant.

uERS. 11-13.---»Iuxta puteum.«  Iuxta fontem stetit, et ex prefixa sententia, que esset eligenda proposuit, quia sancti predicatores uerba fluentia considerant. Unde colligunt quem uel quibus auditoribus fiduciam certitudinis assumant.

uERS. 14-16.---»Igitur puella,« etc.  Querendum est quid differant illicite augurationes a petitione hac, etc., usque ad quo tentare Deum prohibetur.

»Inclina hydriam tuam.« Humilia secularem facundiam ad hauriendum propheticum sermonem, ut  uoluntatem tuam persuasioni mee inclinem.

uERS. 17-21.---»Occurritque ei seruus, et ait: Pauxillum,« etc.  Allegorice. Omnis predicator animam auditoris sitit, ideo seruus petit, Rebecca potum tribuit: quia electorum Ecclesia desiderio predicatorum ex uirtute sue fidei satisfacit. Que enim Deum, quem audit, confitetur, predicatori aquam refectionis et refrigerii offert. Et notandum quod hydriam ab humero inclinans posuit, quia illa confessio placida est que a bono opere procedit. uel aquam prebuit, quia in eo quod credidit, uacua non remansit. Mox enim predicauit quod audiuit, et dicendo multos ex se predicatores protulit. Aqua enim in hydria, scientia predicationis in mensura. Studet enim non plus sapere quam oportet sapere.  Hydria in ulna, mensura predicationis in opere. Nec solum omnibus comitibus eius, sed et camelis potum prebet, quia uerbum uite non solum prudentibus, sed etiam stultis predicatur. Rom. I: »Sapientibus et insipientibus debitor sum.« uel aqua etiam iumentis datur, cum cura carnis quomodo sit habenda disponitur, ut ex uoluptate non impendatur, et ex necessitate non negetur; unde Rom. XIII: »Carnis curam ne feceritis in desideriis;« et Ephes. u: »Nemo enim unquam carnem suam odio habuit.«

uERS. 22-24.---»Protulit uir,« etc.  Beka , quod hic pro didrachmate ponitur, semiuncia est: Schekel uero , qui Latine, sed corrupte, siclus dicitur, uncia.  Quia predicato:  auditum Ecclesie per obedientiam, et manus per operationem exornat. Inaures duorum siclorum sunt, armille decem, quia prima uirtus obedientie in caritate est, que dilectio Dei et proximi est; et bonum opus decalogi completione perficitur, ut cum bona agi ceperint, mala nulla agantur.

uERS. 25-28.---»Palearum quoque.« Quia Ecclesia recipiens spiritualia, reddit predicatoribus terrena stipendia; unde I Cor. IX: »Si uobis spiritualia seminauimus, magnum est si nos carnalia uestra metamus.

»Locus spatiosus.« A priore populo nature legem se Ecclesia nouisse monstrauit, et predicationem amplo caritatis gremio suscepit: doctori enim spatiosa  mansio est, in corde auditoris latitudo caritatis; unde secunde Corinth. sexto: »Non angustiamini in nobis, sed in uisceribus uestris;« quasi suscipiende doctrine locum mentis dilatate, ad cogitanda carnalia coarctate.

uERS. 29-32.---»Habebat,« etc. Quia carnales fidelibus coniuncti, dum spiritualia dona conspiciunt, admiratione suspensi, si non usque ad opera, tamen usque ad fidem suscipiendam predicationem admittunt: dum enim bonos miraculis fulgere considerant, que de eternitate audiunt non recusant, quamuis Ecclesiam moribus non sequentes, in carnali operatione remaneant.

»Habebat autem.« Quia sunt carnales fidelibus coniuncti, quorum familiaritate aliquando ad audiendum  uerbum prodeunt, et uidentes dona Dei collata fidelibus mirantur, et uerbum corde percipiunt, quod bonis moribus implere non satagunt.

uERS. 33-36.---»Non comedam.« Quia sunt qui doctores ex temporalibus stipendiis retinere parati sunt: sed illi nisi prius obtineant eterna, recipere nolunt. Si enim in animabus fructum non inueniunt, sumere stipendia corporibus contemnunt; pedes non lauant, quia laboris desideria nulla consolatione releuant.

uERS. 37-41.---»Et adiurauit,« etc.  Sententia est eadem, uerba non omnia, uel ipsa, uel ita dicta sunt; quod propter eos dicendum, qui euangelistas calumniantur quod in aliquibus uerbis non omnino conueniunt, cum res et sententia eadem;  hunc enim librum unus scripsit, qui ea que supra dixit, cum mandaret Abraham, uel reliqua ponere potuit, si ad rem pertinere iudicaret: cum ueritas narrationis non exigit, nisi ut rerum sententiarumque ueritas sit, quibus uoluntas  satis appareat.

uERS. 42-52.---»ueni ergo hodie,« etc.  In Hebreo scriptum est, etc., usque ad ostendant igitur Iudei alicubi positum alma, ubi adolescentulam et non uirginem sonet.

uERS. 53-58.---»Prolatisque,« etc.  Postquam coniugii causam puer obtinuit, etc., usque ad »Dedit ea Rebecce.« Rebecca non ornatur auro Bathuelis, quia non sunt digna ornamenta barbari et imperiti. De domo Abrahe accipit ornamenta,  quia patientia de domo sapientie ornatur; a puero Abrahe suscipit inaures, id est, aurea in auribus uerba; et brachilia, id est, aurea in manibus opera, et alia ornamenta; quibus figurantur diuersa uirtutum genera.

uERS. 59-60.---»Et nutricem illius.« Honestum erat ut ad nuptias absque parentibus uirgo proficiscens, nutricis solatio foueretur.

uERS. 61.---»Igitur Rebecca,« etc.  Quia Ecclesia habet secum minoris meriti animas, que ipsam moribus sequuntur: sed ad contemplationis thorum non prouehuntur. Pueros quoque quosdam habuit in comitatu, quia cum prophetis fuerunt qui bene uiuerent, etsi prophetie spiritum non haberent:  et cum apostolis et doctoribus, qui uitam eorum tenerent, et tamen non predicarent.

»Qui festinus,« etc. Festinus puer ad dominum redit, quia predicatores cum auditorum uitam obtinent, Deo, de cuius munere hoc habent, non sibi prebent.

uERS. 62.---»Eo tempore Isaac,« etc.  uiuens et uidens Dominus est, etc., usque ad modo spineam coronam, modo crucem sustinuit.

»Habitabat,« etc.  Isaac, Rebecca ueniente, habitabat in terra australi, quia Christus, ueniente ad se Ecclesia, in illorum mentibus mansit quos non corporis frigus, sed feruor caritatis tenuit: qualis erat Anna, Simeon, et aliqui de populo Iudeorum.

 uERS. 63.---»Et egressus fuerat,« etc.  Per terram australem, Geraram significat, unde ad immolandum adductus fuerat. Egressus est, ut exerceretur in campo. In Hebreo legitur: »Egressus est Isaac, ut loqueretur in agrum, inclinata iam uespera;« ubi significatur quod Dominus solus orabat in monte, et Isaac, qui typus Domini fuit, ad orationem quasi uirum iustum a domo egressum nona hora, uel ante solis occasum, spirituales uictimas Deo obtulisse.

 Ager mundus est, quo Christus egressus est, quia uisibiliter apparere dignatus est.

Unde Habac. III: »Egressus es in salutem populi tui.« Isaac ad meditandum in agro exiit, quia Christus formam humilitatis prebens, exercitium longanimitatis,  passionis, et patientie exempla monstrauit, sicut solent iuuenes exercitati armorum usu meditari. Armorum meditatio est passionis frequentatio. Qui enim uerbera, sputa, lanceam crucemque pertulit, passionem usque ad mortem in se frequentari permisit. Passiones arma dicimus, quia per ipsas ab aduersariis liberamur; unde Luc. XXI: »In patientia uestra possidebitis animas uestras.«

»Inclinata, etc. Quia passionum exercitia iuxta finem mundi suscepit; unde psal. CXL: Eleuatio manuum mearum sacrificium uespertinum.«

uERS. 64.---»Descendit de camelo,« etc.  Rebecca ad Isaac in camelo deducitur, etc., usque ad super tortuosa camelorum dorsa diuitias portant.

 uERS. 65, 66.---»Quis est ille homo,« etc.  Rebecca uiso Isaac, quis sit, requisito puero, cognoscit: quia Ecclesia per prophetarum et apostolorum dicta, quid de Christo credere debeat, intelligit. Que se mox pallio cooperuit, quia quanto Christi mysteria penetrat, tanto de anteacta uita confunditur. Unde infirmitatem suam pallio operire nititur; et que prius in camelo libere gestatur, descendens uerecundia tegitur, cui quasi uerecundius dicitur: Quem enim fructum habuisti tunc in illis in quibus nunc erubescis?

»At illa,« etc.  Alia editio, »teristrum,« quod etiam nunc genus est Arabici uestimenti quo mulieres prouincie illius uelantur.

 uERS. 67.---»Qui introduxit eam,« etc.  Hanc Isaac in tabernaculo matris sue introduxit, et uxorem accepit, quia in loco Synagoge, de qua natus est Christus, Ecclesiam diligit: ut que cognatione, id est predestinatione, proxima fuerat, amore coniuncta uxor fiat.

»Et intantum dilexit eam,« etc.  Quia ex lucro Ecclesie Christus tristitiam ex perditione Synagoge detersit, quia dum Ecclesia ex gentilitate ueniens usque ad thorum contemplationis perducitur, Iudea pro nichilo habetur. Isaac quoque risus, Rebecca uero patientia dicitur: risus uero ex letitia, patientia ex tribulatione. Et quamuis Ecclesia iam sit celestis gaudii contemplatione suspensa, habet tamen in se quod de carnis pondere  doleat. Isaac uero et Rebecca iunguntur, id est, risus et patientia, secundum illud Rom. XII: »Spe gaudentes, in tribulatione patientes,« ut prospera letificent de contemplatione, aduersa de tribulatione perturbent.



CAPUT XXu.

uERS. 1, 2.---»Abraham uero aliam duxit uxorem,« etc.  Allegorice. Mortua Sara duxit Abraham Ceturam. Non propter incontinentiam, quia iam grandeuus: nec propter filiorum procurationem, quia illi semen quasi stelle celi ex Isaac promissum erat. Sed sicut Agar et Ismel figurauerunt carnales ueteris Testamenti, sic Cetura et filii eius hereticos, qui se ad Testamentum Nouum  existimant pertinere. Sed utraque concubina, sola Sara uxor; unde Cant. uI: »Una est columba mea,« etc.

Allegorice. Post assumptionem Ecclesie adheserunt Christo multe anime heretica prauitate decepte, que non catholicos, sed schismaticos genuerunt, qui unitatem Ecclesie diuiserunt: quos significant filii Ceture, qui inferius numerantur.

 Cetura, Hebraice, copulata, etc., usque ad quanto enim quis est carne fessus, tanto spiritu robustus et sapientie complexibus aptus.

uERS. 3, 4.---»Filii Dadan fuerunt Assurim, et Lathusim, et Laomim. At uero ex Madian ortus est Epha et Opher et Henoc et Abida.«  Assurim in negotiatores transferri putant, etc., usque ad  et a plerisque filiis Abrahe ex Cetura occupatas Indie regiones.

uERS. 5-7.---»Deditque Abraham,« etc.  Quia dantur munera filiis concubinarum, id est carnalium; sed non perueniunt ad regnum promissum heretici, uel Iudei, quia carnalia lucra sequuntur; solus Isaac est heres, quia non filii carnis existimantur in semine, sed promissionis.

uERS. 8-11.---»Et deficiens mortuus est in senectute bona, prouecteque etatis, et plenus dierum, congregatusque est ad populum suum. Et sepelierunt eum,« etc.  male in LXX additum est: »Deficiens mortuus est Abraham,« quia non conuenit Abrahe deficere uel minui. Illud quoque  quod posuimus »in senectute bona senex« et plenius in Grecis codicibus ponitur, »plenus dierum;« quod cum sensum uideatur exponere, eo quod luce et diei operibus plenus occubuerit, magis tamen ad anagogen facit, si simpliciter ponatur »plenus.«

 Ecce Moses uitam uenturi seculi nouit, nemo enim his qui non sunt, apponi potest.

uERS. 12.---»He sunt generationes,« etc. Hi populi ante filios Isaac computantur, qui cum sint de semine Abrahe, non tamen computantur in semine, quia prius est quod anime est, deinde quod spirituale. Unde post computationem carnalium, ponitur genealogia Isaac, de quo facta est promissio, et electorum propaganda successio.

 uERS. 13-15.---»Et hec nomina filiorum eius in uocabulis et generationibus suis. Primogenitus Ismelis Nabaioth, deinde Cedar, et Abel,« etc.  Duodecim filii nascuntur Ismeli, primogenitus Nabaioth, a quo omnis regio ab Euphrate usque ad mare Rubrum Nabathea dicitur, que pars Arabie est. Nam familie ipsorum oppida, pagi et tribus, horum appellatione celebrantur. Ab uno ex his, Cedar in deserto, et Duma alia regio, et Thema ad austrum, et Chedma, alias Chethma, ad orientalem plagam dicitur. Quod in extremo capituli iuxta LXX legimus, »contra faciem omnium fratrum suorum habitabat,« uerius est quod posuimus, »coram omnibus fratribus suis occubuit,« id est, in manibus filiorum suorum mortuus est, superstitibus  adhuc liberis. Fratres enim filii appellantur; unde Iacob: »Ponatur coram fratribus meis, et fratribus tuis, et diiudicent inter nos.« Non enim credendum est quod Iacob, exceptis liberis suis, aliquos fratres secum habuerit.

uERS. 16, 17.---»Duodecim principes tribuum suarum. Et facti sunt anni uite Ismel,« etc. Duodenarius, sicut sacratus est in apostolis et in apostolicis uiris, sic exsecrabilis est in reprobis contra fidem Trinitatis et Euangelium per quatuor mundi partes dilatatis.

uERS. 18, 19.---»Habitauit autem ab Heuila usque Sur, que respicit Aegyptum,« etc. Regio quam circumiuit Phison ab Heuila, nepote Ne, sic uocata est, et est solitudo contra faciem Aegypti. Sur quoque  est solitudo inter Cades et Barad, extendens desertum usque ad mare Rubrum et Aegypti confinia.

uERS. 20.---»De Mesopotamia sororem Laban.« Regio sterilis, que sic Grece uocatur quia media inter duo flumina Tigrim et Euphratem. Nam medius, fluuius dicitur; hinc hippopotamus id est, fluuialis equus.

uERS. 21, 22.---»Deprecatusque . . . sed collidebantur in utero paruuli,« etc.  Promotione uel collisione LXX posuerunt, »ludebant« uel »recalcitrabant:« Aquila, »confligebant filii in utero eius.« Symmachus, »in similitudine nauis in superficie ferebantur.«  Que sancti  orando efficiunt, etc., usque ad is enim, in quo Deus multiplicare semen Abrahe predestinauerat, oratione obtinuit ut filios haberet.

»Qui exaudiuit eam.«  Ne putes e uestigio et protinus assecutum esse quod optabat: nam uiginti annis mansit orans et deprecans Deum. Nam sicut docuit nos quot annos habuit quando duxit Rebeccam , ita assignauit nobis quot annorum fuerit Isaac, quando nati sunt ei filii. »Sexagenarius, inquit, erat quando nati sunt paruuli.«

»Perrexitque,« etc.,  Queritur quo ierit, cum nondum essent prophete uel sacerdotes tabernaculi aut templi Domini? Forsitan ad locum ubi aram constituit Abraham.  Sed quomodo ibi responsa darentur, tacet Scriptura; an per aliquem sacerdotem? quem mirum est, si erat, non fuisse nominatum, et nullam sacerdotum factam mentionem esse. Forsitan ibi, cum orando allegassent desideria sua, dormiebant, ut per somnum monerentur: uel adhuc uiuebat Melchisedech, cuius tanta fuit excellentia, ut dubitaretur utrum homo an angelus fuerit. uel forte etiam illo tempore erant homines Dei, in quibus Deus posset interrogari. Quidquid horum, uel forte aliud fuerit. Rebecca tamen secundum Scripturam Dominum interrogauit, et responsum eius meruit.

uERS. 23.---»Qui respondens ait: Due gentes,« etc.  Historica proprietate responsum inuenitur completum, cum propter Isrel, id est, Iacob,  minor filius superauit Idumeos, id est gentem quam propagauit Esau, eosque per Dauid tributarios fecit; quod diu fuerunt usque ad regem Ioram . Tunc enim Idumei rebellauerunt, et iugum de ceruice excusserunt, sicut prophetizauit Isaac, quando minorem pro maiore benedixit, et hoc idem dixit maiori, cum ipsum postea benedixit.

uERS. 24-26.---»Iam tempus,« etc.  Ubi nos »pilosum« posuimus, in Hebreo habetur seyr ; unde Esau, sicut alibi legimus, seyr, id est pilosus dictus est.

»Protinus alter,« etc.  Hoc figuraliter factum etiam Iudeis non credentibus notum est: qualiter populus Ecclesie populum Synagoge superauit, et plebs Iudeorum, tempore maior, seruiuit  minori populo Christianorum.

 In singulis quoque hoc dici potest. »Due gentes et duo populi« intra nos, sunt, scilicet uitiorum et uirtutum; iste minor, ille maior: plures enim sunt mali quam boni, et uitia plura uirtutibus. Sed tamen populus populum superat, »et maior seruiet minori,« caro scilicet spiritui, et uitia uirtutibus. Precedit Esau, rufus, et totus ut pellis hispidus: deinde exit Iacob tenens plantam fratris; prior enim populus, prophetarum et Christi sanguine pollutus, peccati et nequitie squalore circumdatus: cuius minor plantam tenuit, quia maiorem populum minor superauit.

uERS. 27, 28.---»Factus est Esau,« etc.   Eorum uitam significat, qui exterioribus uoluptatibus fusi carnem sequuntur. Agricola quoque dicitur, quia amatores seculi tanto colunt exteriora quanto interiora sua inculta relinquunt.

»Simplex.«  Quia curis exterioribus spargi refugiunt simplices, cogitatione et conscientie habitatione consistunt. Habitat enim in tabernaculis, qui se intra mentis secreta constringit, ne dum ad multa foris inhiat, a seipso cogitatione alienatus recedat.

uERS. 29, 30.---»Coxit autem Iacob,« etc.  Rubeum uel fuluum: Hebraice Edom dicitur: ab eo autem quod rubeo cibo Esau primogenita uendidit, fului, id est Edom nomen accepit.

uERS. 31, 32.---»Cui dixit Iacob,« etc.   Quod Esau primogenita propter escam fratri minori uendidit, et postea paterna benedictione sibi promissa priuatus est, Iudaicum populum significat: qui in Exodo primogenitus Dei filius appellatur, et propter seculi lucra non solum primatus sui honorem amisit, sed et celestis regni premium preparatum adipisci non meruit. Unde per exprobrationem dicitur Matth. XII: »Auferetur a uobis regnum Dei et dabitur gentibus,« etc. Primogenitura autem uestis erat sacerdotalis, qua induti maiores natu cum benedictione patris uictimas Deo, uelut pontifices, offerebant: hoc dono, terreni amoris desiderio, caruerunt Iudei, cum gloria futuri regni.

uERS. 33, 34.---»Iurauit Esau,« etc.  Sciendum autem quod nos quinque  modis gule uitium tentat, etc., usque ad et non que edendi libido suggerit.



CAPUT XXuI.

uERS. 1-7.---»Orta autem fame super terram,« etc.  Queritur quando hoc factum fuerit, quod Isaac abiit in Gerara, etc., usque ad ut intelligamus temporalia nec dari posse, nec prosperari debere, nisi ab uno Deo.

uERS. 8-11.---»Cumque pertransissent,« etc.  A tempore Christi usque ad Constantini tempora non in conuentu populorum, sed tanquam per latebras predicabatur fides, in secreto congregabantur Christiani: tandem uidentes Christiani principes seculi per miracula Christi maiestatem contemperatam  humane infirmitati, ut possint sociari, et esse »duo in carne una,« iam in manifesto Christi et Ecclesie sacramentum predicari permiserunt, et diu fuisse absconditum doluerunt.

»uidit eum iocantem,« etc.  Quid sibi uelit, in sacramento Christi et Ecclesie, etc., usque ad »ut habitaret in nobis.«

uERS. 12, 13.---»Seminauit autem Isaac in terra illa,« etc.  Licet in aliena terra seminauerit Isaac, non puto quod tanta ei hordei fertilitas fuerit. Unde melius arbitror quod habetur in Hebreo, et quod Aquila transtulit: »Inuenit in illo anno centuplum estimatum.« Tacens autem Scriptura genus frugum quod centuplicauerit, uidetur  cunctarum in illo ostendisse uirtutum multiplicationem.

uERS. 14-16.---»Ob hec inuidentes,« etc.  Isaac, Christus, qui primum uult fodere puteos, etc., usque ad »ibimus.«

»Puteos et obstruxerunt,« etc.  Moraliter. Sepe cum uerbis diuinis intendimus, demonum insidias grauius toleramus; que menti nostre terrenarum cogitationum puluerem aspergunt, ut intentionis oculos a luce intime uisionis obscurent. Nos enim puteos fodimus, cum Scripture alta penetramus, quos occulte Allophyli replent: quia terrenas cogitationes ingerunt et diuine scientie aquam tollunt, unde psal. CXuIII: »Declinate a me, maligni, et scrutabor mandata Domini.«

 uERS. 17.---»Et ille discedens,« etc.  Et abiit inde Isaac, et uenit in Geraram uallem, et habitauit ibi. Pro ualle, torrentem habent in Hebreo. Nunquam enim Isaac, postquam magnus factus est, habitare potuit in ualle, sed in torrente. De quo scriptum est psal. CIX: »De torrente in uia bibet.« De quo Elias in tempore famis bibit; sed quia non erat perfectus ut Christus, torrens ei aruit. Christus uero etiam in torrente traditus est, dedicans regenerationem nostram et baptismi sacramentum.

uERS. 18, 19.---»Fodit alio puteos,« etc.  Isaac apud alienigenam gentem puteos fodit: in quo monemur ut in hac peregrinatione cogitationum profunda penetremus, et quosque uere intelligentie aqua redeat, inquisitionis manus ad  exhaurienda cordis terrena non torpescat. Allophyli insidiantes puteos replent, quia immundi spiritus, cum nos studiose fodere conspiciunt, molestias tentationum cogitationibus ingerunt.

uERS. 20, 21.---»Aduersus pastores,« etc.  Aquila et Symmachus, »aduersum et contrarium,« transtulerunt, sed in Hebreo habetur »Satana;« unde patet Satanam contrarium interpretari.

uERS. 22-25.---»Latitudo.« In Hebreo Rehobot , latitudines. Unde probatur illud quod supra cap. X dictum est: »Ipse edificauit Niniuen« et rabooth, id est, plateas eius.

»Nunc dilatauit,« etc. Dilatatus est Isaac, et repleuit omnem terram scientia Trinitatis: et in toto  orbe latitudinem Ecclesie collocauit, prius tamen in Iudea notus, et in Isrel nominatus: postea »in omnem terram exiuit sonus eorum ,« id est apostolorum, qui per uniuersum orbem foderunt puteos, et aqua omnibus ostenderunt baptizantes omnes gentes in nomine Patris, et Filii et Spiritus sancti .« Puteos Abraham, quos aperuit, sic uocauit sicut pater eius: Moses enim et prophete apud nos suis nominibus appellantur, nec horum mutantur uocabula puteorum.

uERS. 26-31.---»Ad quem locum,« etc.  Abimelech non semper pacem habet cum Isaac, etc., usque ad et alia plura sunt in quibus nobiscum philosophi dissident, uel concordant.

 Pro »Ochozath,« pronubo, in Hebreo habetur »collegium amicorum eius,« ut tam hominem significet quam amicorum turbam, que cum rege uenerat: in quibus fuit Phicol, princeps exercitus illius.

»Abimelech, et Ochozath,« etc.  Duo cum Abimelech uenerunt: Ochozath, gener eius, etc., usque ad sapientibus et insipientibus debitor est.

uERS. 32-35.---»Ecce autem uenerunt.«  Nescio quomodo in LXX »et uenerunt pueri Isaac nuntiantes ei de puteo quem foderunt, et dixerunt ei: Non inuenimus aquam. Et uocauit nomen eius Iuramentum.« Que enim etymologia est propterea uocari Iuramentum, etc., usque ad non congruit  ut Isaac aquam non inueniret.



CAPUT XXuII.

uERS. 1, 2.---»Senuit autem Isaac,« etc.  Mystice. Isaac portat imaginem Dei Patris, Rebecca Spiritus sancti, Esau populi prioris et zabuli, Iacob Ecclesie et Christi. Senectus Isaac, consummationem mundi; oculi caligantes periisse fidem de mundo, et religionis lumen neglectum esse, significant. Quia filius maior uocatur, acceptio est legis Iudeorum. Quia escas eius et capturam dilexit pater: homines sunt ab errore saluati, quos per doctrinam iustus quisque uenatur. Sermo Dei, repromissionis benedictio, et spes regni futuri, in quo cum Christo  sunt regnaturi, et uerum sabbatum celebraturi. Rebecca plena Spiritu sancto, sciens quod audisset antequam pareret, quia »maior seruiet minori:« hec formam gerit Spiritus sancti, que quod futurum esse nouerat in Christo, ante meditabatur in Iacob, loquitur ad filium minorem. »uade ad gregem et affer mihi duos hedos optimos;« prefigurans carneum Saluatoris aduentum, in quo eos liberaret qui peccatis tenebantur obnoxii. Hedi enim ubique peccatores significant. Duo afferri iubentur, ut duorum populorum assumptio significetur. Teneri scilicet et humani, docibiles scilicet et innocentis anime. Stola Esau est fides, id est Scripture Hebreorum que illis primo date sunt quibus populus gentilium postea indutus; pelles circumdate  brachiis eius, peccata utriusque populi, que Christus in extensione manuum cruci secum affixit: ipse enim in corpore suo, non sua, sed aliena peccata portabat.

uERS. 2.---»uocauitque Esau.«  Esau uenator, et agricola Iacob uero simplex habitabat in tabernaculis. Esau populum Hebraicum, Iacob gentilem populum significat. Isaac uero Deum, qui utrumque populum, illum per legem, istum per fidem, sibi filios fecit. Esau agricola erat, quia Iudeus pro terrenis Deo seruiebat, cui non est dictum, ut esset pauper spiritu, mitis, pacificus, misericors, persecutionem patiens, ut copiosam mercedem haberet in celis; sed: »Si  custodieritis mandata mea, dabo uobis pluuias temporibus suis,« etc., que pertinent ad carnis delicias. Fuit etiam uenator, quia per effusionem sanguinis arietum et uitulorum, et hircorum, Deum placabat. »Iacob simplex habitabat in tabernaculis,« quia electi de gentibus fide et uoluntate Deo placere studuerunt. Per tabernacula, diuersas per orbem Ecclesias uel diuersos ordines intelligimus

uERS. 3-5.---»Sume arma,« etc. Isaac diligebat Esau, quia de uenatione eius uescebatur. Rebecca diligebat Iacob, Isaac Deum; Rebecca autem prescientiam Dei figurat, quia diligebat Deus populum Iudeorum, eo quod assidue eorum oblationibus placabatur. Sed presciens populum gentium multo meliorem futurum, per prescientie sue gratiam  amplius diligebat. Esau in uenatione morante, ut de agrestibus animalibus cibos patri exhiberet et benediceretur, mater Iacob ad benedictionem percipiendam patri applicuit: quia adhuc Iudei in legalibus morantur, et ad fidem Christi tarde occurrunt, mater gratia gentiles fidem auide suscipientes ad percipiendam benedictionem Iudeis debitam obtulit. Qualiter autem benedictionis donum promeruerint, testantur opera Iacob, que pro benedictione suscipienda gessit.

uERS. 6-13. »Dixit filio suo Iacob: Audiui patrem tuum loquentem,« etc. Allegorice. Per duos hedos confessionem peccatorum gentilis populi et penitentiam possumus accipere. Hedi optimi, quia confessio peccatorum et penitentia ualde est Deo acceptabilis.  Unde Luc. Xu: »Gaudium erit in celo super uno peccatore penitentiam agente,« etc. Historice. Per unum peccatorem populum gentium, per nonaginta nouem iustos, Iudeos intelligit qui sibi uidebantur iusti in obseruantia legis. Unde Luc. XuI: »Ut quid iustificatis uos coram hominibus,« etc.; qui imperfecto numero ponuntur, quia nullum ad perfectum adduxit lex.

uERS. 14.---»Parauit illa cibos,« etc.  Mystice. Per delectabiles escas que de hedis preparantur Isaac, intelligimus penitentie opera, etc., usque ad peccata preterita ante oculos mentis sepe producit.

uERS. 15-19.---»Et uestibus Esau,« etc.  In hoc loco tradunt Hebrei primogenitos functos  officio sacerdotum, et habuisse uestimentum sacerdotale, quo induti uictimas offerebant, antequam Aaron in sacerdotium eligeretur.

uERS. 20-24.---»Quomodo, inquit, tam cito inuenire potuisti, fili mi?«  Querit Isaac a Iacob cur tam cito uenerit, admiratus scilicet uelocem credentium fidem. Cibi delectabiles offeruntur, quia hostia Deo placens, salus peccatorum. Quia post esum sequitur benedictio, et eius odore perfruitur, uirtutem resurrectionis et regni aperte pronuntiat. »Ecce odor filii mei sicut odor agri pleni.« Hec est benedictio. Odore nominis Christi, sicut ager, mundus impletur. Benedictio est de rore celi, id est pluuia diuini uerbi; et de pinguedine terre,  id est congregatione populorum; multitudine frumenti et uini, hec est multitudo, quam colligit de sacramento corporis et sanguinis sui. Illi seruiunt populi, id est gentiles conuersi. Ipsum adorant tribus populi, per circumcisionem conuersi credentes. Ipse est Dominus fratrum suorum, id est Iudeorum. Ipsum adorant filii matris eius, quia secundum carnem natus est ex ea: ipsum qui maledixerit, maledicetur; et qui benedixerit, benedicetur. Christus ex ore populi Patrem ignorantis benedicitur, id est, ueraciter dicitur, sed a Iudeis alius benedici putatur, qui ab errantibus exspectatur.

uERS. 25, 26.---»Quos cum oblatos comedisset,« etc. Mystice. Postquam Isaac cibum sumpsit, Iacob obtulit ei uinum: sic per cibum actiue uite  opera designantur; per uinum, quod mentes alienat, contemplatiua accipitur, que ab amore seculi mentes electorum alienas facit. Post cibum et potum. Iacob benedicitur, quia illi benedictionem celestem a Deo percipiunt qui eum usque in finem bonis operibus placare student.

uERS. 27.---»Benedicens, ait,« etc.  Alter ad uenandum mittitur, etc., usque ad que maior foras exiens reliquit intus.

 Isaac, caligantibus oculis, Iacob filium nesciens benedixit; que uentura erant preuidit, et qui presens assisteret, nesciuit. Constat enim quia Iudei, qui plene legem didicerunt, aduentum Christi cognouerunt. Unde Matth. II, Herodes a  principibus sacerdotum inquirit ubi Christus nasceretur; cui protinus responderunt, »In Bethlehem.« Prius ergo nouerant quem passionis tempore cum despicerent, ignorabant; quorum notitia prior, et ignorantia posterior, Isaac caligante signatur; qui dum Iacob benediceret, quid in futuro ei eueniret preuidebat, sed quod presens assisteret nesciebat. Sic Iudeorum populus prophetie mysteria accepit, sed cecos oculos in contemplatione tenuit, quia presentem non uidit, de quo multa in futuro preuidit. Ante se enim positum cernere non ualuit, cuius aduentus potentiam longe ante nuntiauit.

 Isaac filium nescit, quem benedixit, etc., usque ad et quia per quosdam in contemplationem surgit, per quosdam in  actiue uite opera pinguescit. Sequitur:

uERS. 28, 29.---»Det tibi Deus de rore celi,« etc. Ros desuper et subtiliter cadit, et toties de rore celi accipimus, quoties per infusionem contemplationis intime de supernis aliquid tenuiter uidemus. Cum uero bona opera per corpus agimus, de terre pinguedine ditamur.

»Abundantiam frumenti,« etc.  Hec est multitudo quam colligit de sacramento corporis et sanguinis sui.

uERS. 30-32.---»uenit Esau,« etc. Sero Esau ad patrem reuertitur, quia prior populus in fine conuertetur. Unde psal. LuIII: »Conuertentur ad uesperam, et famem patientur ut canes, et circumibunt  ciuitatem.« Et alibi: »Aperuerunt ora sua, sicut comedens in abscondito.«

uERS. 33-35. »Expauit Isaac.« Benedictionem repromissam repetente maiore filio, expauit Isaac, et alium pro alio se benedixisse cognouit; nec indignatur cognito sacramento, sed confirmabat benedictionem dicens: »Et benedixi eum, et benedictus est.« Hec est prima benedictio Isaac minori populo Christianorum data. Sed nec maior filius omnino despectus, quia, cum intrauerit plenitudo gentium, tunc omnis Isrel saluus erit. Cuius secunde benedictionis prophetia est. »In pinguedine terre, et in rore celi desuper erit benedictio tua. »In pinguedidine terre,« id est, in fecunditate rerum, et potentia regni, que in illo populo fuit; »et in rore celi,«  eloquiis Dei. Ipsis enim eloquia Dei credita sunt, et legis testamenta. »uiues in gladio:« quia sanguini populus ille deditus, necem in Christo et prophetis exercuit, »Et seruies fratri tuo minori,« id est, populo Christiano. »Tempusque ueniet, cum excutias et soluas iugum eius de ceruicibus tuis;« cum scilicet per cognitionem fidei et gratiam Christi conuersus, deposueris onus legis; quando iam tunc non seruies minori, sed per fidem frater uocaberis.

»Expauit Isaac,« etc. Ut quedam mentis alienatio sequeretur, que exstasis dicitur, que in magnarum rerum reuelationibus fieri solet. Unde intelligendum est spiritualiter admonitum esse Isaac, ut confirmaret benedictionem in Iacob, cui potius  irascendum fuit, quia patrem fefellit. In Adam quoque exstasis processit, antequam diceret: »Erunt duo in carne una ,« quod est »magnum sacramentum in Christo et in Ecclesia.«

»Benedixique ei,« etc.  Si iusti uiri uoluntas bona est, quid est quod Isaac non Esau quem uoluit, sed Iacob quem noluit, benedixit? Iusti hominis, quantum ad conscientiam, uoluntas bona est: Deus uero solus de futuris iudicat. Isaac humano more filium maiorem benedicendum putauit: sed Deus, qui occultorum est cognitor, minorem dignum benedictione ostendit, ut non hominis ostenderet esse benedictionem, sed Dei: ideo in Numeris ad Mosen et Aaron sacerdotes dicitur: »Ponite nomen meum super filios Isrel. Ego Dominus  benedicam eos .« Sacerdotis est benedicere, Dei effectum tribuere. Ut autem intellexit Isaac per spiritum prophetie benedictionem minori destinatam, ait, »Benedixi, et erit benedictus.«

uERS. 36-39.---»Iuste uocatum est nomen eius Iacob: Supplantauit enim me,« etc.  Iacob supplantator interpretatur. Ab eo igitur quod fratrem ante deceperit, allusit ad nomen, qui ideo ante Iacob uocatus est, quod in ortu plantam fratris apprehendit.

uERS. 40.---»Et fratri tuo seruies,« etc. Quia Idumei tributarii fuerunt Isrel, qui Iacob uocatur.

»Tempusque ueniet, cum excutias et soluas iugum eius.«, etc. Hoc impletum est quando rebellauerunt  Idumei ne essent sub Iuda. »Tempusque ueniet,« etc. Quasi: Iudaicus populus a seruitute peccati in fine liberabitur, ut cum »plenitudo gentium intrauerit, omnis Isrel saluus fiet .«

uERS. 41.---»Dixitque in corde suo.« Cum Scriptura dicat, Esau in corde suo de morte fratris tractasse, quomodo uel a quo sunt hec nuntiata Rebecce? Sed datur intelligi quod ei diuinitus omnia reuelabantur. Propter insanabile odium Iudeorum, per spiritum consilii preceptum est apostolis ut, relicta Iudea, transirent ad gentes.

»uenient dies luctus,« etc. Nolebat enim hoc facere uiuente patre, ne incurreret odium eius, et malediceretur ab eo.

 Quod autem scriptum est, »dixit Esau in  corde suo,« significat Esau mortem fratris non subita ira, sed perfecto mentis consensu exoptasse.

uERS. 42.---»Nuntiata sunt hec Rebecce,« etc. Hic consequenter ponitur matris obuiatio, cum dicitur, »Nuntiata sunt hec.« Ex quo patet quod Esau predictam machinationem non sic celauit in corde suo, quin appareret exterius in signis et uerbis.

»Que mittens et uocans Iacob,« etc. Ut induceret eum ad dandum locum ire et recedendum ad tempus. Sequitur:

»Cur utroque orbabor filio?« etc. Ac si diceret: Si inuadat te, poterit esse quod ambo eritis interfecti; uel si unus remaneat, oportebit quod sit fugitiuus a me.

 »Dixit quoque Rebecca,« etc. Quia Iacob non poterat conuenienter recedere sine scitu patris, ideo Rebecca conuertit se ad inducendum Isaac ut mitteret Iacob filium suum ad Laban, ut ibi acciperet uxorem dicens.

»Tedet me,« etc. Id est propter uxores Esau: non autem dixit ipsi Isaac aliam causam, scilicet de machinatione Esau in mortem Iacob, ne in senectute sua nimis affligeretur.

»Si acceperit Iacob uxorem,« etc. Ac si diceret: Si diligis uitam meam, mitte eum ad domum fratris mei, ut ibi accipiat uxorem.



CAPUT XXuIII.

uERS. 1-9.---»uocauit itaque Isaac,« etc.  Quod habent Latini codices: »uade in Mesopotamiam in domum Bathuel,« etc., Greci habent: »Fuge in Mesopotamiam,« etc., ut intelligatur etiam Isaac intellexisse quod Esau de morte fratris cogitauit.

»Profectus uero.«  Iacob fugiens dolos fratris, relicta domo patria, et parentibus, uadit in regionem longinquam, ut accipiat uxorem. Similiter Christus, relictis parentibus secundum carnem, id est Iudeis, et patria, id est Hierosolyma, et omnibus Iudee regionibus, abiit in gentes, ut acciperet sibi Ecclesiam, secundum illud Osee II: »uocabo non plebem meam,« etc.

uERS. 10.---»Igitur egressus Iacob,« etc.  In itinere dormire, etc., usque ad »quoniam suauis est Dominus.«

uERS. 11.---»Tulit de lapidibus,« etc.  Dormitio Iacob in itinere, mors Christi in cruce. Lapis capiti suppositus, Christus est secundum humanitatem, quem Iacob unxit, ut Christus signaretur, enim Grece, unctus Latine. Caput autem Christus Deus. Lapis ergo capiti Iacob suppositus, signat humanitatem Christi coniunctam Deo assumenti. »Caput enim uiri Christus, caput Christi Deus 

uERS. 12.---»uiditque in somnis,« etc.  Iacob predicatores signat qui non solum caput Ecclesie, id est Christum contemplando  appetunt, sed ad membra illius miserando descendunt: quod angeli ascendentes descendentesque demonstrant. Hinc Moses crebro tabernaculum intrat, et exit; et qui intus ad contemplationem rapitur, foris infirmantium negotiis urgetur; intus arcana considerat, foris onera carnalium portat. Qui de dubiis semper ad tabernaculum recurrit, coram testamenti arca Dominum consulit, exemplum rectoribus prebens, ut cum foris ambigunt quid disponant, ad mentem quasi ad tabernaculum redeant, et uelut coram testamenti arca Dominum consulant, de quibus dubitant, apud se intus sacri eloquii paginas requirentes.

Moraliter. In itinere dormire est in uia huius seculi ab impedimento actionum secularium quiescere.  Iacob dormiens angelos uidit: quia illi diuina conspiciunt, qui ab appetitu temporalium rerum oculos claudunt: quos bene clausos diabolus aperuit dicens: »In quacunque die comederitis, aperientur oculi uestri .«

»uidit in somnis,« etc.  Angeli per scalam ascendentes et descendentes, euangeliste sunt et predicatores Christi, ascendentes ad intelligendam Diuinitatem; omnem creaturam excedentes, ut inueniant in principio uerbum apud Deum, per quem omnia facta sunt. Descendentes ut inueniant eum, »factum ex muliere, factum sub lege,« etc. In illa etiam scala a terra usque ad celum, a carne usque ad spiritum: quia in illa carnales proficiendo, quasi ascendendo spirituales fiunt. Ad quos lacte nutriendos  spirituales descendunt, quia non possunt eis loqui quasi spiritualibus, sed quasi carnalibus. Ipse est sursum in capite, ipse deorsum in corpore suo, id est Ecclesia; ipse scala, qui ait Ioan. XIu: »Ego sum uia,« etc. Ad ipsum ascenditur, ut in excelsis intelligatur: et descenditur, ut in membris paruulis nutriatur; per illum se erigunt, ut sublimem exspectent: et humiliant, ut eum sublimiter et temperanter annuntient.

uERS. 13-15.---»Ego sum Dominus Deus Abraham,« etc. Mystice designat mandatum diuinitatis ad humanitatem Christi directum, cui terra, id est, Ecclesia, promittitur; et semini illius, id est Christiano populo. Unde psalm. II: »Postula a me,  et dabo tibi gentes hereditatem tuam, et possessionem tuam terminos terre.«

uERS. 16, 17.---»Cumque euigilasset,« etc. Quisquis post torporem inertie euigilauerit, et per exercitium boni operis uere exsurrexerit, in Ecclesia supereminentem gratiam Dei et introitum regni celestis intelliget.

uERS. 18.---»Surgens ergo,« etc.  Quod »erexit« Iacob, »lapidem quem capiti supposuerat« in titulum, et superfudit oleum, nichil fecit idolol trie simile: quia non uel tunc uel postea frequentauit lapidem adorando aut ei sacrificando; sed signum fuit et prophetia pertinens ad unctionem, unde Christus dicitur.

uERS. 19-21.---»Appellauitque nomen urbis  Bethel.,« etc.  Ab eo quod dictum est, »quam terribilis est locus iste,« etc., loco nomen imponit Bethel, id est domum Dei, qui ante Luza uocabatur, id est, nux uel amygdalum. Unde ridicule quidam uerbum Hebraicum ulam, nomen urbis esse putant: cum ulam interpretetur prius. Ordo ergo iste est lectionis: uocauit nomen illius loci Bethel, et prius Luza uocabulum ciuitatis. Antique uero scripture uerbo ulam uel olam [Figure: [Hebrew Text] 2Kb] plene sunt, quod nichil significat nisi prius uel ante uestibulum, uel superliminare, uel postes, etc.

uERS. 22.---»Et lapis iste, uocabitur domus Dei,« etc. Prophetia est domus Dei ibi future, ibi et ipse rediens Deo sacrificauit.



CAPUT XXIX.


uERS. 1-10.---»Profectus ergo Iacob,« etc. »uidit puteum in agro,« etc. Aqua putei scientia ueteris Testamenti: quam lapis claudebat, quia littera legis spiritualem sensum in eo celabat; sed ueniente Christo lapis remotus est, cum per predicationem Noui Testamenti umbra legis exclusa et ueritas Euangelii patefacta est.

Allegorice. Per puteum baptismus, per agrum mundus exprimitur: per tres greges iuxta puteum accubantes, signantur illi qui ad fidem Trinitatis capiendam pertinent, in humilitate expetentes baptismi gratiam.

»Lapidem.« Duritia infidelitatis, qua abiecta, percipitur baptismus uite. Pastores autem sunt prelati  Ecclesie, qui, amoto lapide, per Iacob adaquare greges cupiunt: quia Christo auferente infidelitatem ab eorum cordibus quos predestinauit ad sacramentum baptismi, abluuntur unda purificationis.

uERS. 11-16.---»Osculatus est eam.«  Consuetudinis fuit maxime in illa simplicitate antiquorum, ut propinqui propinquos oscularentur, et hodie fit in multis locis. Sed queri potest quomodo illa ab ignoto osculum acceperit, si postea indicauit Iacob propinquitatem? Ergo intelligendum est: aut illum, qui propinquitatem nouerat, fidenter in osculum irruisse, aut postea Scripturam narrasse per recapitulationem, cum primum Iacob indicauerit quis esset.

uERS. 16-19.---»Nomen maioris Lia,« etc. uictorinus  martyr Rachel et Liam in similitudinem Ecclesie et Synagoge interpretatus est. Liam maiorem natu Synagogam significare existimat, quia prior populum Dei genuit: que oculis lippa dicitur, quia lex per Mosen data cooperata est et signata. Rachel minor et pulchra, prius sterilis, post fecunda, Ecclesiam signat, que tempore posterior, sed sancta corpore et spiritu. Oculi eius decori, quia Euangelium uidere meruerunt. Sed diu sterilis dum Synagoga populum generauit. Pro Rachel Iacob seruiuit, et supponitur ei Lia: quia Christus ut Ecclesiam sibi assumeret, prius sibi Synagogam coniunxit.

uERS. 20-35.---»Seruiuit ergo Iacob pro Rachel septem annis.« Seruitus Iacob septem annorum pro duabus uxoribus, presentis uite tempus signat,  quod septem diebus uoluitur; in quo Dominus formam serui accepit, obediens Patri usque ad mortem. Iacob seruiuit, quia »filius hominis non uenit ministrari, sed ministrare :« Ille oues pauit, et Christus dixit : »Ego sum pastor bonus.« Ille pro mercede uarium pecus sibi abstulit: Christus diuersarum gentium uarietatem sibi congregauit. Ille tres uirgas amputatis corticibus in alueis aquarum posuit, ut earum contemplatione multiplicarentur oues: et Dominus noster in aqua baptismatis trium personarum nomina Patris, et Filii, et Spiritus sancti, populo fideli proposuit, ut qui hoc pleno corde prospexerit, efficiatur ouis Dei.

»Et uidebantur illi pauci dies,« etc. Quomodo hoc dictum sit querendum est, cum et breue tempus  longum uideatur amantibus? Dictum est ergo propter laborem seruitutis, quem facilem faciebat amor.

 Pro ingenti crimine obiiciuntur Iacob quatuor uxores. Sed quoniam tunc mos erat, crimen non erat; nunc autem crimen est, quia mos non est, etc., usque ad nisi concupiscentie carnalis flagrantia.

 Due sunt ergo uxores Iacob libere, ambe enim filie remissionis peccatorum, etc., usque ad et uidit in principio uerbum apud Deum, et uult parere, et non potest, quia »generationem eius quis enarrabit?« 

 Due libere uxores Iacob, quia due uite nobis in corpore Iesu Christi predicantur, etc., usque ad Sed hoc non potest in terra morientium, quod  his uerbis significatur.

uERS. 26.---»Non est in loco nostro consuetudinis,« etc.  Maior appellatur que tempore prior est, etc., usque ad ad unum ergo tendendum, sed propter hoc multa ferenda.

 Proinde uita que studio contemplationis competit, etc., usque ad unde infra XXX: »Zelabat Rachel sororem suam.«

 Proinde quia purus intellectus de illa diuina substantia, etc., usque ad non quia numen.



CAPUT XXX.

uERS. 14-31.---»Egressus autem Ruben,« etc.  Quare rem gestam  Scriptura non tacuit, etc., usque ad et quidquid de hac pie et sapienter dicitur, sine phantasmate carnalis cogitationis salubriter uel ex parte capiatur.

»Egressus autem Ruben, etc.«  Historice. De hoc autem genere opinari quosdam scio quod acceptum in escam sterilibus feminis fecunditatem pariat, et ideo institisse Rachel ut hoc acciperet, quod ego non arbitror, nec sic tunc concepisset. Nunc uero cum post duos Lie alios ab illa nocte partus, Dominus eam prole donauerit, nichil est quod de mandragora tale aliquid suspicemur, quale in nulla femina experti sumus. Cum enim mala hec ipse uidissem, et propter hunc sacre lectionis locum mihi obtigisse gratularer , naturam eorum quantum potui perscrutatus sum,  non aliqua a communi sensu remotiore scientia, que docet uirtutes radicum et potestates herbarum, sed quantum renuntiat uisus, olfactus et gustus, rem comperi pulchram, suaue olentem, sapore autem insipido. Cur ergo eam mulier tantopere cupierit nescio, nisi forte propter pomi raritatem et odoris iucunditatem.

uERS. 32-43.---»Gyra omnes greges tuos,« etc.  Multum apud Septuaginta confusus est sensus, etc., usque ad uicinus est finis.

 Cur Iacob fraudis in hoc loco non arguitur, hoc sine dubio ut propheta fecit, nec credendum est eum fecisse sine spirituali reuelatione.



CAPUT XXXI.


uERS. 1-11.---»Postquam autem audiuit,« etc. . . . . »Mutauit mercedem,« etc.  Pro eo quod posuimus, »mutauit mercedem meam decem uicibus,« Septuaginta posuerunt »decem annis:« cum uerbum Hebraicum monim [Figure: [Hebrew Text] 2Kb] numerum magis quam annos sonat; et ex sequentibus is sensus probatur, quod per singulos fetus super Laban conditionem mutauerit. Si uidebat uarium nasci pecus, dicebat: uolo ut in futuro nascantur mihi uaria; tunc Iacob uirgas in canalibus non ponebat, ut fetus unicolor nasceretur: quo facto Laban ea pecora sue parti fieri debere dicebat; sic usque ad decem uices mutata est conditio: et quodcunque proposuerat Laban ut sibi nasceretur,  in contrarium colorem uertebatur. Nunc autem in sex annis decem pariendi uices incredibiles uiderentur; sed lege uirgilium, in quo dicitur: »Bis grauide pecudes.« Natura autem Italicarum ouium et Mesopotamie eadem esse dicitur.

uERS. 12.---»uidi enim omnia,« etc. Ex hoc discimus quod Iacob nullo malo dolo fecit, sed diuina dispositione, uel quia omnia in figura gerebantur. Unde angelica uisione meruit confortari.

uERS. 13-31.---»Nunc ergo surge.«  Post longam seruitutem precepit Dominus Iacob ut reuerteretur in patriam: tunc, ignorante socero, cum uxoribus et comitatu properabat. Laban autem consecutus est eum in monte  Galaad cum furore idola requirens, nec reperit. Laban autem in hoc loco diaboli typum gerit. Interpretatur enim dealbatio. Diabolus uero, cum tenebrosus sit, »transfigurat se in angelum lucis.« Huic seruiuit Iacob, id est, Iudaicus populus ex parte reproborum, de quo natus est Christus secundum carnem.

uERS. 32-39.---. . . . »Ignorabat quod Rachel furata esset idola.«  Ubi nos »idola« legimus, in Hebreo theraphim [Figure: [Hebrew Text] 2Kb] scriptum est; quod Aquila »figuras,« uel »imagines« interpretatur. Hoc autem ideo dico ut sciamus quid in Iudicum libro theraphim sonet.

»Contra montem Galaad,« etc. Non quod eo tempore mons Galaad diceretur, sed per anticipationem  illo nomine uocatur, quo postea nuncupatus est.

»Qui, assumptis fratribus suis, persecutus,« etc.  Historice. Potest per Laban mundus exprimi: qui cum furore Iacob sequitur, quia electos, qui sunt membra Christi, opprimere conatur. Filiam mundi uel diaboli Iacob abstulit, cum sibi Christus Ecclesiam ex gentibus coniunxit, cui per prophetam dicitur psal. XLIu: »Obliuiscere populum tuum,« etc. In idolis auaritia signatur, que est idolorum seruitus. Laban ueniens apud Iacob idolum non reperit, quia, ostensis mundi diuitiis Redemptori nostro, diabolus uestigia concupiscentie non reperit. Sed que Iacob non habuit, Rachel sedendo operuit, que interpretatur ouis, et Ecclesiam  significat. Sedere autem est humilitatem penitentie appetere. Unde psal. CXXuI: »Surgite postquam sederitis.« Rachel idola sedendo operit, quia Ecclesia Christum sequens uitium terrene concupiscentie per humilitatem penitentie cooperuit. Unde psal. XIII: »Beati quorum remisse sunt iniquitates, et quorum tecta sunt peccata.« Nos igitur Rachel significat, qui idola sedendo premimus, si culpas auaritie penitendo damnamus; que auaritie immunditia non uiriliter currentes impedit, sed effeminate gradientes per blandimenta seculi resoluuntur, quod his uerbis significatur: »Iuxta consuetudinem feminarum accidit mihi.« Quasi enim muliebria pati se innotuit.

 »Ut oscularer filios meos ac filias.« More Scripture filios ac filias Iacob suos appellat, que filios uel fratres cognatos appellat; unde in sequentibus: »Dixitque Iacob fratribus suis: Afferte lapides.« In Euangelio quoque filii Marie, matertere Domini, fratres eius uocantur Matthei XII.

»Timui ne uiolenter auferres filias tuas, quod autem furti me arguis,« etc. Quasi ideo non tibi manifestaui, ne acerbitate persecutionis superares animas infirmas, nouiter tibi ereptas.

uERS. 40-45.---»Die noctuque estu urebar, et gelu. Fugiebat somnus ab oculis meis.« Unus effectus est caloris et frigoris.

uERS. 46-52.---»Afferte lapides,« etc.  Aceruus lingua Hebrea, etc., usque ad in qua habitabat sermone mutauerat.

 Mystice. Inter fideles, tam Iudeos quam gentiles, testis est lapis eminens in similitudinem Christi; et aceruus lapidum, qui est multitudo credentium.

uERS. 53, 54.---»Iurauit Iacob,« etc. Per timorem scilicet quo timebat Deum, quem commendauit supra, dicens, »Et timor,« etc.

uERS. 55.---»Laban uero de nocte, etc.« Quia Laban et Iacob trans fluuium perrexerunt, significare potest duos populos per baptismum ad Ecclesiam uenientes. Sed Iacob ultra progrediente, Laban reuersus est, quia, filiis lucis in profectu uirtutum post baptismum meantibus, reprobi de percepta  dignitate post Satanam in apostasiam redeunt.



CAPUT XXXII.

uERS. 2-6.---»Castra Dei sunt hec.« Ubi castra posita sunt, in Hebreo mahanaim [Figure: [Hebrew Text] 2Kb] ; ut sciamus, si quando interpretatum in alio loco ponitur, quem locum significet. Et pulchre ad fratrem inimicum iturus, angelorum comitantium eum choris excipitur.

uERS. 7-9.---»Timuit Iacob,« etc.  Queri potest quomodo fidem habuit promissis Dei, quod hoc dixit. Sed fieri potuit ut euerteret castra eius Esau, et tunc post illam afflictionem adesset, et quem promisit, impleret. Et admonemur hoc exemplo, ut quamuis credamus in Deum,  faciamus tamen que facienda sunt in salutis presidium. uerba quoque Iacob consideranda sunt, dicentis: »Deus patris mei Abraham,« etc., quia in his uerbis et humana infirmitas et fides pietatis apparet.

uERS. 10.---»Transiui Iordanem,« etc. Per baptismum coniunctus est paries de gentibus, ei qui ex Iudeis: primitiue tamen Ecclesie non deest timor Iudeorum, quod significat Esau.

uERS. 11-19.---»Erue me de manu,« etc. Sic orat ut spem timore moderetur, et timorem spe consoletur, significans ut uite nostre et domesticorum ratione consulamus, et tamen Dei auxilium inuocemus.

uERS. 20-27.---»Placabo illum,« etc. Hec interposita  sunt a scriptore. Non est enim prudentis artem suam detegere, et sic eis cum quibus agitur suspectum se facere.

 Mystice. Iacob cum ad parentes proprios redit, etc., usque ad ut suauitate intima Deum apprehendamus.

»Et ecce uir,« etc.  In hoc principaliter sacramenti Dominici imago figurata est, etc., usque ad ne ultra iam generare possit.

uERS. 28, 29.---»Nequaquam, inquit Iacob, appellabitur nomen tuum, sed,« etc.  Iosephus in libro primo Antiquitatum, etc., usque ad nos magis Scripture, et angeli, uel Dei,  qui Isrel ipsum uocauit, auctoritate ducimur, quam cuiuslibet eloquentie secularis.

uERS. 30-32.---»uocauitque Iacob,« etc. Illud quoque quod sequitur, »et benedixit eum, uocauitque Iacob nomen loci illius Phanuel, dicens,« etc. In Hebreo dicitur »Phanuel,« ut sciamus ipsum esse locum qui in ceteris Scripture uoluminibus secundum Hebreos, Phanuel legitur.

 Queritur, cum ueritas dicat: »Nemo uidebit faciem meam;« Et: »Deum nemo uidit unquam,« quomodo testatur Iacob: »uidi Dominum facie ad faciem?« Humane enim mentes oculo interiori purgato, etc., usque ad unde I Cor. XIII: »Tunc cognoscam sicut et cognitus sum.«



CAPUT XXXIII.


uERS. 1-9.---»Eleuans autem Iacob oculos. . . . diuisitque filios Lie et Rachel,« etc. Aquila dimidiauit, ut unum cuneum faceret ancillarum cum paruulis suis, et alterum liberarum cum filiis suis; primasque mitteret ancillas, secundas liberas: ipse ante omnes fratrem adoraturus occurreret.

uERS. 10-13.---»Sic enim uidi,« etc.  Utrum pauentis et perturbati animi uerba, etc., usque ad qui Grecum audire et intelligere solent.

uERS. 14.---»Et ego sequar,« etc.  Queritur si mendacium fratri promiserit. Hoc enim, sicut Scriptura narrat, non fecit; sed eo perrexit  itinere quod dirigebat ad suos. An forte ueraci animo promisit, sed aliud postea cogitando delegit?

»Socoth.«  Ubi nos tabernacula habemus, in Hebreo legitur Socoth [Figure: [Hebrew Text] 2Kb] Est autem usque hodie ciuitas trans Iordanem hoc uocabulo, in parte Scytopoleos de qua in libro Locorum scripsimus.

uERS. 18-20. »Transiuitque in Salem,« etc.  Questio oboritur quomodo Salem Sichen ciuitas appelletur, cum Hierusalem, in qua regnauit Melchisedech, Salem ante dicta sit. Aut igitur unius utraque urbs nominis est, quod de pluribus Iudee locis inuenimus, ut idem urbs et loci nomen in alia et alia tribu sit. Aut ista Salem, que pro Sichem  nunc nominatur, dicemus interpretari consummatam atque perfectam: et illam que postea Hierusalem dicta est, pacificam. Utrumque accentu paululum declinato, hoc uocabulum sonat. Tradunt Hebrei quod femur claudicantis Iacob ibi sanatum sit: ideoque ciuitatem curati atque perfecti uocabulum consecutam.



CAPUT XXXIu.

uERS. 1.---»Egressa est autem Dina,« etc.  Dina, ut mulieres extranee regionis uideat, egreditur, cum mens sua studia negligens, actiones alienas curans, extra ordinem proprium euagatur. Quam Sichem, princeps terre, opprimit, quia inuentam in curis exterioribus  diabolus corrumpit. Et conglutinata est anima eius cum ea, quia unitam sibi per iniquitatem respicit. Et quia mens a culpa resipiscens afficitur, et admissum flere conatur: corruptor spem ac securitatem uacuam ante oculos uocat, quatenus utilitatem tristitie subtrahat. Unde additur: »Tristemque blanditus deliniuit.« Modo enim, aliorum facta grauiora; modo nichil esse quod factum est; modo misericordem Deum loquitur, et tempus ad penitentiam pollicetur: ut dum per hec decepta mens ducitur, penitentia differatur, ut tunc bona nulla percipiat, quam nunc mala contristant: et tunc plenius absorbeatur suppliciis, que nunc gaudet in deliciis.

uERS. 2-32.---»Quam cum uidisset Sichem. . . .  et dormiuit cum illa,« etc.  Et intendit anime Dine filie Iacob et adamauit uirginem, et locutus est secundum sensum uirginis. Quomodo uirgo dicitur, si iam dormiuit cum ea? nisi forte uirgo nomen etatis est secundum Hebreum eloquium, an potius per recapitulationem post commemoratur quod ante factum est. Prius enim potuit intendere anime ipsius, et amare uirginem, et loqui secundum sensum uirginis, deinde dormire cum illa.

»Pacifici.« Ubi Septuaginta interpretati sunt pacificos, Aquila transtulit consummatos, atque perfectos pro quo in Hebreo legitur: Selemim. Ex quo apparet illud esse uerum quod supra de Salem diximus.

 »Assensi,« etc.  Paulo ante Iacob loquens cum Esau, filios suos infantes esse significat, etc., usque ad sed filii eius in hoc facto nominantur quasi principes et auctores.

»Arreptis,« etc.  Sic pastores Ecclesie peccatum carnis uel anime ulcisci debent gladio spiritus, qui est uerbum Dei: parati ulcisci omnem inobedientiam.

»Nos pauci sumus,« etc.  Hoc dicit, quia plurimum bella poterant surgere, non quod multo minus haberet quam possent expugnationi ciuitatis sufficere.

»Nunquid ut scorto,« etc.  Zelus filiorum Iacob in ultionem sororis moraliter commonet pastores fidelium, curam habere animarum sibi commissarum,  ne uiolenter corporali delicto, aut fornicatione spirituali succumbant. »Paratique sint ulcisci omnem inobedientiam,« et excommunicationis gladio feriant stupratorem, ne impunitus euadat.



CAPUT XXXu.

uERS. 4-5.---»Dederunt ergo ei,« etc.  Plane hoc ordine et his profectibus ascendendum est in Bethel, id est, in domum Dei, que est Ecclesia Christi. Primum est, pristinos abdicare errores, et unius ueri Dei profiteri fidem, quod est auferre deos alienos: deinde baptizari, quod est mundari; ac deinceps in nouitate  uite ambulare, quod est uestimenta mutare. Significant autem inaures false doctrine phaleras, sermone nitidas, sed sensu ueritatis uacuas.

»Et inaures,« etc.  Queritur quale inaures, que ornamenta erant ad idololatriam non pertinentia? sed intelligendum est phylacteria fuisse deorum alienorum.

uERS. 6-9.---»uenit igitur Iacob Suzam,« etc.  Notandum est tria nomina huius ciuitatis esse commemorata, etc., usque ad multis de causis adduntur nomina uel mutantur.

 Ecce manifestissime comprobatur Bethel non Ulam, ut supra dictum est, sed Luzan, id est, amygdalum, antea esse uocatam.

uERS. 10.---»Non uocaberis ultra,« etc.   Queritur cum semel dictum sit, »Non uocaberis ultra Iacob,« etc., cur legatur postea Iacob uocatus? Sed hoc nomen ad illam pertinet promissionem, in qua uidetur Deus quomodo non est antea patribus uisus, ubi non erit nomen uetus: quia nichil remanebit hic in ipso corpore uetustatis, et uisio Dei summum premium erit.

 »Non uocaberis ultra Iacob,« etc. Nondum enim ab angelo nomen ei imponitur, sed imponendum a Deo predicitur. Quod igitur illuc futurum promittitur, hic expletum docetur.

uERS. 11-13.---»Cresce et multiplicare.« Moraliter. Hec promissio ad spirituale semen Iacob pertinet, sicut iam ante de Abraham dictum est.  Omnes enim qui supplantant uitia, et ueterem hominem cum actibus suis deponunt, et mentis oculos ad Deum intendunt, recte ad Iacob pertinent, cuius fidem et actus imitantur. »Regesque de lumbis eius egredientur,« id est, sancti qui secundum uoluntatem Dei se et subditos uere regunt: de cuius semine spirituali, id est imitatione fidei, in bonis operibus fecundantur.

uERS. 14, 15.---»Ille uero erexit titulum lapideum in loco quo locutus fuerat,« etc.  Factum est iterum hoc in loco quod antea factum fuerat; uel memoratum hic quod ante fuerat factum. Sed quodlibet horum sit, super lapidem libauit Iacob, non lapidi. Non ergo sicut idololatre solent aras ante lapidem constituere, et tanquam Deo lapidi  libare.

uERS. 16, 17.---»Ephratam.«  Ephrata et Bethleem unius urbis uocabulum est, sub interpretatione consimili. Interpretatur enim frugifera et domus panis, propter panem qui de celo descendit.

uERS. 18-20.---»Egrediente autem,« etc.  Quid sibi uult quod eumdem Bennoni Rachel, cum pareret, uocauit filium doloris mei? Nisi futurum ex ea tribu Paulum, qui affligeret filios Ecclesie tempore persecutionis sue? Aliter per Beniamin terrestris Hierusalem figuratur, que est in tribu Beniamin: cuius populus graui dolore matrem afficit fundendo sanguinem prophetarum, et in necem  Christi clamando: »Sanguis eius super nos, et super filios nostros .

»Et factum est cum dimitteret animam.«  Siquidem moriebatur, »uocauit nomen eius, filius doloris mei: pater uero eius uocauit nomen eius Beniamin.« In Hebreo similitudo nominis resonat, filius enim doloris mei, quod nomen moriens mater imposuit, dicitur Bennoni. Filius uero dextre, id est uirtutis, quod Iacob mutauit, dicitur Beniamin. Unde errant qui putant Beniamin filium dierum interpretari: dextera enim dicitur iamin, et finitur in n; dies uero appellatur iamim, et terminatur in m.

uERS. 21.---»Egressus inde,« etc.  Hunc locum uolunt esse Hebrei, etc., usque ad uel  quod uerius est quodam uaticinio futurum iam tunc mysterium monstrabatur.

uERS. 22-26.---»Abiit Ruben,« etc.  Allegorice. Hoc crimen non scriberetur, nisi futura populi peruersitas pronuntiaretur: quamuis in illo esset flagitium, in Scripturis est prophetia futurorum, quia per Ruben primogenitus populus Isrel figuratur: qui thorum concubine polluit, id est legem ueteris Testamenti preuaricando maculauit. Quod autem concubina uetus Testamentum significauerit, Paulus ostendit dicens, Gal. Iu: »Abraham duos filios habuit, unum de ancilla, et alterum de libera,« etc.

»Erant autem,« etc.  Queritur quomodo hoc uerum sit, etc., usque ad quam ut per synecdochen  accipiatur.

uERS. 27-29.---»Ciuitatem Arbee.«  Pro Arbee in LXX campum habetur, cum Hebron in monte sit. Eadem autem ciuitas antiquitus Mambre ab amico Abrahe dicta est.

»Ciuitatem Arbee,« etc. Angelorum uel sanctarum animarum, quibus est appositus, nulla remanente sollicitudine tentationum, uel periculo peccatorum.



CAPUT XXXuI.

uERS. 6-19.---»Abiit in alteram regionem.«  Queri potest cur Esau post mortem patris dicatur abiisse in Seir, et recessisse a fratre, cum iam quando uenit Iacob, in Seir dicatur habitasse?  Sed fieri potuit ut Iacob fugiente in Mesopotamiam, Esau, dolore prerepte benedictionis, a parente recesserit, et habitauerit in Seir uiginti annis quibus Iacob abfuit. Cui reuerso conciliatus, rursus de Seir reuersus, cum fratre suo, donec pater uiueret habitauit: quo mortuo, a fratre recessit, quia diuites erant, et simul habitare non poterant.

uERS. 20, 21.---»Isti filii Seir,« etc.  Postquam enumerauit filios Esau, altius repetit qui ante Esau in terra Edom principes exstiterunt ex genere Horreorum, qui liberi interpretantur. In Deuteronomio manifestius scribitur quomodo uenerunt filii Esau, et interfectis Horreis terram eorum hereditauerunt.

 »Filii Seir,« etc.  Id est liberi qui, sicut in Paralipomenis legitur, primo habitauerunt in monte Seir; quibus expulsis. Idumei habitauerunt pro illis.

uERS. 22, 23.---»Erat autem soror,« etc.  Hec est Thamna, de qua supra dictum est: Et Thamna erat concubina Eliphaz, primogeniti Esau, etc. Ideo Horreorum recordatur, quia primogenitus filiorum Esau ex filiabus eorum accepit concubinam. Quia autem dicitur Theman, et Cenez, et Amalec, et reliqua, sciamus postea regionibus et gentibus Idumeorum ex his uocabula imposita.

uERS. 24-28.---»Iste est Ana.« etc.  Quidam simpliciter aquas calidas hunc in deserto reperisse dicunt, quas uocamus thermas.

 »Iste est Ana,« etc.  uaria apud Hebreos de hoc capitulo disputantur, etc., usque ad ut muli contra naturam nascerentur.

uERS. 29, 30.---»Isti duces.« De precedentibus ait, qui de Seir; non de his quos incipit numerare, qui de Esau sunt.

uERS. 31-43.---»Reges autem.« Sciendum quod non omnes reges commemorat qui fuerunt antequam haberent reges filii Ismel, quorum primus Saul, sed hos omnes tantum qui regnauerunt antequam moreretur Moses. »Reges autem.« Secundum tempus quo uiuebat scriptor commemorat, cum autem Seir, qui istos genuit, ibi habitaret, nondum ueniente Esau in terram illam, ab eo uocabatur terra Edom.

 Non mirum quod numerantibus  ab Abraham per Esau patrem gentis Edom, etc., usque ad in illo enim ordine ubi plures numerantur, citius mortui sunt, quam hic ubi pauciores.

»Husan.«  Quem quidam suspicantur esse Iob, ut in fine uoluminis ipsius additum est; sed Hebrei asserunt eum de stirpe Nachor generatum, ut iam supra dictum est.



CAPUT XXXuII.

uERS. 2.---»Ioseph cum sedecim esset annorum,« etc.,  Historice. Quomodo poterit mors Isaac, etc., usque ad uiuo tamen Isaac decem et septem annorum cepit esse Ioseph.

»Et erat cum filiis Bale,« etc. Ioseph unus ex  duodecim filiis Iacob, pre ceteris patri dilectus, Christum significauit, quem Deus Pater secundum carnem natum ceteris fratribus ex Abrahe stirpe progenitis pretulit. Unde amabat eum Iacob, »eo quod in senectute genuisset eum.« Senescente enim mundo, Filius Dei de uirgine natus fuit, tanquam filius senectutis.

»Et erat cum,« etc. In primitiua Ecclesia nec abiiciebat sibi adherentes per predicationem pseudoapostolorum, quos significant ancille Iacob, quos et noluit prohibere, cum in nomine eius miracula facerent.

uERS. 3.---»Fecitque ei tunicam polymitam.«  Pro tunica uaria Aquila interpretatus est  , id est talarem, Symmachus manicatam, siue quod ad talos usque descenderet et manibus artificis mira esset uarietate distincta, siue quod haberet manicas: antiqui enim magis colobiis, id est uestibus sine manicis utebantur.

 Quia Ioseph inter fratres usque ad finem uite iustus perseuerasse describitur, solus talarem tunicam habuisse perhibetur. Quid est talaris tunica, nisi actio consummata? Quasi enim protensa tunica talum corporis operuit, cum bona actio ante oculos Dei usque ad terminos uite nos regit. Unde Moyses caudam hostie offerri precepit, ut opus bonum quod incipimus perseueranti fine compleamus.

uERS. 4-9.---»uidentes autem fratres eius,«  etc. Fratres Christi secundum carnem Iudei, de quorum cognatione carnem suscepit. Sed quia uidebant quod gratia uirtutum in eo fiebat, quod testabatur Patris precipuam dilectionem, inuidebant, nec poterant ei quidquam pacifice loqui, et sepius insidias tentabant, et Patremfamilias in Beelzebub principe demoniorum demonia eiicere blasphemabant.

 Hoc spiritualiter in Christo impletum est, etc., usque ad in stellarum figura.

uERS. 10, 11.---»Num ego,« etc. Queri potest secundum litteram quando a patre adoratus sit, qui per solem; et a matre, que per lunam designatur. Neque enim Iacob, quando descendit in Aegyptum, legitur adorasse eum: mater uero iam defuncta erat:  sed ad allegoriam recurramus, que in Christo impletur.

uERS. 12-22.---»Cumque fratres illius,« etc., »in pascendis gregibus,« usque »Renuntia mihi,« etc.  Iacob mittit filium ut de fratribus curam gereret; et Deus Pater Filium unigenitum, ut genus humanum peccatis languidum uisitaret. Unde Galat. capite quarto: »Misit Deus Filium suum in similitudinem carnis peccati.« Missus est Ioseph ut uideret si cuncta prospera essent erga oues: et Christus ait Matthei decimo quinto: »Non ueni nisi ad oues que perierant domus Isrel.«

»In Dothaim.« Defectionem. In grandi enim defectione erant, qui de fratricidio cogitabant. »Ruben.« Preuidens hoc sermo propheticus, quem  Ruben significat , propheticis comminationibus deterrebat, ut innocentes se seruarent a sanguine Christi, fratris sui secundum carnem.

uERS. 23, 24.---»Nudauerunt eum,« etc.  Mystice. Et Iudei Christum per mortem exspoliauerunt tunica corporali et polimyta, id est, decorata omnium uirtutum diuersitate. Resperserunt autem tunicam sanguine hedi: quia falsis testimoniis eum accusantes, in inuidiam peccati duxerunt. Ioseph mittitur in cisternam, id est in lacum: et Christus exspolitus carne humana descendit ad infernum.

uERS. 25-27.---»uiderunt uiatores Ismelitas.«  Queritur quare Ismelitas Scriptura, etc.,  usque ad qui dicunt Agar et Ceturam unam fuisse?

uERS. 28-33.---»Extrahentes.«  Allegorice. Ioseph de cisterna leuatus Ismelitis uenditis uenditur: et Christus ab inferno regressus ab omnibus gentibus fidei commercio comparatur. Ille per Iude consilium triginta argenteis distrahitur, et hic per consilium Iude Iscariote numero eodem uenundatur.

»uendiderunt.«  Hebraica ueritas habet »argenteis.« neque enim uiliori metallo Dominus uendi debuit quam Ioseph.

uERS. 34.---»Scissisque uestibus,« etc.  Iacob, posteritatis sue plorans dispendia, quasi pater filium lugebat amissum, et quasi propheta interitum Iudeorum . Scidit uestimentum:  quod in passione Domini fecit princeps sacerdotum . Sed et uelum templi scissum est, ut prophetaret nudatum populum suum, et diuisum ostenderet regnum.

uERS. 35, 36.---»Descendam ad filium meum.« etc. Queritur quomodo hoc intelligatur, utrum mali tantum, an etiam boni in infernum descendant? Si tantum mali, quomodo iste ad filium suum dicit se lugentem descendere uelle? Non enim in penis inferni credibile est eum esse. An perturbati, et dolentis uerba sunt, mala sua etiam hic exaggerantis? an credibile est apud infernum quedam loca secreta, et minus penalia ante passionem Domini fuisse, ad que etiam sancti descendebant? quia nullus paradisum ingredi poterat, donec Christus rhompheam  igneam amoueret.

 Madianei autem uendiderunt Ioseph in Aegypto Putiphari eunucho, Pharaonis archimagiro. Plerumque sb, id est, coquorum principes, pro magistris exercitus Scriptura ponit; enim Grece est coquus, et dicitur , quod est occidere: eo quod coqui occidant coquendas pecudes. uenditus est igitur Ioseph principi laniorum, non Petefre, ut in Latino scriptum est, sed Putiphari eunucho. Ubi queritur quomodo postea uxorem habere dicatur? Tradunt Hebrei emptum ab hoc Ioseph ob nimiam pulchritudinem in turpe ministerium, et a domino, uirilibus eius arefactis, postea electum esse iuxta morem hierophantarum, id est, sacra loquentium in pontificatu Heliopoleos:  et huius filiam esse Aseneth, quam postea Ioseph acceperit uxorem.



CAPUT XXXuIII.

uERS. 1, 2.---»Eodem tempore,« etc.  Queritur quomodo ista fieri potuerunt? Si enim posteaquam Ioseph uenit in Aegyptum, etc., usque ad incidisse eum in amorem eius, quam duxit uxorem, nondum uendito Ioseph.

»Iudas,« etc. Hic, sicut ceteri patriarche, Christum significat, qui descendit ab baptismum Ioannis. Hiras enim interpretatur uidens Deum: Odollamites, testimonium in aqua, quia Ioannes uidens Christum uenientem ad baptismum, ait: »Ecce  Agnus Dei,« etc.  Ad hoc testimonium adhesit Christo Synagoga, quam significat Sue, filia Chananei, quia ei danda erat terra humilis professionis, quod interpretatur Chanaan. Hec ergo Synagoga primo adhesit Christo, quando Petrus et Andreas, et ceteri Ioannis discipuli facti sunt discipuli Christi. Quo ordine hec completa sunt sequens significat historia, narrans quomodo Iudas intrauit ad Thamar, que idem significat quod Sue.

uERS. 3, 4.---»Que concepit,« etc. Genuit Synagoga principes, qui ei tanquam mariti prefuerunt: quorum alii fuerunt nocentes, quos significat Her, qui interpretatur pelliceus , quia primi parentes pellibus induti addicti sunt morti; alii inutiles, quos significat Onan,  qui interpretatur meror eorum, quibus scilicet non prosunt.

uERS. 5-12.---»Tertium quoque peperit,« etc.  Tertius filius qui Thamar non iungitur, etc., usque ad et ideo tanquam Odollamites perhibuit testimonium in aqua.

»Iudas,« etc. De Iuda regia tribus processit, que diu prefuit Iudaice plebi, quam significat Thamar, que interpretatur amaritudo, quia amaram se in passione exibuit Christo.

 Plebs Iudaica, cui de tribu Iuda reges, etc., usque ad Deus tamen utrosque occidit, quia regnum a talibus tollit.

uERS. 13.---»Ad tondendas oues.«  Allegorice. uenit Dominus ad oues tondendas, id est  peccatis exonerandas, de quibus dicitur: »Dentes tui sicut greges tonsarum.« Thamar habitum mutat: nam et commutans interpretatur; mutat habitum et nomen, ut sit de Synagoga Ecclesia. Sed nomen amaritudinis manet: non in qua fel Domino ministrauit, sed in qua Petrus amare fleuit. Nam et Iudas Confessio dicitur, Confessioni ergo amaritudo misceatur, ut uera penitentia presignetur. Hec penitentia fecundatur, in omnibus gentibus Ecclesia constituta. Oportebat enim pati Christum, et resurgere, et predicari in nomine eius penitentiam et remissionem peccatorum per omnes gentes. Habitus quoque meretricis confessio peccatorum est: Thamar quippe Ecclesiam de gentibus uocatam significat; sedens cum hoc habitu ad portam Enaiim  [Figure: [Hebrew Text] 2Kb] , quod interpretatur fons: quia currebat uelut ceruus ad fontes aquarum, peruenire ad semen Abrahe. Illo non cognoscente fecundatur, secundum illud Psalmi XuII. »Populus, quem non cognoui, seruiuit mihi.« Accepit in occulto annulum, monile, et uirgam, quia uocatione signatur, iustificatione decoratur, glorificatione exaltatur. »Quos autem predestinauit, hos et uocauit; et quos uocauit, hos et iustificauit ;« sed in occulto, ubi conceptio sancte ubertatis fit.

uERS. 14-19.---»Que depositis uiduitatis uestibus,« etc. Notandum etiam in temporibus patriarcharum certa fuisse uestimenta uiduarum, nec qualia coniugatarum.

 »Sedit in biuio.«  »Et sedit ad portam Enaiim, que est in transitu Thamna.« Sermo Hebraicus, Enaiim, transfertur in oculos. Non est igitur nomen loci, et est sensus, »Sedit in biuio,« siue in compito, ubi diligentius debet uiator aspicere quo gradiatur.

uERS. 20-24.---»Misit autem Iudas.« Mittitur promissus hedus tanquam meretrici, id est exprobratio peccati, per Odolamitem, tanquam increpantem, »genimina uiperarum,« etc. Sed eam non inuenit peccati exprobratio, quam mutauit confessionis amaritudo. In hoc facto Iude non iustitie cernitur sinceritas, sed promissionis fidelitas. Si enim seruaret iustitiam seruando castitatem, non introisset, ut opinabatur, ad meretricem; sed quod promisit,  fideliter per pastorem transmisit.

uERS. 25.---»Que cum duceretur, etc.«  Postea uero publicis signis annuli, monilis et uirge, uicit temere iudicantes Iudeos, quos iam Iudas significabat; qui hodie quoque dicunt non hunc esse populum Christi, nec Abrahe semen, sed prolatis documentis nostre uocationis, iustificationis, et glorificationis, confunduntur, et nos magis quam se iustificatos esse confitebuntur. Pignora enim se habere refert Ecclesia, que accusatur a Iudeis quasi adultera legis: sed ostendit uirgam signum passionis, et monile legitima legis, et annulum pignus immortalitatis.

uERS. 26.---Qui agnitis,« etc.  »Cognouit autem Iudas, etc. In Hebreo habetur: »iustificata est ex me;« non quod iusta fuerit, sed quod  comparatione illius minus male fecerit, non uaga turpitudine, sed requirendo filios.

uERS. 27, 28.---»Instante autem,« etc. Quod primus, qui dicitur Zara, manum emisit, et obstetrix coccinum ligauit et ipso manu retrahente, posterior, qui uocatur Phares, manum porrexit, et nascendo precessit, significauit quod Isrel in opere legis manum extenderet, et prophetarum et ipsius Christi cruore pollutam contraheret: populus uero gentium postea prorumperet, ut essent »primi nouissimi, et nouissimi primi.«

uERS. 29, 30.---»Quare diuisa,« etc.  Pro maceria Aquila et Symmachus diuisionem transtulerunt, quod Hebraice dicitur Phares. Ab eo igitur quod diuiserit membranulam secundinarum diuisionis  nomen accepit. Unde et Pharisei, qui se quasi iustos a populo separauerant, Pharisei, id est diuisi dicebantur.

Zara interpretatur oriens. Quia primus apparuit, uel quia plurimi iusti ex eo nati sunt, sicut dicitur in Paralipomenis.



CAPUT XXXIX.

uERS. 1, 6.---»Igitur Ioseph ductus est in Aegyptum,« etc.  Ad ordinem tendit Scriptura unde recesserat, ut illa narret que supra gesta sunt. »Fuitque,« etc.  Multi humana sapientia inflati, dum desideriis suis diuina iudicia contrarie aspiciunt, etc., usque ad eiusque pondera leuiat, que uolens portat.

 uERS. 7-11.---»Post multos itaque dies iniecit domina,« etc.  Qui mundi successibus eleuatus, etc., usque ad quia enim uoluptas ex prosperitate nascitur, eiusdem consideratione feriatur.

»Iniecit domina sua,« etc.  Hec figura est Synagoge, etc., usque ad ubi enim ueluti puniendus descenderat, inde alios liberauit.

uERS. 12-23.---»Qui, relicto in manu eius pallio,« etc. Sic nos tentant carnis illecebre, et succutiunt uestem carneam: sed uir castus mauult omnia uincula dirumpere, quam se turpitudini subiugare.

Qui relicto,« etc.  Allegorice. Quia dum Synagoga Christum, purum hominem credens, adulterino complexu constringere uoluit, ipse tegmen  littere oculis eius obiecit, et ad cognoscendam diuinitatis potentiam conspicuum se gentibus prebuit. Unde usque hodie dum legitur Moses, uelamen est super oculos cordis eorum, quia scilicet adultera pallium retinuit, et quem male tenebat nudum amisit.



CAPUT XL.

uERS. 1-8.---»His ita gestis, accidit ut peccarent duo eunuchi,« etc.  Inuenit Ioseph duos eunuchos in carcere, etc., usque ad trangressionis ligno suspenditur.

»Pincerna regis Aegypti, et pistor, domino suo,« etc.  Ubi nos posuimus »principem uinariorum« in Hebreo habetur masqueh [Figure: [Hebrew Text] 2Kb] , illud  uerbum quod in nomine serui Abrahe dudum legimus, quem nos possumus more uulgi uocare pincernam, et usque hodie apud barbaros maxime dignitatis est, regi poculum porrexisse.

uERS. 9-15.---»uidebam coram me uitem,« etc.  »Et ecce uitis in conspectu meo, et in uite tres fundi, et ipsa germinans tres fundos.« Tria flagella, tres ramos, siue propagines, Hebreus sermo significat, que ab illis uocantur Sarigim [Figure: [Hebrew Text] 2Kb] .

uERS. 16-19.---»Tria canistra.«  Ubi in Latinis codicibus »tria canistra farine« scriptum est, etc., usque ad et ex omni genere pistorii operis in eodem scilicet canistro superiore.

uERS. 20-23.---»Natalitius Pharaonis.« Pharao  et Herodes diem natiuitatis celebrauerunt, quia ex hora natiuitatis se reges fuisse putauerunt.



CAPUT XLI.

uERS. 1.---»Post duos annos uidit Pharao somnium. Putabat se stare,« etc.  Sicut seruus Abrahe dixit, etc., usque ad ubi habitant terrena animalia.

uERS. 2-8.---»De quo ascendebant septem boues,« etc.  Ecce de fluuio ascendebant septem boues speciose ad uidendum, etc., usque ad Grecam copulauerunt.

uERS. 9-16.---»Tunc demum reminiscens pincernarum magister,« etc. Quia gentilis populus tandem  per exhibitionem preteritorum se intulit in spem futurorum.

uERS. 17-32.---»Putabam me stare,« etc. Septem anni, qui septem spicis plenis, uel septem uaccis pinguibus ostenduntur, spiritualia dona significant, quibus ubertas fidei larga pietate redundat. Septem uero steriles et ieiuni, ueritalis et iustitie famem in nouissimo tempore.

uERS. 33.---»Nunc ergo,« etc. Hoc tempore gratie uidemus impletum: quia abundante doctrina apostolica, septiformi Spiritu ministrata, diuina dispositione per singulas urbes episcopi et doctores ordinati sunt, qui abundantia doctrine diuinitus sibi collate libros sanctos scripserunt, quibus abundante fame uerbi, et deficientibus doctoribus, indigentiam  nostram reficeremus.

uERS. 34-37.---»Et quintam partem fructuum,« etc. Notandum Aegyptii quod quintam partem frugum in horrea regis congregant: quia filii tenebrarum, quinque sensibus dediti, celestia non curant: sed ueri Isrelite decimas dant, quia celestem patriam, cuius decima pars corruit, reformare laborant.

 Congregauit Ioseph per septem annos omnem frugum abundantiam: id est, frumenta fidei sanctorum horreis condens, per septem carismata, quasi per septem annos, ut cum septem anni inopie ceperint, id est, cum iniquitas occurrerit septem capitalium criminum sub Antichristo, quando fames fidei fuerit et salutis, tunc habeant copiosam  iustitie frugem, ne fides eorum inopia sermonis deficiat.

uERS. 38-40.---»Qui Spiritus Dei plenus sit,« etc.  Tertio, nisi fallor, insinuatur nobis in hoc libro Spiritus sanctus. Primo ubi dictum est supra : »Spiritus ferebatur super aquas,« secundo ubi dicit Deus supra : »Non permanebit Spiritus meus in hominibus istis,« etc. Tertio cum dicit Pharao in Ioseph esse Spiritum Dei: nondum tamen legimus Spiritum sanctum.

uERS. 41.---»Dixitque rursus Pharao,« etc.  Allegorice. Ioseph, qui typum Christi gerebat, currum meruit, et preco preconauit ante eum, et constituit eum Pharao super uniuersam terram Aegypti: et Dominus noster, postquam distractus  est a Iuda, sicut Ioseph a fratribus et de inferni carcere surrexit, ascendit currum celestis regni, de quo dicitur psalmo LXuII: »Currus Dei decem millibus multiplex;« et accepit potestatem predicandi et iudicandi a Patre. Unde Phil. II: »Dedit ei nomen quod est super omne nomen,« etc. Accepit quoque annulum, id est, pontificatum fidei, quo credentium anime salutis signo signantur, frontibusque et cordibus nostris per signum crucis figura eterni regis imprimitur. Induitur stola byssina, id est, carne sancta bysso splendidiore, et stola immortalitatis. Accepit quoque torquem auream, id est, intellectum bonum. Preco antecedit eum, id est, Ioannes Baptista, qui ait Matth. III: »Parate uiam  Domini.« Habebit et alium preconem, quia ueniet in tuba angeli.

uERS. 41, 42.---»Ecce constitui te super uniuersam terram Aegypti,« etc. Ioseph de carcere eductus, super Aegyptum constituitur; et Christus resurgens accepit »nomen quod est super omne nomen, ut in nomine Iesu omne genu flectatur .«

uERS. 43, 44.---»Clamante precone,« etc.  »et clamauit ante eum preco, et constituit eum super omnem terram Aegypti.« Pro quo Aquila transtulit: »Et clamauit in conspectu eius ad geniculationem.« Symmachus, etc., usque ad quod iuxta prudentiam omnium pater fuit, sed iuxta etatem tenerrimus adolescens  et puer.

uERS. 45-49.---»Et uocauit,« etc.  Et uocauit Pharao nomen Ioseph, etc., usque ad ut uera illa Hebreorum super eo quod ante diximus suspicio comprobetur.

»Deditque illi uxorem,« etc.  Queri solet cuius Putipharis, alias Petefre, ut plerique habent et corrupte, ut supra dictum est, etc., usque ad non est fidei periculosum, nec contrarium ueritati Scripturarum.

uERS. 50-58.---»Nati sunt autem Ioseph filii duo,« etc.  Obserua propter questionem que post de filiis Ioseph proponenda est, quod ante famis tempus, quo Iacob intrauit in Aegyptum, duos tantum filios Ioseph habuit, Manassem et  Ephraim.

uERS. 56, 57.---»Aperuitque Ioseph uniuersa horrea,« etc. Allegorice. Ioseph a penuria frumenti saluat Aegyptum, et Christus a fame uerbi liberat mundum. Aperuit horrea sua Christus in orbem terrarum, et erogatione frumenti sui omnia subiugauit. Nisi fratres Ioseph uendidissent, defecerat Aegyptus: nisi Iudei Christum crucifixissent, perierat mundus. Ioseph interpretatur augmentatio siue ampliatio: sed in illo Ioseph ampliationem non habuit nisi sola Aegyptus; in nostro uero, uniuersus mundus. Ille erogauit triticum; noster Dei uerbum. »In omnem terram exiuit sonus eorum .«



CAPUT XLII.


uERS. 1-15.---»Audiens autem Iacob quod alimenta uenderentur in Aegypto,« etc.  Est frumentum in Aegypto: dicit et Deus Pater, Osee XI: »Ex Aegypto uocaui Filium meum.« Descendunt decem prouectiores, id est Iudei, sub decalogo constituti; quos ipse cognoscens, non est agnitus ab eis; cognoscuntur Hebrei a Christo, et ipsi non agnoscunt eum; dederunt illi pecuniam; sed Ioseph, id est Christus, triticum dedit, et argentum reddidit, quia non pecunia emitur Christus, sed gratia.

uERS. 16-22.---»Mititte ex uobis unum . . . . . alioquin per salutem Pharaonis exploratores estis.«   Quid est quod Ioseph, uir sapiens, etc., usque ad erit Deus, non enim erit, sed habebitur

uERS. 22-26.---»Nesciebant autem,« etc.  Quid est quod cum inter se penitentes loquerentur de Ioseph, etc., usque ad sicut ipsum in exteras prouincias uendiderant.

uERS. 27-34. »Apertoque,« etc. Fratres Ioseph dant argentum, quia Iudei conuersi dimittunt litteram occidentem, et accipiunt spiritum uiuificantem: reperitur tamen argentum in ore saccorum, quia propter fructum spiritualis intelligentie non deseritur nitor eloquentie.

uERS. 35, 36.---»Singuli repererunt,« etc. Fratres Ioseph dederunt pecuniam in emptione frumenti,  sed eam accepto frumento receperunt, quia noster Ioseph non querit nostra, sed nos. Gratis enim dat sua munera, et in nostra emptione nos ditiores facit.

uERS. 37.---»Cui respondit Ruben,« etc.  Ruben ait: »Duos filios meos interfice, si non reduxero illum tibi,« etc., nec tamen obtinuit. At Iudas dicens: »Reus ero peccati in patrem omni tempore,« impetrauit, quia ei commissus est Beniamin. Plus est ergo reum esse peccati, quam corporaliter occidi.

uERS. 38.---»Deducetis canos meos,« etc.  Queritur utrum ideo ad infernum, quia cum tristitia, an etiam si abesset tristitia, tanquam ad infernum moriendo descensurus hec loquatur? De inferno  enim magna questio est, et quid inde Scriptura sentiat, ubicunque hoc memoratum fuerit, obseruandum est.



CAPUT XLIII.

uERS. 11-22.---»Modicum resine et mellis et storacis,« etc.  Aliquid resine, et mellis, etc., usque ad eo quod in illo sunt aromata diuersa condita.

uERS. 23-28.---»Deus uester et Deus patris uestri dedit uobis thesauros,« etc.  Mendacium uidetur, sed aliquid significare credendum est. Argentum enim, quod datur et non minuitur, quod et probatum appellatum est, illud forte est de quo dicitur psalmo XI: »Eloquia Domini eloquia casta, argentum igne examinatum, probatum terre, purgatum  septuplum,« id est probatum perfecte.

uERS. 29-31.---»Attollens autem Ioseph oculos uidit Beniamin,« etc.  Act. IX Paulum quasi lux circumfulsit, qui paruulus, quia nondum maturam fidei etatem gerebat. Unde etiam adolescens legitur, dum lapidantium Stephanum uestimenta seruabat. Fleuit Ioseph; cecitas Pauli fletus est Christi; lauit faciem Christus, cum baptizatur Paulus, per quem a plurimis uidendus est Christus.

 Affectus boni animi semper procliuis est ad pietatem. Unde in Ioseph uirtutum possumus considerare copiam. Castus erat, cum spreuit impudicitiam domine; sapiens, cum diligenti inuestigatione fratrum animos explorabat, qualiter sentirent  de fratre suo uterino; iustus erat in adhibitione discipline delinquentibus; pius, in conuersione penitentium.

uERS. 32, 33.---»Quibus appositis,« etc. Seorsum appositi sunt cibi Ioseph quasi aduene, et scorsum fratribus, quasi exteris natione: Aegyptiis quoque seorsum, quasi indigenis, qui putabant profanum esse cum peregrinis conuiuium.

uERS. 34.---»Biberuntque et inebriati sunt,« etc.  Solent ebriosi hoc testimonium adhibere sibi in patrocinium propter Ioseph, qui ualde sapiens commendatur. Sed hoc uerbum pro saturitate ponitur in Scripturis, unde psalmo LXIu: »uisitasti terram et inebriasti eam,« quia in laude benedictionis hoc positum est, et donum Dei commemoratur; apparet  hanc ebrietatem saturitatem significare: nam ita inebriari ut inebriantur ebriosi, nec ipsi terre utile est; quoniam maiore humore quam sufficit, corrumpitur; sicut uita ebriosi, qui non satietate se replet, sed mergit diluuio.



CAP. XLIu.

uERS. 5-14.---»Scyphus quem furati estis,« etc.  Quid sibi uult quod inuentus est scyphus Ioseph in sacculo Beniamin, nisi quia in corde Pauli celestis doctrine iam prefulgebat eloquium, dum esset eruditus in lege? Sed quia subiectus non erat Deo, intra saccum erat scyphus, doctrina intra legem, lucerna intra modium. Missus tamen Ananias manum imposuit, marsupium soluit, et argentum  resplenduit, et decidentibus squamis, quasi uinculis, soluto sacco, id est deposito legis uelamine, adeptus est gratie libertatem, et reuelata facie sermonis Euangelium predicat.

uERS. 15.---»An ignoratis quod non sit similis mei in augurandi scientia?«  Quid hoc sibi uelit queri solet. An quia non serio sedioco dictum est, etc., usque ad cognito fratre, quem a se perditum existimabant.

uERS. 16-34.---»Cui Iudas,« etc.  Multa in narratione Iude aliter dicta sunt quam cum illis egerat Ioseph, etc., usque ad sed qui nouerat eum scire, ut eum flecteret ad misericordiam narrationi inserebat.



CAPUT XLu.


uERS. 7-9.---»Misit me Deus,« etc.  Quid est quod iuxta alia exemplaria ita legitur: »Misit enim me Deus ante uos, remanere reliquias uestras super terram, et enutrire semen reliquiarum uestrarum magnum?« Hoc enim non usquequaque consonat, etc., usque ad »et sic omnis Isrel saluus fieret.«

uERS. 10-15.---»Habitabis in terra Gessen,« etc.  In Hebreo habetur Gosen . Unde error increuit quod terra Gessen in Arabia sit. Porro, sicut in nostris codicibus est, per extremum m scribitur Gessem, quod mihi nequaquam placet terram significare complutam. Gessem enim in imbrem  uertitur, ubi et in plerisque Gessem reperitur.

uERS. 16-21.---»Et gauisus est Pharao,« etc. Hec uerba Pharaonis que ad Ioseph de Iacob et filiis eius locutus est, significant gaudia gentilis populi de conuersione Iudeorum. Magna enim deuotio est Ecclesie gentium quod Isreliticus populus ad fidem ueniat, quibus, si conuertantur et fidei participes exstiterint, promittit spirituales opes uirtutum, et gratiam Spiritus sancti, quam qui accipit, indigentia boni non laborabit.

uERS. 22-28.---»Beniamin uero dedit,« etc. Trecenti argentei dantur Beniamin, quos a Christo accepit qui predicat Trinitatem, uel Christi crucem. Unde Paulus ait I ad Corinth. II: »Non iudicaui me  aliquid scire inter uos, nisi Christum Iesum, et hunc crucifixum.« Quinque stolas accepit, id est sapientiam omnium sensuum. Precellit ergo Paulus abundantia meritorum: sed et fratres, id est alii predicatores, habent gratiam suam, id est binas stolas, ut confiteantur Christum Deum et hominem. Unde Prou. XXXI: »Omnes domestici eius uestiti duplicibus,« id est mystica et morali intelligentia. Mittuntur et patri munera, et Christus promissis muneribus inuitat populum suum. Munera portant asini, id est gentiles, inutiles et laboriosi: nunc autem portant utiles in typo Christi munera, in Euangelio munerum largitore.

 Expauit Iacob, id est plebs incredula: sed postquam gesta Christi cognouit, reuixit spiritus  eius, et qui mortuus uidebatur, fide resurrectionis Christi uiuificatur. uocatur ergo a filiis suis, id est, a Petro, Paulo et Ioanne, populus Iudeorum ad gratiam. Occurrit illi Iudas, qui interpretatur confessio, quia precedit confessio quos ante perfidia possidebat: et sic Ioseph, id est Christus, occurrit, qui senem iam etate suscipiat ultimo tempore populum Iudeorum, non secundum merita, sed secundum electionem gratie, et imponat manum super oculos eius, et cecitatem auferat; quod distulit, ut postremus crederet, qui ante non putauit esse credendum. Unde ad Romanos undecimo capite: »Quia cecitas ex parte in Isrel facta est, donec plenitudo gentium intraret, et sic omnis Isrel saluus fieret.«



CAPUT XLuI.


uERS. 26.---»Cuncte anime que ingresse sunt cum Iacob in Aegyptum,« etc.  uidendum est quid respondeatur eis qui hoc testimonio confirmant a parentibus animas cum corporibus propagari: animas enim dictas pro hominibus, a parte totum figurata locutione, nullus ambigit. Sed quomodo ipsam partem, id est animam cuius nomine totus homo significatus est, alienamus ab eo quod dictum est, »exierunt de femoribus eius,« ut carnes ex illo tantum natas  accipiamus, querendi sunt modi locutionum in Scripturis.

uERS. 27.---»Filii autem Ioseph,« etc.  Omnes anime domus Iacob, etc., usque ad licet plerique tradant Lucam, ut proselytum, Hebreas litteras ignorasse.

uERS. 28-31.---»Misit autem Iudam,« etc.  Iudam uero misit ante se ad Ioseph, etc., usque ad pagum Arsenoyten sic olim uocatum autumant.

uERS. 32-34.---»Et sunt uiri pastores,« etc.  Commendatur in patriarchis, quod pecorum nutritores erant a pueritia sua, etc., usque ad in fine habituri ordinatissimam et sempiternam felicitatem.



CAPUT XLuII.

uERS. 9, 10.---»Dies peregrinationis,« etc.  Quid est quod dicit Iacob  Pharaoni, etc., usque ad non manent in domo in eternum.

uERS. 11.---»Ioseph uero patri et fratribus suis . . . Ramesse.« Querendum est utrum terra Ramesses ipsa sit Gessen: hanc enim petierant, et Pharao preceperat dari.

 Allegorice. Tradidit Ioseph patri et fratribus optimam terram Gessen, prebens eis cibaria, quia fames terram oppresserat: sic et Dominus parentibus, id est patriarchis et prophetis, ex quibus est secundum carnem, siue omnibus sanctis, de quibus in Euangelio dicit Matth. II: »Hi sunt fratres mei, qui faciunt uoluntatem Patris mei,« his dat terram optimam, de qua dicitur psal. XXuI: »Credo uidere bona Domini in terra uiuentium.«

 uERS. 12-15.---»Prebens cibaria, singulis,« etc. Metiebatur triticum patri suo Ioseph, nec tamen eum pater quando uidit, nec quando triticum accepit, adorauit: quomodo ergo somnium impletum putamus, nisi maioris rei contineat prophetiam.

uERS. 16-19.---»Adducite pecora uestra, et dabo uobis,« etc. Queritur, eum Ioseph frumenta colligeret, unde homines uiuerent, pecora unde uiuebant, cum tanta fames inualuisset, et fratres Ioseph Pharaoni dixerunt: »Non sunt pascua pecoribus puerorum tuorum,« etc. Si ergo ea fame pascua defecerant in terra Chanaan, cur in Aegypto non defecerant, cum eadem fames esset ubique? An, sicut perhibetur ab eis qui loca sciunt, in multis Aegypti paludibus poterant pascua non deesse, etiam  cum fames esset frumentorum, que solent Nili inundatione prouenire: dicuntur ille paludes feracius pascua gignere, quando aqua Nili minus excrescit.

uERS. 20, 21.---»Emit igitur,« etc. Non iniustitie uel iniquitatis arguitur Ioseph, cum etiam fidelitas eius inde commendetur, quia nullius persone gratiam suscepit, sed iuxta emptoris pretium equo libramine repensauit.

Mystice autem significat omnes qui in spiritali Aegypto sunt et eius opes ambiunt, seruos esse. Nullus est enim liber Aegyptius, qui carnalis est, et uenundatus sub peccato: Pharao enim eos subiecit; unde fortasse dicitur Exod. XX: »Ego sum Dominus Deus  tuus, qui eduxi te de Aegypto, de domo seruitutis.« Unde Rom. uI: »Non regnet peccatum in uestro mortali corpore.« etc. Et ibidem: »Serui estis eius cui obedistis, siue peccati in mortem, siue obeditionis ad iustitiam.« Aegyptii autem uiolenter in seruitutem redacti sunt, Hebrei uero uiolenter in seruitium. uendiderunt autem Aegyptii semetipsos, nec dispensatoris culpa est, ubi digna repensantur pro meritis. Hoc et Paulus fecit, cum illum qui indignus numero sanctorum uel consortio fuit, Satane tradit . Nemo ergo dicat Paulum durius egisse, qui hominem de Ecclesia eiecit, ut expulsus disceret non blasphemare: hominis enim uoluntas est iniqua, cum amans terrena despicit celestia, et propter auaritiam se subiicit diabolo. Dei autem  permissio est iusta, cum eum qui spernens meliora, elegit peiora, dimittit arbitrio suo ut cadat. »Emit igitur,« etc. Allegorice emptio Ioseph, qui frugibus emit terram Aegypti, significat Christum doctrina et sanguinis pretio redimere mundum. Quod autem dicit: »Accipite semina, et serite agros ut fruges habere possitis,« etc., semen est uerbum Dei, agri corpora que uomere euangelico exarata, et semine spirituali seminata, fructum uirtutum germinant. Quinta pars, que regi dabatur, quinque sensuum census, qui Christo regi soluendus. Quatuor relique in sementem et cibos possessoribus permittuntur, quia actualis uite usus unicuique conceditur, ut seminet uirtutum opera, et fructus iustitie metat in uitam eternam, qui a Christo nobis tribuitur. Unde  Ioseph dicitur: »Salus nostra in manu tua est,« quia salus mundi in potestate Christi.

uERS. 22-28.---»Preter terram sacerdotum,« etc. Hoc significat, Ecclesie terram, in qua ueri sunt sacerdotes, liberam esse a censu mundano, que uerbo diuino indesinenter pascitur, nec damnum panis spiritualis sustinebit.

uERS. 29, 30.---»Cumque appropinquare cerneret diem mortis sue,« etc.  Ea filium iuratione constringit, etc., usque ad qui in baptismo apparuit fere trigesimo anno.

uERS. 31.---»Quo iurante.«  Quod habent Latini codices, »Adorauit super caput uirge eius,« nonnulli emendatius habent: »Adorauit  super caput uirge sue,« uel »in capite uirge sue,« uel »in cacumine, uel super cacumen uirge sue.« Et ideo merito queritur quid sit quod dictum est, etc., usque ad ubi figura rei future presignabatur.

 »Et adorauit Isrel contra summitatem uirge eius.« Hoc etiam in loco quidam frustra simulant adorasse Iacob summitatem sceptri Ioseph: quod scilicet honorans filium potestatem illius adorauerit, cum in Hebreo multo aliter legatur: »Et adorauit Isrel ad caput lectuli;« quia postquam iurauit ei filius, securus de petitione, adorauit Deum conuersus ad caput lectuli. Sanctus enim uir et Deo deditus senectute oppressus, sic habebat  lectulum positum, ut ipse iacentis habitus absque ulla difficultate ad orationem esset paratus.



CAPUT XLuIII.

uERS. 1.---»His ita transactis . . . . assumptis duobus filiis Manasse et Ephraim.«  Et tulit duos filios secum, Manassen et Ephraim. Ex hoc apparet quod supra diximus, quia Ioseph ad id locorum duos tantum filios habuit, Ephraim et Manassen. Si autem post multos annos moriente Iacob duos tantum duxit ad benedictionem, illo utique tempore cum filii eius generare nequiuerant, paruuli atque lactentes, in ingressu patris et fratrum, nepotes ex his habere non potuit.

uERS. 2-4.---»Qui confortatus,« etc.   Et confortatus Isrel sedit super lectulum. Cur LXX idem uerbum aliter atque aliter ediderint nescio, sed audacter dico quod idem uerbum mittha [Figure: [Hebrew Text] 2Kb] , quod hic lectulum transtulerunt, supra ubi dixit adorasse Iacob, uirgam nominauerunt.

uERS. 5, 6.---»Duo igitur filii qui nati,« etc.  Patet quod septuaginta anime ingresse sunt in Aegyptum, etc., usque ad sed in tribus Ephraim et Manasse quasi appendices miscebuntur.

uERS. 7-11.---»Mihi enim quando ueniebam de Mesopotamia, mortua est Rachel et sepeliui eam,« etc. Ioseph quasi nescienti indicat ubi et quando matrem sepelierit, forte prophetice commemorans ibi sepultam esse matrem eius, ubi erat Christus nasciturus.

 uERS. 12-15.---»Cumque tulisset eos Ioseph de gremio patris,« etc.  Sicut factum est in Esau et Iacob, dicente Domino: »Maior seruiet minori,« ita et in filiis Ioseph, etc., usque ad et iuniorem de sinistro dextrum.

uERS. 16-21.---»Inuocetur super eos nomen meum.«  Notandum ex hoc loco non solum exauditionem, sed inuocationem etiam dici, que non Dei, sed hominum sunt.

uERS. 22.---»Do tibi partem unam,« etc.  »Ego dedi tibi Sichimam precipuam super fratres tuos, quam accepi de manibus Amorrheorum in gladio meo et sagitta.« Sichima iuxta Grecam et Latinam consuetudinem declinata  est, etc., usque ad et Mausoleum eius ibi usque hodie cernitur.

 Quod Sichimam dicit Iacob precipuam se dare filio suo Ioseph, et addidit quod possederit eam in gladio et arcu, queritur quomodo ad litteram conueniat Gen. XXXIu. Emit enim centum agnis possessionem illam, non cepit iure belli. An quia Salem ciuitatem Sichimorum filii eius expugnauerant, et iure belli potuit eius fieri, ut iustum bellum cum eis uideatur, qui priores fecerunt iniuriam, contaminando eius filiam? Cur ergo non dedit eam maioribus filiis suis, qui hoc fecerunt? Deinde si modo de uictoria glorians dat eam Ioseph, cur ei tunc displicuerunt filii qui hoc commiserunt? Cur denique cum eos benediceret, id exprobrando memorauit?  Latet ergo hic propheticum sacramentum, quia Ioseph quadam precipua significatione Christum significauit: et ei datur illa terra ubi obruit Iacob deos alienos , ut Christus intelligatur possessurus gentes diis patrum suorum renuntiantes et in Christum credentes.



CAPUT XLIX.

 In benedictionibus Iacob historia tenenda, et allegoria inuestiganda: historia de diuisione terre promissionis, allegoria de Christo et Ecclesia, que in nouissimis temporibus reuelanda; prius tamen historie fundamenta sunt iacienda.

uERS. 3, 4.---»Ruben primogenitus meus,« etc.  »Ruben primogenitus  meus, tu fortitudo mea,« et principium filiorum meorum, etc., usque ad primogeniti ordinem perdidisti.

uERS. 5.---»Simeon et Leui,« etc.  LXX: »Simeon et Leui fratres consummauerunt iniquitatem adinuentionis sue,« etc., usque ad »in consilium eorum non ueniat anima mea.«

uERS. 8.---»Iuda, te laudabunt,« etc.  Quia Iuda confessio uel laus interpretatur, etc., usque ad iuxta eumdem sensum aliis uerbis Ecclesia monstratur, de qua dicitur Matth. u: »Non potest ciuitas abscondi super montem posita.«

uERS. 9.---»Catulus leonis Iuda: ad predam,  fili mi, ascendisti: requiescens accubuisti ut leo,« etc.  uel catulus leonis in somno requieuit, quia non necessitate, sed potestate. Unde: »Potestatem habeo ponendi animam meam, et nemo tollit eam a me, sed ego pono eam .« Quod uero addit, »et ut catulus leonis,« inde enim mortuus unde natus. Aiunt physici quod catulus leonis, cum fuerit natus, tribus diebus dormit et tribus noctibus. Deinde patris fremitu tremefactus cubilis locus excitat dormientem: Christus quoque in cubili sepulcri tribus noctibus iacens, somnium mortis impleuit. Bene ergo Christus ut leo requieuit, qui non solum mortis acerbitatem, sed et imperium uicit, et ut catulus leonis, quia die tertia resurrexit. Unde additur.

 »Quis suscitabit eum?« etc. Nullus, subaudi, nisi ipse qui ait Ioan. II: »Soluite templum hoc et in triduo resuscitabo illud.«

uERS. 10.---»Non auferetur sceptrum de Iuda,« etc. Tandiu enim ex semine Iude reges apud Iudeos fuerunt, donec Christus ex uirgine nasceretur. Primus enim in gente Iudeorum rex alienigena fuit. Herodes, quando iam Christus natus est. Qui ergo negat uenisse Christum, ostendat regem de tribu Iuda in gente Iudeorum.

uERS. 11.---»Ligans ad uineam pullum suum,« etc. Gentes quas sibi subiunxit. Unde Ezech. XuIII: »uiuo ego, dicit Dominus, nisi hos homines induam sicut uestimentum.« Nos enim Christus in sanguine  uue mundauit quando sicut botrus in ligno crucis pependit, et ex latere eius aqua in ablutionem, et sanguis exiuit in redemptionem.

uERS. 12.---»Pulchriores oculi,« etc.  Quia doctrina eorum austeritatem ueteris legis exsuperat, et euangelica precepta clariora sunt quam legis mandata.

»Lacte,« id est doctrina legis, que carnalem populum uel paruulum lacte alebat: sed »candidiores,« Ecclesie doctores, qui fortem et ualidum uerbi cibum manducant, et distribuunt. Unde Hebr. u: »Perfectorum est solidus cibus,« qui bene »candidiores lacte« dicuntur, quia candidi, puri et ab omni macula liberi.

uERS. 13.---»Zabulon in littore,« etc. Ut credentibus  refugium et periclitantibus demonstret fidei portum. Contra omnes terminos seculi solidata exspectat naufragium Iudeorum et procellas hereticorum: qui circumferuntur omni uento doctrine, inde etiam apostoli aliqui assumpti: ibi sepe Dominus docuit. Pertingit autem usque ad Sidonem, id est, usque ad gentes peruenit. Unde Isa. IX: »Terra Zabulon, et terra Nephthali, uia maris trans Iordanem,« etc. Sidon, uenatio: et ex eis locis sumpti sunt uenatores, de quibus dicitur Ier. XuI: »Mittam uenatores multos, et uenabuntur uos in omni monte.«

uERS. 14, 15.---»Issachar.«  Bonum desiderauit requiescens inter medios clericos, etc., usque ad et ideo ei omnes tribus seruiant,  quasi magistro dona portantes.

»Accubans inter terminos,« etc. Accubare, est exspectato mundi fine quiescere, nichilque de mundanis querere, sed ultima desiderare. Fortis asinus requiem uidit, et terram optimam: cum simplex gentilitas ad robur operis se erexit, quia ad uite patriam tendit.

uERS. 16-18.---»Dan iudicabit populum suum,« etc.  Alii per hec uerba putant predici Antichristum de tribu Dan futurum, etc., usque ad et post beneficia ficte dulcedinis exercet cornua potestatis.

»Dan iudicabit populum suum sicut unum de sceptris Isrel. Fiat Dan coluber in uia, regulus in  semita, mordens ungulas equi, et cadat ascensor eius retrorsum. Saluatorem tuum exspectabo, Domine.«  Samson iudex Isrel de tribu Dan fuit, etc., usque ad et ipse erit exspectatio gentium.

uERS. 19, 20.---»Gad.«  Latrunculus latrocinabitur ante eum, etc., usque ad et uictis hostibus fortiter dimicauit.

»Gad accinctus preliabitur ante eum.«  Christus ante et retro preliabitur contra Antichristum: ante, occulto aduentu humilitatis; post, manifestata gloria maiestatis. Unde Moyses Deut. XXXIII: »Benedictus in latitudine Gad, quasi leo requieuit: cepitque brachium et uerticem, et uidit principatum suum.« Christus enim in sepulcro quieuit, uerticem  et superbiam excelsorum humiliauit, et ei datus est principatus, et honor, et regnum.

uERS. 21.---»Nephthali.«  Allegorice. uirgultum dissolutum, dans nationi pulchritudinem, etc., usque ad quia ibi uel maxime docuit, ut in Euangelio quoque scriptum est.

»Nephthali ceruus emissus,« etc.  Apostoli enim et predicatores, uelociter exsilientes, sicut cerui, transcendunt impedimenta seculi, et excelsa meditantes, dant eloquia pulchritudinis, id est predicant doctrinam Saluatoris.

uERS. 22-26.---»Filius accrescens Ioseph,« etc.  »Filius accrescens super fontem,« etc., usque ad imperans quoque decem tribubus Isrel.

 uERS. 27. »Beniamin lupus rapax,« etc.  »Mane comedet predam et ad uesperam diuidet escam.« Quanquam de Paulo manifestissime prophetia sit, quod in adolescentia sua persecutus Ecclesiam, in senectute predicator Euangelii fuerit, etc., usque ad super sacerdotibus qui, seruientes altari, uiuant de altari .

»Beniamin lupus rapax,« etc.  Quidam doctorum hoc ad Hierusalem retulit, etc., usque ad tunc diuidet escam, intelligens a spiritu litteram esse diuidendam, quia »littera occidit, spiritus autem uiuificat .«

uERS. 28-31.---»Omnes hi in tribubus,« etc. Queritur cur Iacob omnes quos de liberis et ancillis  genuit, equali honore filios et heredes constituerit? quia sicut Christus omnibus qui per fidem corpori eius conciliantur, pari honore et gloria celestia premia largitur. »Non est enim ibi discretio an Iudeus sit an Grecus, Barbarus an Scytha, seruus an liber: quia per omnia et in omnibus« Christus, qui formam serui induit, et pro libero et pro seruo seruiuit, ut omnibus equale donum largiatur. Quicunque enim fidem Domini promeretur, nullis maculis carnalis natiuitatis offuscatur. Unde Iel. II: »Effundam de spiritu meo super omnem carnem.«

uERS. 32.---»Appositusque,« etc.  Querendum de quo populo dicatur? Nam de patribus nulla questio est. Notum est enim quod ad Abraham et Isaac appositus est, sed populus multitudo est.  Illi autem tam pauci non poterant populus dici. Intelligendum ergo hoc etiam de angelis dici, ad quorum societatem, de mundo transeuntes, apponuntur sancti. Unde Hebr. XII: »Accessistis ad montem Sion, et ad Hierusalem celestem, et ad frequentiam angelorum,« etc.



CAPUT L.

uERS. 1-3.---»Quod cernens Ioseph, ruit. . . . transierunt quadraginta dies.«  Qui numerus penitentie et humilitati conuenit. Unde in lege et in Euangelio a prophetis et ab ipso Domino obseruatus est.

 Quadraginta dies sepulture, quos memorat Scriptura, forte penitentiam significant, qua sepeliuntur peccata. Non enim frustra quadraginta dies  ieiuniorum sunt constituti, quibus Moyses, et Elias, et ipse Dominus ieiunauit, et Ecclesia precipuam obseruationem ieiuniorum Quadragesimam uocat. Unde et apud Ionam de Niniuitis scriptum est: »Adhuc quadraginta dies, et Niniue subuertetur , ut per tot dies, accommodatos scilicet humiliationi penitentium, intelligantur in ieiuniis sua fleuisse peccata, et impetrasse misericordiam. Nec tantum luctui penitentium hic numerus conuenit. Quadraginta enim dies post resurrectionem fuit Dominus cum discipulis suis intrans et exiens, manducans et bibens, qui dies letitie fuerunt. Nec septuaginta Interpretes errasse credendi sunt qui dixerunt: »Triduum, et Niniue subuertetur:« maiore enim auctoritate prediti quam interpretum  officium est, prophetico spiritu  »triduum,« posuerunt, quamuis non ignorarent quod »quadraginta dies« in Hebreo legerentur; ut in Christi clarificatione intelligerentur dissolui et aboleri peccata, »qui traditus est propter delicta nostra, et resurrexit propter iustificationem nostram.« Clarificatio autem Domini in resurrectione et ascensione cognoscitur. Unde hic quamuis unum et eumdem spiritum dedit: primo postquam resurrexit, secundo postquam ascendit; et quia post triduum resurrexit, post quadraginta autem dies ascendit: unum horum, quod posterius factum est, per numerum quadraginta dierum Hebrei significant; alterum uero de triduo, quod ad  eamdem rem pertinet, Septuaginta memorant, non interpretationis seruitute, sed prophetie auctoritate. Non ergo dicamus unum horum falsum esse, et pro aliis interpretibus contra alios litigemus; cum illi qui ex Hebreo interpretantur, probent scriptum esse quod interpretantur; et Septuaginta auctoritas, que tanto diuinitus facto miraculo commendatur, tanta in Ecclesiis uetustate firmetur.

»Septuaginta diebus.«  Ethnici nouem diebus mortuos suos flebant. Unde et nouendialis nona dies uocabatur, quando sepeliebantur. Dei cultores septem diebus exsequias celebrabant. Unde Eccli. XXII: »Luctus mortui septem dies: luctus autem fatui omne tempus uite eius.« Septenarius enim requiem significat. Unde septima dies sabbatum,  id est requies dicitur. Celebrant ergo septimam diem mortuorum, optantes illos cum Domino requiescere a laboribus presentis uite. Hinc ergo dicitur: »Fleuit eum Aegyptus septuaginta diebus,« qui est decuplatus septenarius. Septies enim deni, septuaginta sunt. Potest etiam dici quia sicut tertia dies mortui agitur a fidelibus, ut anima, que est triplicis nature, requiescat; ita septimus dies celebratur, ut anima corpori reconcilietur, que carne illiciente peccauit. In septenario etiam tria sunt et  quatuor; ternarius pertinet ad animam, que irascibilis, et concupiscibilis, et rationalis est; quaternarius ad corpus, qui quatuor constat elementis.

uERS. 4-21.---»Et expleto planctus tempore,« etc.  Quod mandauit Ioseph potentibus Aegypti, ut dicerent Pharaoni nomine eius: »Pater meus adiurauit me dicens: In monumento quod ego feci mihi in terra Chanaan, ibi me sepelies;« queritur quomodo uerum sit, cum hec uerba patris eius, cum de sepultura mandaret, non legantur. Sed ad sententiam uerba sunt referenda, sicut supra alia similiter iterata. uoluntati enim enuntiande et in notitiam perferende, oportet uerba seruire. Fodisse autem sibi Iacob sepulcrum nusquam superius legitur, sed certe, nisi fodisset, non modo diceretur.

 uERS. 10.---»ueneruntque ad aream Atad,« etc. Hic locus trans Iordanem est, et distat ab Hebron septuaginta passuum millibus. Pretergressi sunt ergo locum in quo debebant sepelire eum, et postea transito Iordane redierunt ad locum duplicis spelunce. Unde queri potest quare hoc fecerint. Si dicit aliquis quia bella timebant, sicut filii Isrel circumducti per desertum quadraginta annis, donec transmisso Iordane uenerunt ad terram promissionis. Sed maioris significantie causa factum est hoc. In loco enim que area Arad dicitur, postea multitudo filiorum Isrel murmurans contra Dominum, diuino igne consumpta est. Tanto ergo luctu non tam mors Iacob, quam ruina populi futura lugebatur.

uERS. 22, 23.---»uixitque centum decem annis.«   Cum hos filios filiorum uel nepotes filiorum dicat Scriptura Ioseph uiuendo uidisse, quomodo iungit eos sexaginta quinque animabus cum quibus Iacob Aegyptum dicit intrasse, etc., usque ad que illo uiuo propagabatur, per quem factum est ut ingrederetur.

uERS. 24.---»Asportate ossa,« etc.  Ioseph, sicut pater eius, terram promissionis tota mente desiderabat, et incolatum Aegypti detestabatur. Nos quosque moraliter instruit, ut quandiu sumus in hoc mundo, terram promissionis, id est uiuentium, semper desideremus, et ibi requiescere optemus: quod bene fit, si numerum annorum Ioseph moribus imitemur. Centum enim et decem uite annis expletis mortuus est: nos quoque studeamus  per decalogi obseruantiam ad eternam beatitudinem quam centenarius significat, peruenire.

uERS. 25.---»Conditus aromatibus.«  Felix est anima que, aromatibus uirtutum condita in loculo corporis degens, quotidie proficiendo perenni uite reseruatur. Siquidem in fide, spe et caritate custodita fuerit, per gratiam Christi peruenire merebitur ad speciem diuine contemplationis, cuius adoptio perfecta est letitia; unde psal. Xu: »Adimplebis me letitia cum uultu tuo.«





LIBER EXODUS Hebraice uEELLE SEMOTH , id est, HAEC SUNT NOMINA; Grece , id est EXITUS. *



PROTHEMATA IN EXODUM.


 In Pentateucho excellit Exodus, in quo pene omnia sacramenta quibus Ecclesia instruitur, figuraliter exprimuntur. Per corporalem enim exitum filiorum Isrel de Aegypto corporalis noster exitus de Aegypto spirituali signatur. Per mare Rubrum, et Pharaonis submersionem atque Aegyptiorum, baptismi mysterium et spiritualium hostium interitus. Per typici agni immolationem, et Hebreorum liberationum, ueri Agni passio et nostra redemptio. De celo datur manna, et aqua de petra. Hic est panis qui de celo descendit  et doctrina Christi. In monte dantur precepta atque iudicia populo Dei, ut supernis subiiciamur disciplinis.  Tabernaculum, et uasa eius construuntur, cultus et sacrificia imperantur, quibus Ecclesie ornatus et spiritualia sacrificia significantur. Mystica unctio et thymiamata conficiuntur, quibus sanctificatio spiritus et orationis odoramenta commendantur. Hinc Paulus ait: Omnes eamdem escam spiritualem manducauerunt, et omnes eumdem potum spiritualem biberunt, etc.

 Hinc quoque Ioannes: Facta sunt hec, inquit, ut Scriptura impleretur: Os non comminuetis ex eo .

 ueelle Semoth  Hebraice: Grece: exodus, exitus uel egressus Latine.



CAPUT PRIMUM.

uERS. 5.---Erant igitur omnes anime eorum qui  egressi sunt de femore Iacob, septuaginta, etc. Septuaginta anime, id est, septuaginta discipuli, cum Iacob, id est, Christo, ingrediuntur in Aegyptum, id est, mundum, missi scilicet ad predicandum. Aliter, septuaginta anime Aegyptum ingresse, mystice in numero remissionis accipiuntur, ut huic scilicet seculo, quod per Aegyptum figuratur, post tanta peccata detur remissio peccatorum.

uERS. 6, 7.---Quo mortuo, etc.  Sic postquam uerus Ioseph pro omnibus gustauit mortem, et destruxit eum qui mortis imperium habebat, multiplicatus est populus fidelium. Nisi enim in terra granum mortuum fuisset, solum mansisset.

 Si moriatur in te Ioseph,  id est, mortificationem Christi in te suscipias, et mortifices membra tua peccato, multiplicantur in te filii Isrel, sensus scilicet boni et spirituales. Si enim sensus carnis mortificentur, sensus anime crescunt, et morientibus in te uitiis, uirtutes augentur, et terra et multiplicat in operibus bonis, que per officium corporis ministrantur. Paulum multiplicauerat terra, qui dicebat: Permanere autem  in carne magis necessarium est propter uos. Dum enim manet in terra, id est in carne sua, multiplicatur credendo Ecclesia, acquirendo populum Deo, et ab Hierusalem usque ad Illyricum Euangelium predicando.

uERS. 8-10.---Surrexit interea rex nouus super Aegyptum, etc.  Allegorice. Hic est diabolus, qui dixit in corde suo: Non est Deus; qui genti sue, id est apostatis angelis, dicit: Ecce populus filiorum Isrel, eorum scilicet qui possunt mente Deum uidere, potentior est nobis: uenite, opprimamus eum sapienter. Sentit diabolus quia magnus sit populus Isrel, et fortior ipso, quia sepe congressus est, sepe superatur. Scit Iacob luctatum esse, et adiutorio angeli obtinuisse contra aduersarium, et inualuisse  cum Deo. Aliorum quoque sanctorum luctas sensit, spiritualia certamina pertulit: timet ne quando eueniat bellum, et consentiant aduersariis eius, et diuictis eis [deuicto eo] discedant de terra sua. uidetur mihi ex his que patriarchis et prophetis de aduentu Christi indicata fuerant, quia sentit uenturum qui exuat principatus eius et potestates, cum fiducia triumphet eos et affligat in ligno crucis.

 In Chronicis Eusebii et Hieronymi legimus, etc., usque ad et in mari Rubro periit, multi Pharaones fuerunt.

 Moraliter. Primum requirere uolo quis est rex in Aegypto qui scit Ioseph, et qui nescit. Dum enim ille regnaret qui sciebat Ioseph, non dicuntur  afflicti filii Isrel, neque in luto et latere consumpti; neque masculi eorum necati, et femine uiuificate; sed cum cepit regnare, qui non nouerat Ioseph. Si Dominus regit nos, et sensus mentis uel anime nostre illuminatur a Deo, memorans Christum resurrexisse a mortuis, in Aegypto, id est in carne nostra, spiritus noster regnum cum iustitia tenet, et filios Isrel, id est sensus rationabiles uel uirtutes, in luto et latere non consumit, nec curis terrenis atterit. Si horum memoriam sensus noster perdiderit, Christum nescierit: tunc sapientia carnis, que est inimica Deo, succedit in regnum; alloquitur gentem suam, id est corporeas uoluptates, et uitiorum ducibus ad consilium uocatis, deliberat contra filios Isrel, quomodo circumueniantur, opprimantur  luto, et latere affligantur; mares exponant, feminas alant, edificent ciuitates Aegyptii et ciuitates munitas. Nec putandum est diuinos libros Aegyptiorum gesta narrare sine causa: sed que scripta sunt ad nostram doctrinam scripta sunt , ut qui hec audis, si forsitan baptizatus es et annumeratus inter filios Isrel, et suscepisti in te Dominum regem, et post hec uolueris declinare et opera  seculi agere, actus terre et lutea explere ministeria: scias quia surrexit in te rex alius, qui nescit Ioseph, rex Aegypti; ipse te cogit ad opera sua, et laterem operari et lutum; ipse, superappositis magistris et compulsoribus, ad opera terrena flagellis agit, ut edifices illi ciuitates; per seculum discurrere facit maris, et terre elementa pro cupiditate turbare: forum litibus pulsare et pro exiguo terre cespite propinquos iurgiis fatigare; castitati insidiari, decipere innocentiam, domi feda, foris crudelia, intra concientiam flagitiosa committere; in huiusmodi scito te regi Aegypti militare, quod est mundi huius spiritu agi.

uERS. 11-13.---Preposuit itaque eis, etc.  Diabolus, conuocata gente sua, opprimere cupit  rationabilem sensum, qui nunc figuraliter dicitur Isrel: preficit magistros operum, qui cogant eos discere opera carnis, secundum illud psalmi Cu: Commisti sunt inter gentes, et didicerunt opera eorum. Docet edificare ciuitates Pharaoni. Phitom, que significat os defectionis, uel abyssi; et Ramesses, que est commotio tinee, et On, id est Heliopolis, que dicitur ciuitas solis. Deficit os, cum mendacium loquitur a ueritate et probationibus. Ille ab initio mendax fuit, et ideo tales ciuitates uult sibi edificari: os abyssi, quia abyssus perditionis eius est locus; alia eius ciuitas est commotio tinee: qui enim eum sequitur, ibi thesaurizat ubi tinea demolitur, et fures effodiunt et furantur . Ciuitatem quoque Solis edificat, falso nomine transfigurans se  in angelum lucis. In his occupat mentes, que facte sunt ut uideant Deum. Prospicit tamen imminere sibi bella et maturum gentis sue exitium; ideo dicit, Gens Isrel ualet super nos, utinam et nos sentiat ualere super se: ut scilicet cogitationes, et concupiscentias malas, quas immittit, non suscipiam sed iacula ignita scuto fidei repellam, et in omnibus que suggesserit, dicam: uade retro, Satana: scriptum est enim: Dominum Deum tuum adorabis, et illi soli seruies . Sed et hoc quod dicit, Ne forte accidat nobis bellum, et consentiant hi cum aduersariis nostris, ex propheticis uocibus preuidet sibi uenturum bellum, et derelinquendum se a filiis Isrel, et quod consentiant aduersario eius, et adiiciantur ad  Dominum. Hoc est quod Ieremias ait . Clamauit perdix, congregauit que non peperit, fecit diuitias, et non in iudicio: in dimidio dierum eius derelinquent eum, et in nouissimis suis erit stultus. Intelligit ergo perdicem se, que non peperit, congregasse; et quod hi, quos sine iudicio congregauit, relinquent eum, et sequentur Christum, qui genuit. Ipse stultus remanebit, cum ad factorem suum et parentem uniuersa creatura confugerit; ideo indignatur, dicens: Ne expugnantes nos exeant de terra nostra. Non uult nos exire de terra sua, ut semper portemus imaginem terreni: ne eo relicto fugiamus ad eum qui preparauit regnum celorum, relinquentes imaginem terreni, et suscipientes imaginem celestis. Ideo statuit magistros operum, qui artes suas  doceant, et nos artifices malitie faciant. Et quia sunt multi magistri malitie, quos prefecit Pharao, qui imperant, exigunt, extorquent terrena opera: ideo Christo ueniente fecit alios doctores contra illos pugnantes, qui subiicientes omnes principatus eorum, et potestates, et uirtutes, defendant a uiolentia filios Isrel, et doceant Isrelitica opera, et mente uidere Deum; relinquere opera Pharaonis, exire de terra Aegypti, Aegyptios mores et totum ueterem hominem cum actibus suis exuere, et induere nouum, qui secundum Deum creatus est.

 Isrel populum Christianum, Pharao diabolum significat: qui luti et lateris imponit grauissimum iugum, seruitutem scilicet terreni et lutulenti operis; admistis paleis, id est, leuibus et irrationabilibus  factis: ut omnibus onere peccatorum oppressis, nemo sit qui regnum eius disperdat aut uincat.

uERS. 15.---Dixit autem rex Aegypti obstetricibus, etc.  Hec non solum in mundo, qui Aegyptus spiritualiter dicitur, sed in unoquoque nostrum deprehendimus: princeps huius mundi non uult uiuificari masculos, sed feminas; in femina caro et affectus carnis designatur: uir autem rationabilis est sensus, et intellectualis est spiritus, qui potest celestia capere, Deum intelligere, que sursum sunt querere. Hunc odit princeps Aegypti et necari cupit; cupit autem que carnis sunt, uiuere, et que ad materiam pertinent corporalem, he non solum uiuere, sed augeri et excoli: uult enim ut omnes carnalia sapiant, temporalia et que sunt super terram querant; nemo  leuet ad celum oculos; nemo requirat unde huc uenerit; nemo patriam paradisum recordetur. Cum ergo uideris homines in uoluptatibus uitam ducere, luxu fluitare, conuiuiis et impudicitiis operam dare, scito quia in his rex Aegypti masculos necat, et uiuificat feminas. Si uero unum de mille ad Deum conuerti, oculos sursum erigere, eterna querere, odisse delicias et luxuriam, amare continentiam: istum quasi masculum necari cupit Pharao, persequitur, mille machinis oppugnat; odit tales, uiuere in Aegypto non sinit. Inde est quod in hoc mundo serui Dei habentur contemptui, expositi contumeliis; inde in eos odia et persecutiones concitantur.

Obstetricibus.  Iste etiam obstetrices corrumpere nititur. Quarum una uocabatur Sephora,  id est, passer; altera Phua, scilicet rubens uel uerecunda; per has necari mares et uiuificari feminas querit: sed et timebant obstetrices Deum, et non sicut precepit eis, fecerunt. Obstetrices docuerunt ante nos quamdam rationabilis eruditionis formam tenere. Obstetrices enim medice sunt, et tam masculos nascentes quam feminas fouent. Eruditio ergo communis est rationabilis scientia, et ad omnem pene peruenit sensum, omnes instruit et fouet. Si quis in ea uirilis animi fuerit, qui uelit celestia querere, diuina sectari, uelut medicatus et fortis, per has eruditiones ad diuirorum intelligentiam paratior ueniret. Est enim una, uelut passer, que celsiora docet, et rationabilis doctrine pennis in altum prouocat;  altera, rubens uel uerecunda, moralis est, mores componit, uerecundiam docet et honestatem. Mihi tamen  uidentur utriusque Testamenti figuram seruare, et Sephora, que passer interpretatur, legi, que spiritualis est, conuenire: Phua uero, que rubens uel uerecunda, indicare Euangelia, que Christi sanguine rubent, et per uniuersum mundum passionis cruore rutilant. Ab his ergo anime que nascuntur in Ecclesia, uelut obstetricibus medicantur, quia de Scripturis cuncta eruditionis medicamina conferuntur. Tentat tamen Pharao per has necare masculos, cum studiosis in diuinis Scripturis hereses et praua dogmata suggerit. Sed stat immobile fundamentum  Dei. Timent enim obstetrices Deum, id est, timorem Dei docent, qui est initium sapientie. Sic competentius aptatur quod sequitur, quia timebant obstetrices Deum, fecerunt sibi domos. Quod secundum litteram, nullam consequentiam habet: non enim propterea domus fit, quia timetur Deus. Si autem uideas quomodo Scripture Noui et ueteris Testamenti timorem Dei docentes domos Ecclesie faciant, et totum orbem domibus orationis impleant, rationabiliter scriptum uidebitur. Sic ergo iste obstetrices, quia timent Deum, id est, timorem Dei docent, non faciunt preceptum regis Aegypti, sed uiuificant masculos, nec tamen dicitur quia paruerunt feminas uiuificantes. Ego autem confidenter dico, non uiuificant feminas. Neque enim uitia aut  luxuria in Ecclesia docentur, aut peccata nutriuntur, quod uult Pharao cum uiuificari feminas iubet, sed sola uirtus excolitur et nutritur. uerum hec ad unumquemque referamus. Si times Deum, non facias preceptum regis Aegypti: ille enim precipit ut in deliciis uiuas, presentia concupiscas; tu, si times Deum, et exhibes officium obstetricis, anime tue si conferre cupis, uiuificas masculos, id est, interiorem hominem, qui in te est, medicaris et foues, et per actus et intellectus bonos uitam acquiris eternam.

uERS. 16-21.---Si masculus fuerit, etc.  Allegorice. Iubet Pharao masculos occidi, feminas uiuere: sic diabolus, ne possit robur fidei preualere, interfectis uirtutibus, uult uitia uiuere, fortesque et uiriles animi sensus, quibus diuina sapimus, id est,  rationem, prudentiam, constantiam, innocentiamque, et fidem nititur occidere; et quod femineum, imbecillum, fragile et pronum est ad uitia, cupit superesse, id est, ambitionem, uiolentiam, libidinem, iracundiam, et his similia, que feminarum figura sunt.

uERS. 19.---Que responderunt, etc.  Queritur utrum talia mendacia approbata sint auctoritate diuina, etc., usque ad quorum autem iam conuersatio in celis est, non eos estimo lingue modum circa ueritatem falsitatemque exemplo obstetricum debere informare.

 Summopere cauendum est mendacium, etc., usque ad parcendo  enim conate sunt infantium uitam tegere, mentiendo, suam.

 Et quia timuerunt obstetrices Deum, etc., usque ad ut ad ipsam domum faciendam pertinere uideatur, quod consequenter a Laban merces statuenda proponitur.

uERS. 22.---Precepit ergo Pharao, etc.  Aegyptii, quibus hic precepit Pharao ut feminas tantum uiuificent, oderant masculos. Oderunt enim uirtutes, uitia nutrierunt. Nunc quoque insidiantur Aegyptii, si nascatur masculus Hebreis, ut statim interficiant, nisi caueant, obseruent et occultent. Refert Scriptura quod de tribu Leui aliquis genuit masculum, et uidit infantem esse elegantem  et occultauit eum. Ne ergo iustitiam nostram faciamus coram hominibus, sed clauso ostio oremus Patrem nostrum in occulto, et nesciat sinistra quid faciat dextera, ne diripiatur ab Aegyptiis, inuadatur, fluctibus submergatur. Si facio eleemosynam quia est opus Dei, masculum genero; sed si laudem ab hominibus quero, et non occulto, rapitur ab Aegyptiis, in flumen mergitur, et tanto labore tantoque studio Aegyptiis masculum genui.

Quidquid feminini . Ubicunque in Scripturis femina legitur et sexus fragilior, ad materie intelligentiam transferamus. Unde et Pharao non uult masculos nasci, sed feminas, que materie sunt uicine, et contrario nullus sanctorum nisi perraro feminas genuisse narratur. Solusque  Salphaat, qui in peccatis mortuus est, omnes filias genuit: Iacob unius filie pater est, et ob ipsam periclitatur.



CAPUT II.

uERS. 1-5.---Egressus est, etc.  Hinc Iosephus ait: Metuens autem Amram ne captus regie ire succumberet, etc., usque ad siue educere, ut est Moses de flumine eductus.

Alleg. Parentes Mosi, quorum fidem et opera lex naturalis decorabat , usque ad ipsa quoque docetur erubescere idola colere.

uir de domo, etc.  Non sine economia pater Moseos pretermittitur: nam et Christus, cuius typum gerebat Moses, sine patre est.

 uERS. 2.---Et uidens, etc. . Mirabile est quod non per ea que uidentur securitatis esse, sed plane per contraria, omnia pro nobis fiunt. Iussit Pharao in flumen proiici pueros; nisi proiecti fuissent pueri, non fuisset seruatus Moses: quando seruabatur, non erat in honore; quando expositus est, tunc factus in honore est. Minatus est illi Iudeus, dicens: Nunquid me occidere tu uis? et hoc illi profuit ut philosopharetur in solitudine ac secure uiueret.

 Allegorice. Pharaonis filia est Ecclesia de gentibus congregata, cui per prophetam dicitur: Obliuiscere populum tuum, et domum patris tui, quia concupiuit rex speciem tuam .  Hec est ergo que exiuit de domo patris, et uenit ad aquas, ut lauaretur a peccatis que contraxerat in domo patris: et statim uiscera misericordie suscepit, et miserta est infantis; hec ueniens in paludem, inuenit Mosen iacentem expositum a suis, et fecit eum nutriri. Nutritur apud suos, ibi agit infantiam; fortior factus ducitur ad eam, adoptatur in filium. Moses legem significat. ueniens ergo Ecclesia ad aquas baptismi, suscepit legem intra tibin conclusam, et bitumine linitam. Tibin ergo est tegminis genus ex papyro contextum, et uirgis uel ex cortice arborum formatum. Iacebat ergo lex clausa intra huiusmodi tegmina, pice et bitumine linita, uilibus scilicet et tetris Iudeorum sensibus; sordebat oblita usque quo Ecclesia ueniret ex gentibus, et assumeret  eam de luteis et palustribus locis, intra sapientie aulas et regalia tecta. Infantiam tamen apud suos transigit: apud illos enim qui eam spiritualiter non intelligunt, paruula est, et infans, et lactantium habens cibos: cum ad Ecclesiam uenit, fortior est Moses et ualidior; amoto enim uelamine littere, perfectus in lectione eius cibus inuenitur. Mercedem nutrimentorum accipit a filia Pharaonis, apud quam lex nascitur et nutritur. Sed quid est quod Synagoga accipit ab Ecclesia? Puto illud quod Moses dicit: Ego in non gentem in emulationem uos inducam: in gentem insipientem, in iram uos concitabo. Synagoga ergo de Ecclesia hanc mercedem accipit ut ultra idola non colat: uidens enim gentiles ita ad Deum conuersos, ut ultra idola nesciant, erubescit ultra  idola colere. Nos quoque, si Pharaonem habuimus patrem, si nos in operibus malis genuit, cum uenerimus ad aquas, assumamus legem Dei: non nobis sordeant littere uelut tegmen obscurum; que parua eius sunt et lactantia comedamus; que perfecta sumamus, et intra cordis tecta regalia collecemus. Grandem et ualidum habemus Mosen: nichil de eo paruum, nichil uile sentiamus, sed totum magnificum, totum egregium, totum elegans: totum enim magnum est, quod spirituale est, et sublimis intelligentie.

uERS. 6-8.---Cernensque in ea paruulum, etc.  Mystice. Hoc illi potissimum circumcisio prodere potuit, nondum enim Aegyptii tale mysterium admiserant, licet succedente tempore ad Hebreorum  imitationem circumcisionis legem obseruauerint. Unde Ieremias: Considerabo omnes preputium circumsecantes, Aegyptios et filios Edom. .

 Moses, id est Christus, ad flumen lauacri et aquam baptismi a fidelibus inuenitur, etc., usque ad et eum religiosa obseruatione suscipientes tuentur.

uERS. 9-11.---Adultumque tradidit, etc.  Refert Iosephus quod filia Pharaonis adultum Mosen ad patrem suum adduxit, cui ille coronam suam imposuit, quam statim Moses proiecit, quoniam ibi sculptum simulacrum uidit. Unde sacerdos qui ibi aderat, uoluit interficere eum, dicens quia Aegyptus esset subuertenda per ipsum sicut ex oraculo demonum  acceperat. Sed Pharaonis filia liberauit eum. Cum autem perfecte esset etatis, missus est a Pharaone contra Aethiopes. Cumque sciret per deserta serpentibus plena se profecturum, tulit ibides, id est ciconias Aegyptiacas, castraque metatus proferebat eas, ut serpentes deuorarent et fugarent: sicque exercitus securus transigebat noctem. Cum ergo uenisset ad ciuitatem quam expugnaturus erat, adamauit eum Aethiopum regina, et secundum condictum, ciuitatem ei tradidit, et nupsit: inde est quod Aaron et Maria iurgati sunt aduersus Mosen propter Aethiopissam uxorem.

uERS. 12.---Cumque circumspexisset huc atque illuc.  De hoc facto Mosi satis disputauimus in illo opere, quod de uita patriarcharum  aduersus Faustum scripsimus, utrum indoles in eo laudabilis fuerit, qua hoc peccatum admiserit, sicut uber terra ante utilia semina quadam herbarum inutilium ferocitate laudatur: an ipsum factum iustificandum sit? Quod ideo non uidetur, quia nullam adhuc legitimam potestatem gerebat, nec diuinitus acceptam, nec humana societate ordinatam: et tamen, sicut Stephanus ait in Actibus apostolorum, putabat intelligere fratres suos, quod per eum Deus daret salutem illis, ut per hoc testimonium uideatur Moses iam diuinitus admonitus  hoc audere potuisse.

 Allegorice. Moses, id est Christus, Aegyptium, id est diabolum nobis in hac peregrinatione iniuriosum, nos defendendo occidit, et in arena  obruit occisum. Latet enim in eis qui stabile non habent fundamentum. Ecclesiam uero in petra edificat, et eos qui uerbum eius audiunt et faciunt prudenti uiro comparat, qui edificauit domum suam supra firmam petram. Alios uero stulto comparat, qui supra arenam edificat.

uERS. 13.---Et egressus die altero, etc. In hoc Moses figuram Christi gessit, qui duorum populorum discordiam in se angulari lapide pacificare studuit. Qui iniuriam fecit et reconciliatorem contempsit, Iudaicus est, qui predicationem Christi reconciliantis repulit, et credentis populi hostis perstitit. Unde Ioan. IX: Tu discipulus illius sis, nos discipuli Mosi.

uERS. 14-21.---Timuit Moses, etc.  Si sic  diuulgatum est uerbum hoc. Duo sunt in hac locutione attendenda, quia pendet scilicet sententia et sic dimissa est, deinde quia uerbum pro facto posuit.

uERS. 22.---Que peperit, etc. Allegorice. Christus Ecclesiam de gentibus sibi copulauit, que munere Spiritus septiformis una est in fide catholica. Unde: Una est columba mea; que gignit filium, qui uocatur aduena, et alterum qui Dei adiutorium: aduene enim sunt sancti super terram, sed Dei adiutorio nunquam carent.

uERS. 23-25.---Post multum uero temporis, etc Postquam Moses in terra Madian duxit uxorem, mortuus est rex Aegypti: quia cum Christus in orbe  terrarum gentes ad fidem conuertit, destructus est principatus diaboli.

Ingemiscentes. Nisi moriatur in te rex Aegypti, non cognoscis te opprimi seruitute Aegypti, et operibus luti et lateris; nec corde ingemiscis, nec uociferaris ad Dominum ut liberet te.



CAPUT III.

uERS. 2, 3.---Apparuitque ei.  Allegorice. Erat flamma in rubro, et non cremabatur. Rubus, spine peccatorum Iudeorum: flamma in rubo, uerbum Dei, id est lex data illi populo. Sed et flamma rubum non comburit, quia lex data peccata eorum non consumit. Alii in rubo flammante Ecclesiam intelligunt, que persecutionibus inflammatur, que  loquente ad se Domino non crematur. Quod Dominus Mosi in rubo apparuit, ostendit quia in Ecclesia apparet fidelibus, nec alibi. Aiunt Hebrei ideo in rubo Deum apparuisse Mosi, ne possent sibi inde idolum sculpere Iudei. Semper enim Deus idololatrie occasionem recidit.

 Moses admistus Aegyptiis quasi uigilabat mundo, ideo uocem Domini non audiebat: sed exstincto Aegyptio, postquam in desertum fugit, dum illic quadraginta annis degit, a terrenis tumultibus obdormiuit, et ideo diuinam uocem percepit. Cum enim mens ab exterioribus sopitur, uerbum Dei penetrat ueracius. Aurem quippe cordis turba terrenarum cogitationum perstrepens claudit. Non enim perfecte homo sufficit ad utraque  diuisus, quia si exterius auditum aperit, interius obsurdescit.

uERS. 4.---Cernens autem Dominus, etc.  Angelus qui Mosi apparuisse describitur, modo Dominus, modo angelus memoratur: angelus, quia exterius loquendo seruit; Dominus, quia interius presidens loquendi efficaciam tribuit. Cum enim loquens ab interiore regitur, et per obsequium angelus, et per inspirationem Dominus memoratur.

uocauit eum de medio, etc.  Sepe simul et terrenis et celestibus substantiis per angelos loquitur Deus: sicut hic cum ignem rubumque sociauit, atque aliud superius, aliud inferius iunxit. Quod tunc solum agitur, cum aliquod  magnum ex coniunctione signatur. Nam per succensum rubum Mosen alloquens, ostendit quia doctor populi fieret, qui et legis flammam perciperet, et peccati spinam non uitaret: ut quod ex illo populo exiret, qui igne deitatis carnis nostre peccata quasi rubi spinam acciperet, et inconsumptam humanitatis substantiam in ipsa diuinitatis flamma seruaret.

uERS. 5-7.---Solue calceamentum, etc.  Duas ob res iubet calceamenta soluere: primo, ut ipsum magis ac magis religiosum ac reuerentem reddat, ut cum tremore mandata eius accipiat; tum etiam eruditur qua ratione sacertodes in tabernaculo Dei ministrent: nudis enim pedibus sacerdotale munus obibant.

  Quia nullus scilicet digne consistere, uel Deum uidere potest, nisi cuncta terrena et mortalia deponat. Aliter, ueterum consuetudo erat ut si sponsus sponsam repudiaret, in signum repudii discalcearetur. Ideo Moses discalceari iubetur, nec ad Ecclesiam, que in rubo significatur, quasi sponsus accedat calceatus; hoc enim Christo seruandum, qui uerus est sponsus. De quo Ioannes ait: »Cuius non sum dignus soluere corrigiam calceamenti .

uERS. 6.---Ego sum Deus, etc.  Non aliter loquendum de Deo est quam ut ipse ad intelligentiam nostram de se locutus est. Angelus Dei est, qui in igne de rubo apparuit: et de rubo in igne Deus loquitur; habes dispensationem  in angelo, quia in angelo officium est, non natura; habes in nature nomine Deum, quia angelus Dei Deus est.

uERS. 7.---uidi afflictionem, etc.  Sparsis foris mentibus ad seipsum redire cuique difficile est: quia praua itinera semel captos tanto delectabiliter tenent, quanto quod libuerit, non licet. Quia cum discipline munus non obuiat, nulla retributionis prospicitur pena que terreat. Sed clausis oculis cordis precipitatur anima, et tanto securius mala temporalia penetrat, quanto durius bona eterna desperat. Sed ista reproborum nequitia electorum uitam, quasi grana a paleis, separat, et dum affligit, expedit: quia dum uiolenta ingerit, festinare ad superna compellit; quod in Isrelitico  populo, Mose uocante et Pharaone seuiente, signatur. Moses enim ad uocandum missus est, cum Pharao duris operibus urgeret ut alius uocando traheret, alius seuiendo impelleret, ut plebs in seruitio turpiter fixa, uel uocata, uel impulsa moueretur; hoc quotidie agitur dum predicatis celestibus premiis seuire in electos reprobi permittuntur: ut quos Aegyptus, id est uita presens, oppressit blandiens, adiuuet premens; ut dum Deus prouocat, cruciatus impellat.

uERS. 8-13.---Et educam de terra, etc.  Rudi populo de presenti uita aliquid promittendum fuit, ut posset in futuro robustius solidari. Si enim parua non acciperet, magna non crederet. Deus ergo largiendo terrena suadet et celestia,  ut percipiens quod uidebat, speraret quod non uidebat.

In terram bonam et spatiosam, in terra que fluit lacte, etc.  Presens prosperitas aliquando datur, ut ad meliorem uitam prouocet, aliquando ut in eternum plenius damnet. Hinc Isrelitis terra Chanaan promittitur, ut quandoque ad eterna speranda prouocentur: quia rudis populus promissionibus non crederet, nisi a promissore aliquid in uicino perciperet. Non ergo solum spe ad res, sed rebus quandoque ad spem trahitur. Unde psal. CIu: Et dedit illis regiones gentium, et labores populorum possederunt, ut custodiant iustificationes eius, et legem requirant.

 uERS. 14-16.---Qui est, misit me ad uos, etc. Mittitur Moses ad Pharaonem puniendum et tandem occidendum: missa est lex ad diabolum destruendum.

Hieronymus, scribens ad Marcellam de decem nominibus Dei, sexto loco ponit nomen ehieh , quod in Exodo legitur: Qui est, misit me ad uos. Deus enim solus, qui exordium non habet, uere essentie nomen tenet: quod per angelum dictum est Mosi nomen eius querenti, quia in eius comparatione qui uere est, quia incommutabilis est, quasi non sunt que mutabilia sunt; quod enim dicitur, fuit, non est: et quod dicitur, erit, nondum est. Deus autem tantum est, qui non nouit fuisse, uel futurum esse. Solus autem Pater cum Filio et Spiritu sancto  uere est. Cuius essentie comparatum nostrum esse, non est; unde et dicimus: uiuit Deus, quia essentia diuina uita uiuit, quam mors non habet.

uERS. 17-20.---Ad terram fluentem lacte et melle, etc.  Utrum hoc spiritualiter accipere debemus, quia secundum proprietatem non hec erat terra que data est Hebreis? An modus locutionis est, qua ubertas et suauitas terre laudatur?

uERS. 21.---Non exibitis, etc.  Quod mandauit Dominus Hebreis ut acciperent ab Aegyptiis uasa argentea et aurea, et uestem, atque addidit, et predabimini eos, mandati huius non potest esse iniustum iudicium. Mandatum enim Dei est, de quo non iudicandum, sed obtemperandum fuit. Ipse  enim nouit quam iuste mandauerit, ad seruum pertinet obedienter facere quod mandauit.

uERS. 22.---uasa argentea. Argentum et aurum ab Aegyptiis petimus, unde tabernaculum Deo fabricemur, cum petas et philosophos legimus, ut diuinam Scripturam sapientius et facundius exponamus.



CAPUT Iu.

uERS. 2-5.---Quid est quod, etc.  Moses, Iudaicus populus; uirga, Diuinitatis potestas; serpens, Christi mortalitas: quia enim per serpentem mors, per serpentem mortalitas signatur. uel quia scriptum est Matth. X: Estote prudentes sicut serpentes;  et quia summa prudentia, id est Dei sapientia, incarnata est: recte eius mortalitas in serpente figuratur. Unde Ioan. Iu: Sicut exaltauit Moses serpentem in deserto, ita exaltari oportet Filium hominis. Moses uirgam tenuit: quia Iudaicus populus ante Redemptoris aduentum in Dei potestate confisus est; in terram proiecit, quia per patriarchas et prophetas Deum incarnandum nuntiauit; uirga in colubrum uertitur, quia Christus Deus in se permanens, mortalis est in homine factus. Sed et Moses colubrum conspiciens pertimuit, et fugit, quia Iudaicus populus dum Christum mortalem uidit, Deum credere expauit. Cui iubetur ut caudam teneat, quia populus qui modo credere recusat, in extrema corporis Dominici parte, id est, posteriore tempore Ecclesie,  scilicet in fine mundi, sese ad fidem colliget; colubri caudam tenens, quia eum quem mortalem ante despexerat, in ultima parte Ecclesie Redemptorem suum confitebitur. Mox serpens in uirgam redit, quia ut Iudaicus populus in Christum crediderit, mox ad iudicium in potestate diuinitatis sue apparebit: ut iam serpens uirga sit: quia qui in terra homo despectus est, de celo ueniens super angelos uidebitur Deus.

 Serpens persuasit homini mortem. Mors ergo a serpente; uirga in serpente, Christus in morte. Expauit Moses et fugit: mortuo enim Christo expauerunt discipuli a spe in qua fuerunt recedentes. Apprehendit caudam, id est posteriora, et factus est uirga: quia primo occisus, postea patratis omnibus,  ad id quod fuerat resurgendo reuersus est, ubi per uitam morte consumpta, nichil in eo serpentis apparuit. uel cauda serpentis, finis seculi, quia sic mortalitas Ecclesie per lubrica tempora uoluitur; alii eunt, alii ueniunt per mortem, tanquam per serpentem, per quem mors seminata est: sed in fine seculi, tanquam cauda, redimus ad manum Dei, et apprehensi reparabimur, et nouissima inimica morte destructa, resurgentes in dextera Dei uirga regni erimus.

uERS. 6, 8.--- . . . Mitte manum tuam, etc.  Quidam asserunt illud portentum contigisse ut ostenderetur iusto non esse legem positam. Licet deinde leges sanciat, quo pacto morbus lepre sit examinandus, et immundus pronuntiandus, tamen plereque  leges ita feruntur, quasi stultis et infantibus dentur. Adeo nostre infirmitati se accommodat Deus!

 Manus alba, id est immunda, albor enim in cute lepra est, non candor. Ipsa enim hereditas Dei, id est populus, foras ab eo missus factus est immundus. Unde psal. LXXIII: Ut quid auertis manum tuam et dexteram tuam, etc. Sed reuocata est manus in sinum, et reuersa est ad colorem suum: sic plebs Iudaica, alienata a sinu Dei, foras immunda remansit; sed reuocata, redibit ad pristinum colorem, cum agnouerit Saluatorem. Cecitas enim ex parte contigit in Isrel .

uERS. 9, 10.---Sume aquam, etc.  Aqua populum significat; unde Apoc. XuII: Aquas, quas uidisti, populi sunt et gentes. Populus ergo uertitur in  sanguinem, id est, in sanguinis Christi fidem.

uERS. 10.---Obsecro, Domine, etc.  Quod ait Moses ad Dominum: Precor, Domine, non sum eloquens ante hesternum neque ante nudiustertianum diem, neque ex quo cepisti loqui famulo tuo, intelligitur credere posse fieri Dei uoluntate subito eloquentem, cum dicit: neque ex quo cepisti loqui famulo tuo, tanquam ostendens fieri potuisse ut qui ante hesternum et nudiustertianum diem eloquens non fuisset, repente fieret ex quo cum illo Dominus loqui cepit.

 Dum esset Moses in Aegypto, et erudiretur omni sapientia Aegyptiorum, non erat gracili uoce, nec tardus lingua, nec profitebatur  se ineloquentem. Erat enim, quantum ad Aegyptios, sonore uocis et eloquentie incomparabilis. Ubi autem Dei uocem audiuit, et eloquia Domini suscepit, sentit uocem suam gracilem, et exilem tardamque, et impeditam linguam, et se pronuntiat mutum, cum incipit cognoscere uerum uerbum, quod erat in principio apud. Deum : mutis enim animalibus quamuis indoctus homo comparetur, eloquens uidebitur; si uero eruditis et eloquentibus, stultus et mutus. At si quis Dei uerbum et diuinam respiciat sapientiam multo amplius guam apud nos pendens, apud Deum mutum se animal profitebitur. Unde psal. LXXII: Ut iumentum actus sum apud te. Quia igitur in id intelligentie profecit, ut se cognosceret, quod est magna pars sapientie,  remunerauit eum diuina dignatio dicens: Aperiam os tuum, etc. Beati quorum os Deus aperit ut loquantur. Unde psal. LXXX: Dilata os tuum, et ego implebo illud. Similiter Paulus dicit ad Ephes. uI: Ut detur mihi sermo in apertione oris mei. Eorum ergo qui uera loquuntur, os Deus aperit: eorum qui loquuntur mendacium, falsum testimonium, scurrilitates, turpitudines, susurronum quoque et detractorum, et eorum qui otiosa loquuntur, diabolus aperit os. De Iuda refertur Ioan. XIII, quia introiuit in illum Satanas, et misit in cor eius ut traderet eum. Os ergo eius aperuit, ut loqueretur cum Phariseis, quomodo eum traderet accepta pecunia. Non est autem parue gratie discernere os quod aperit Deus, et quod aperit diabolus. Aperit etiam Deus aures  sanctorum ad audienda uerba diuina; unde: Dominus aperiet mihi aurem. Aperit oculos, sicut aperuit oculos Agar, et uidit puteum aque uiue; unde Eliseus: Aperi, Domine, oculos pueri tui, ut uideat, quia plures sunt nobiscum . Auris uero que per eruditionem Domini aperitur, aliquando aperta est, aliquando clausa; unde: Ne recipias auditum uanum . Si dicuntur uana, profana, turpia, qui nouit eruditionem Domini, claudit aurem et dicit: Ego autem sicut mutus, qui non aperuit os suum, et sicut surdus non audiebam . Si uero ad utilitatem anime pertinent que dicuntur, si de Deo sermo est, si mores docet, ad uirtutes inuitat, uitia resecat, aures pateant et tota anime ianua. Notandum autem quia summa moderatione  usa est lex ut diceret: Non recipies auditum uanum; non dixit, Non audies; sed, Non recipies. Nam uana sepe audimus: Marcion enim et ualentinus, et omnes contra Creatorem disputantes, uana loquuntur; frequenter tamen audimus ut contradicamus, sed non recipimus, quia illorum os diabolus aperit. Dignetur Dominus aperire os nostrum, ut possimus contradicentem reuincere, et obturare os quod diabolus aperit.

uERS. 11.---Quis fecit os hominis? etc.  Sunt qui Deo calumnientur, uel potius Scripture ueteris Testamenti quia dixit Deus quod fecerit mutum. Quid ergo dicunt de Christo aperte dicente Ioan. X: Ego ueni, ut qui non uident uideant;  et qui uident, ceci fiant. Quis autem nisi insciens crediderit aliquid homini secundum uitia corporalia posse accidere quod Deus nolit? Sed eum iuste totum uelle nemo ambigit.

uERS. 12, 13.---Perge igitur, etc.  Allegorice. Quod dicit Dominus ad Mosen: Sed nunc uade tu, et ego aperiam os tuum et instruam te que locuturus es, apparet non tantum instructionem oris, sed etiam ipsam apertionem ad Dei gratiam pertinere. Non enim ait, Aperi os tuum, et ego instruam te; sed utrumque promittit, aperiam, et instruam. In psalmo autem LXXX: Dilata os tuum, et ego adimplebo illud. Ubi significat in homine uoluntatem accipiendi quod Deus donat uolenti, ut ad uoluntatis exordium pertineat, Dilata os tuum, ad Dei autem  gratiam, et implebo illud.

uERS. 14.---Iratus Dominus in Moysen, ait, etc.  uidetur tanquam diffidenti non dedisse plenissimam facultatem, etc., usque ad cuius figuram gerat uelut medius Moses inter Deum et Aaron, et Aaron inter Mosen et populum.

uERS. 15-18.---Et ego ero in ore tuo et in ore illius, etc.  Non solum Mosi promittitur aperiri os a Domino, sed et Aaron. Dicitur enim: Ego aperiam os tuum et os illius, et instruam uos que faciatis.

uERS. 19.---Dixit ergo Dominus, etc.  Post dies autem multos mortuus est rex Aegypti. Dixit autem Dominus ad Mosen in  Madian: uade, perge in Aegyptum, etc. Multa in his uerbis notanda sunt genera locutionis. Primo enim inquit: uade, perge in Aegyptum, tanquam non sufficeret alterum, deinde, mortui sunt omnes qui querebant animam tuam, cum solum regem Aegypti Scriptura mortuum dixerit: de quo solo antea dictum fuerat quod Mosen querebat occidere: an ipse post alios inimicos ultimus mortuus est? Quod si ita est, non locutio, sed sensus est.

uERS. 20.---Tulit ergo Moyses, etc.  Quod dictum est, quia Moses uxorem et infantes suos imposuit super uehiculum, ut in Aegyptum iret: postea uero Iethro socer eius illic cum eis occurrit, cum eduxisset populum de Aegypto; intelligendum est, post illam, que ab angelo  futura erat, interfectionem, Mosi uel infantis uxorem reuersam fuisse cum paruulis. Nam quidam putauerunt propter hoc angelum terruisse, ne ad impedimentum ministerii diuinitus impositi femineus sexus comitaretur.

uERS. 21-23.---Ego indurabo cor eius.  Quid est, ego indurabo cor eius, nisi cum abfuerit gratia mea, obduret illum nequitia sua? Sicut quoties nimio frigore constringitur aqua, solis calore superueniente resoluitur; et discedente sole iterum obduratur: ita peccatorum frigore refrigescit caritas multorum, et uelut glacies obdurantur; et cum calor diuine misericordie superuenerit, resoluuntur. Hoc in Pharaone cognoscimus, a quo  quoties flagella remota sunt, se contra Deum obduratus erexit; quoties afflictus est, supplicauit. Non est ergo iniquitas in Deo. Unde non tam potentia quam patientia Dei Pharaonem fecit obdurari. Quam rem etiam circa uernaculos nostros solemus exercere, quibus frequenter peccantibus indulgemus, dicentes: Ego talem te feci, ego tibi parcendo proteruiam tuam negligentiamque nutriui.

uERS. 24.---Occurrit ei Dominus, etc.  Alia littera: Et factum est in uia ad refectionem, obuiauit ei angelus, et querebat eum occidere: et assumpto Sephora calculo circumcidit preputium filii sui, et procidit ad pedes eius et dixit: Stetit sanguis circumcisionis infantis mei, et recessit ab eo propter hoc quod dixit: Stetit sanguis  circumcisionis. Primum queritur quem uolebat angelus interficere, etc., usque ad magno nisi fallor sacramento.

uERS. 25, 26.---Sponsus sanguinum tu, etc. Secundum historiam, mater gentilis admirans nouitatem rei, potuit dicere Mosi: Sponsus sanguinum tu mihi es; quasi, ritus tue gentis cogit me fundere sanguinem filii mei, quod aliis gentibus non est moris. Mystice autem Sephora Ecclesiam de gentibus significat, que preputium filii sui, id est gentilis populi, acutissima petra, id est Spiritus sancti doctrina, uel illa petra de qua dicitur II Cor. X: Petra autem erat Christus, exspoliat, ut mundetur ab omni inquinamento carnis et spiritus: Et exuat ueterem hominem cum actibus suis . Stat  enim sanguis circumcisionis quando corruptibile hoc induet incorruptionem.

uERS. 27-31.---Dixitque Dominus, etc.  Occurrit Aaron Moysi, et exiuit de Aegypto. Sed interest ubi occurrat Mosi, cuius os aperiendum est a Domino: occurrit autem in montem Dei. Merito os eius aperitur, qui occurrit in montem Dei. Petrus, Iacobus et Ioannes in monte et transfiguratum Dominum Iesum uidere meruerunt, et Mosen et Eliam cum ipso in gloria. Tu quoque, nisi ascenderis montem Dei, et ibi occurreris Mosi, id est nisi excelsum legis ascensum ascenderis, nisi spiritalis intelligentie cacumen inuaseris, non est ostium apertum a Domino. Si in humili loco littere steteris, non occurristi Mosi in montem Dei; non  os tuum aperuit Deus, neque instruxit que te oporteat loqui; nisi Aaron Moysi in monte occurrisset, nisi eius sensum uidisset arduum, non ei loqueretur uerba Dei, neque uirtutem signorum tradidisset, neque participem tanti mysterii conciuisset.



CAPUT u.

uERS. 1.--- . . . . . Dimitte populum meum.  Non uult Moses ut populus in Aegypto positus seruiat Deo, sed ut exeat in desertum, et ibi seruiat. Dum enim quis in tenebrosis seculi actibus manet, et in negotiorum obscuritate uersatur, non potest seruire Deo. Non enim potestis seruire Deo et mammone . Exeundum est  ergo de Aegypto: reunquenqus est mundus, non loco, sed animo, si uolumus seruire Domino. Inde Ioannes ait: Filioli, nolite diligere mundum, neque ea que in mundo sunt .

uERS. 2.---Qui est Dominus? Superbiam diaboli exprimit, qui subdi Deo contemnens, ait: Similis ero Altissimo ; et quasi de Domini natiuitate dubitans, dicit:

Si Filius Dei es, dic ut lapides isti panes fiant . Postea uero quasi coacte demones clamauerunt: Quid uenisti ante tempus torquere nos? Scimus quia es Filius Dei . Post tormenta sciunt, que ante scire noluerant. Pharao quoque uerberatus pro se supplicari ad Dominum rogat. Quis est dominus, ut audiam uocem eius? etc. uides  quid agit cruda superbia; uidebitis paulo post quantum proficit in flagellis: quantum melior uerberatus efficitur; qui modo dicit, Nescio Dominum, uerberatus dicturus est: Orate pro me Dominum. Nemo ergo ita ineruditus sit diuine discipline, ut flagella diuina perniciem putet et penalem interitum. Ecce etiam Pharao durissimus proficit uerberatus: ante enim uerbera Dominum nescit, uerberatusque pro se rogat supplicari; et proficiens in penis, scit agnoscere cur puniatur. Nescio, ait, Dominum. In Euangelio uerberatus emendat hanc uocem, quia demones clamauerunt: Scimus te quis sis: tu es Filius Dei uiui. Post flagella etiam Isrel dimittet, et etiam urgebit exire. Nulla enim societas luci ad tenebras, nulla pars fideli cum infideli .

 uERS. 3.---Deus Hebreorum uocauit nos, etc.  Queritur quomodo populo dicatur, etc., usque ad ut iustum iudicium consequatur.

 Moraliter. Iter tridui de Aegypto proficiscimur, si ita nos ab omni inquinamento anime, et corporis, ac spiritus conseruemus, ut integer spiritus noster, et anima, et corpus, in diem Christi seruetur.

 Tridui iter proficiscimur de Aegypto, si rationabilem, moralem, naturalem sapientiam, de rebus mundialibus auferentes, ad instituta diuina conuertimus. Tridui iter de Aegypto proficiscimur, si purificantes in nobis dicta, facta uel cogitata ,  efficiamur mundi corde, ut Deum uidere possimus. Princeps uero Aegypti ubi uidet se uehementius urgeri ut dimittat populum Dei, secundo loco cupit impetrare ut non longius abeant, ne totum triduum proficiscantur, dicens: Ne longe abeatis. Non uult longe a se fieri populum Dei. uult enim, si non in facto, uel in sermone peccent; si non in sermone, uel in cogitatione. Non uult ut totum triduum a se proficiscantur. uult in nobis uel unum diem, uidelicet, in aliis duos, in aliis totum triduum possidere. Beati illi qui ab eo totum triduum recedunt.

uiam trium dierum in solitudinem, et sacrificemus Deo, etc.  uiam trium dierum ambulamus exeuntes de Aegypto, ut ad locum perueniamus ubi  immolare debemus Domino. Hec uia Christus est, qui ait Ioan. XIu: Ego sum uia, ueritas et uita. Qui enim confessus fuerit Christum ore, et crediderit corde quod Deus illum suscitauit tertia die, saluus erit, perueniens ad locum in quo immoletur sacrificium laudis.

 uiam trium dierum, etc. Tertia mansione, postquam transierunt mare Rubrum, peruenerunt Ethan, qui locus etiam Mara uocatur, propter amaras aquas. uel trium dierum, id est, trium mensium, quia tertio mense postquam de Aegypto exierunt, peruenerunt Sina, ubi sacrificauerunt, et legem acceperunt, ubi erectum est et tabernaculum.

 Nunc quoque Moses, quem habemus nobiscum , id est, lex Dei uult te educere de Aegypto, si audias eam; uult te longe facere a Pharaone, eruere de opere luti et palearum: si tamen audias, et spiritualiter intelligas; non uult te in carnis et tenebrarum actibus permanere, sed exire ad eremum, ad locum scilicet perturbationibus et fluctibus seculi uacuum, et ad quietem silentii. uerba enim sapientie in silentio et quiete discuntur. In hoc loco poteris Domino immolare legem Dei, et uirtutem diuine uocis agnoscere. Ideo cupit Moses te eiicere de fluctibus negotiorum et strepitu populorum, et de Aegypto, id est de tenebris ignorantie, ut legem Dei audias et lucem scientie capias.

uERS. 4-8.---Quare, Moses et Aaron, sollicitatis,  etc.  Dum secum est populus, et lutum aut laterem operatur, dum in paleis occupatur, non putat esse peruersum, sed recte incedere. Si uero dicat, uolo ire dierum trium uiam, et seruire Domino, peruerti populum dicit per Mosen et Aaron. Hodie quoque si Moses et Aaron, id est propheticus et sacerdotalis sermo animam sollicitet ad seruitutem Dei, exire de seculo, renuntiare omnibus que possidet, attendere legi et uerbo Dei: continuo audies unanimes et amicos Pharaonis dicentes: uidete quomodo seducuntur homines, et peruertuntur adolescentes, ne laborent, ne militent, ne agant aliquid quod prosit, relictis rebus necessariis ineptias sectantur et otium. Quid est seruire Deo? Laborare nolunt et otii occasiones querunt: hec erant tunc  uerba Pharaonis, hec et nunc amici eius loquuntur, nec solum uerbis, sed et uerberibus persequuntur. Flagellari iubet scribas Hebreorum, paleas non dari, opus exigi; hec passi sunt patres, et nunc Dei populus patitur. Qui se ex integro principi huius mundi tradiderunt, prospere agunt; omnia, ut putant, feliciter eueniunt: seruis autem Dei etiam uictus paruus et humilis non succedit. He sunt enim palee que dabantur a Pharaone; unde quidam fatigati dicunt ad Pharaonem: Quid tu affligis populum tuum? Superati enim uerberibus a fide cadunt, et confitentur se esse Pharaonis populum, non enim omnes qui ex Isrel, hi sunt Isrelite.

uERS. 9-13.---Opprimantur operibus et expleant  ea, etc. Mystice. Ex quo loqui cepit Moses ad Pharaonem magis affligitur populus Dei: ex quo in animam sermo Dei peruenit, diabolus acrius insurgit, et maiora uitia immittit. Prius enim quam sermo Dei ueniret, qui argueret uitia, in pace durabant, at ubi uenit, turbatio magna consurgit.

uERS. 14-20.---Flagellatique sunt qui, etc. Filii Isrel grauius attriti sunt, postquam de Aegypto egredi statuerunt; quia qui mundo et prauis operibus renuntiare uolunt, seuioribus tentationibus a diabolo impugnantur.

uERS. 21.---uideat Dominus, etc.  Cum lux diuina cor humanum illustrat, usque ad quasi fetere se in oculis Pharaonis  dolet.

Quoniam fetere, etc.  Allegorice. uerum dicunt, quamuis nesciant, sicut Caiphas, qui ait: Expedit ut unus moriatur pro populo ; quid diceret nesciebat. Sicut enim Apostolus ait: Christi bonus odor sumus, aliis in uitam, aliis in mortem, ita propheticus sermo suauis odor est credentibus; dubiis uero et incredulis, et qui fatentur se populum Pharaonis, odor exsecrabilis efficitur. Ipse quoque Moses dicit Domino: Ex quo locutus sum cum Pharaone, afflixisti populum tuum; quia antequam sermo Dei audiatur, non est tribulatio, uel tentatio: sed ubi signum belli tuba predicationis ostenderit, tribulationum pugna consurgit. Ex quo ergo loqui cepit Moses et Aaron ad Pharaonem,  affligitur populus Dei. Ex quo in animam tuam sermo Dei prolatus est, certamen intra te uirtutibus contra uitia suscitatur, que prius intra te in pace durabant. Sed ubi facere cepit sermo Dei cuiusque discrimen, turbatio magna consurgit, et sine federe nascitur bellum: quia iniustitia iustitie non conuenit, nec sobrietati ebrietas, uel ueritati mendacium. Ideo non turbemur si uidemur odor exsecrabilis Pharaoni. Exsecratio enim uitii dicitur uirtus. Sed sicut stetit Moses ante Pharaonem, stemus et nos; non flectamur, succincti lumbos in ueritate, et calceati pedes in preparatione Euangelii pacis . Stamus autem confidenter, Dominum deprecamur, ut statuat pedes nostros supra firmam petram, ne moueantur pedes nostri. Stemus autem, id est,  obsistamus, secundum illud I Petr. u: Cui resistite fortes in fide: ut cito conteratur Satanas sub pedibus nostris. Quanto enim nos constanter et fortiter stamus, tanto Pharao infirmius. Si autem infirmi uel dubii esse ceperimus, ualidior fiet. Cum enim eleuaret Moses manus, uincebatur Amalec; cum quasi lassas deiiceret, inualescebat. Nos ergo in uirtute crucis Christi extollamus brachia, et leuemus in oratione sanctas manus, ut Dei auxilium mereamur. Hinc Iacobus ait: Resistite diabolo et fugiet a uobis . Agamus ergo ut non solum fugiat, sed conteratur sub pedibus nostris exstinctus in profundo abyssi.

Nos autem si recedamus de Aegypto uitiorum,  fluctus seculi tanquam iter solidum euadimus per Iesum Christum.

uERS. 22, 23.---Domine, cur afflixisti populum istum?  Non sunt hec uerba contumacie uel indignationis, sed inquisitionis et orationis, sicut ex his apparet que Dominus respondit. Non enim arguit infidelitatem eius, sed quid sit facturus aperuit.



CAPUT uI.

uERS. 3-6.---. . . Et nomen meum Adonai non indicaui eis. Sicut tibi. Per successiones enim etatum creuit diuine cognitionis augmentum. Apparuit Dominus Abrahe; locutus est facie ad faciem cum Mose; Dauid uero ait psalm. CXuIII: Super senes intellexi, etc. Apostoli Dei Filium presentem cernebant, et quidquid uolebant, interrogabant, quibus  etiam dicitur Luce II: Multi reges et prophete, etc.

uERS. 7, 8.---De ergastulo Aegyptiorum. Ergastulum et ergasterium, id est operatorium: scilicet ubi rei ad opera facienda religabantur.

uERS. 9-11.---Non acquieuerunt ei, etc. Nota Dei clementiam: non creditur a filiis Isrel, et tamen monere non cessat. Contemnitur a Pharaone, et longanimiter exspectat.

uERS. 12, 13.---Ecce filii, etc.  LXX. Ecce ego gracili uoce sum et quomodo exaudiet me Pharao. Non uidetur tamen propter multitudinem populi excusare se de uocis gracilitate, sed etiam propter unum hominem: mirum si tam gracilis uocis fuit, ut nec ab uno posset audiri. An  forte regius fastus non permittebat eos de proximo loqui.

uERS. 14-19.---Isti sunt principes, etc.  uolens Scriptura originem Moysi demonstrare, quod eius actio expetebat, a primogenito Iacob, id est Ruben, cepit; inde ad Simeon, inde ad Leui: ultra progressum non est, quia ex Leui Moses. Hi autem commemorantur, qui iam memorati fuerant in illis septuaginta quinque in quibus Isrel intrauerat in Aegyptum. Non enim primam, uel secundam, sed tertiam tribum, id est Leuiticam, uoluit Deus esse sacerdotalem.

uERS 20.---Accepit autem Amram uxorem Iochabed, etc.  Amram interpretatur pater excelsus, qui significat Christum; Iochabed, Dei gratia,  que significat Ecclesiam: Ex Christo et Ecclesia nascitur Moses, id est lex spiritualis, et Aaron, scilicet uerum sacerdotium.

Accepit autem, etc. Hec de tribu Iuda fuit, soror Naason, qui fuit princeps tribus Iude in deserto: nondum enim preceptum erat ut quisque, de tribu sua uxorem acciperet. Ideo autem he tribus, id est Leuitica et regalis, iam tunc coniungebantur, ut intelligeretur Christus rex et sacerdos futurus ex eis.

uERS. 21-26.---Filii quoque Isaar, etc.  Queritur cur Core, quem pro iniquitate terra uiuum absorbuit, in genealogia iustorum scriptus sit? Sed hereticos cum catholicis in Ecclesia significat futuros

 uERS. 27-30.---Iste Moyses.  Hoc ex suo addit Esdras, qui omnem bibliothecam post captiuitatem Babylonicam, cunctis libris a Nabuchodonosor succensis reparauit; uel ipse Moses de se tanquam de alio loquitur.



CAPUT uII.

uERS. 1-6.---Dixitque Dominus ad Moysen: Ecce constitui te dominum, etc.  Notandum quod cum ad populi mitteretur, non ei dictum est: Ecce dedi te Deum populo, et frater tuus erit tuus propheta; sed, frater tuus loquetur tibi ad populum. Dictum est etiam erit os tuum, et tu illi in his que ad Deum; non dictum est, tu illi Deus. Pharaoni autem dicitur Moses datus deus, et secundum analogiam propheta Mosi est datus  Aaron, sed ad Pharaonem. Hic insinuatur nobis ea loqui prophetas Dei que audiunt ab eo; nichilque aliud esse prophetam Dei, nisi enuntiatorem uerborum Dei hominibus, qui Deum uel non possunt, uel non merentur audire.

 Aliquando Deus nuncupatiue, aliquando essentialiter dicitur. Nuncupatiue, ut hic: Constitui te deum Pharaonis. Et alibi: Applica illum ad deos. Et alibi: Deus stetit in synagoga deorum, etc. Essentialiter sicut hic: Ego sum Deus Abraham, Deus Isaac, et Deus Iacob, quod uolens Paulus discernere ait: Ex quibus Christus secundum carnem natus est, qui est Deus benedictus in secula. Nuncupatiue enim dicitur Deus inter omnia, essentialiter autem super omnia; ut ergo ostenderet  Christum naturaliter Deum, non tantum Deum, sed Deum super omnia esse memorauit. Iustus enim quilibet Deus est, sed inter omnia, quia nuncupatiue: Christus autem super omnia, quia naturaliter Deus.

 Assidue dicit Deus, etc. usque ad indurabo, id est, quam durum sit demonstrabo.

uERS. 7, 8.---Erat autem Moses octoginta annorum, etc.  Propter circumcisionem scilicet, que octaua die celebrari iussa est: eamdem enim significationem habet octogenarius quam et octonarius infra eum minor. Erat autem Moses octoginta annorum. Quando Moses et Aaron locuti sunt ad Pharaonem, Moses erat octogenarius, Aaron uero  octoginta trium annorum: quia lex per predicatores ad gentes oblata circumcisionem spiritualem docuit, et ipsi perfecte mundari studebant, et sic fidem sancte Trinitatis predicabant.

uers. 9.---Cum dixerit uobis Pharao, etc.  Hic non erat opus uoce, pro cuius gracilitate uidebatur Mosi datus Aaron, sed uirga erat proiicienda ut draco fieret. Cur hoc ergo Moses ipse non fecit, nisi quia mediatio Aaron inter Mosen et Pharaonem magne fidei figuram gerit. Hoc quoque notandum quod scriptum est: Proiecit Aaron uirgam suam: forte si dixisset proiecit uirgam, nulla questio esset; quod uero addit suam, cum eam Moses dederit, non frustra forsitan dictum est. An  erat utrique illa uirga communis, ut cuiuslibet eorum diceretur, uerum diceretur?

 uirga Mosi Christum significat, qui ex regali stirpe carnem sumpsit. Unde eadem uirga in colubrum conuersa, omnes uirgas maleficorum deuorauit, quia mors Christi mortem nostram consumpsit.

 Apostolus dicit I Cor. XIu: Aemulamini spiritualia dona magis autem ut prophetetis. Tentemus et nos emulationem bonorum suscipere, a Domino uero plenitudinem muneris exspectare. Pro hoc enim dicitur psal. LXXX: Aperi os tuum et implebo illud; pro illo uero: Punge oculum, et producit lacrymam; punge cor, et producit sensum. Puto ergo quod Moses ad Aegyptum ueniens, et uirgam ferens,  qua castigat et uerberat Aegyptum decem plagis, lex Dei sit, qua mundum decem plagis, id est decem mandatis decalogi, corripiat et emendet. uirga qua hec geruntur, et Aegyptus subigitur, et Pharao superatur, crux Christi est, per quam mundus et princeps mundi superatur, id est diabolus, cum principibus et potestatibus. uirga proiecta fit draco uel serpens, et deuorat Aegyptiorum magorum serpentes. Serpens uero pro sapientia uel prudentia poni solet; unde Matth. X: Estote prudentes sicut serpentes, etc. Et Gen. III: Serpens erat prudentior cunctis animalibus, etc. Crux ergo Christi, cuius predicatio stulta uidebatur, quam Moses, id est lex, continet , postquam in terram proiecta est, id est ad fidem hominum uenit,  conuersa est in sapientiam, et in tantam que omnem sapientiam Aegyptiorum, id est huius mundi, deuoraret. Intuere enim quomodo stultam Deus fecit sapientiam huius mundi, postquam manifestauit Christum crucifixum esse Dei uirtutem et sapientiam: et uniuersus iam mundus comprehensus est ab eo, qui dixit I Cor. III: Comprehendam sapientes in astutia eorum.

uERS. 10.---Tulitque Aaron, etc.  Tulitque uirgam coram Pharaone, etc., usque ad: Ero mors tua, o mors, etc.

Que uersa est in colubrum. Lex Mosi quasi insipida erat ut uirga, sed uersa in colubrum, id est in spiritualem intelligentiam, potabilis effecta est et  delectabilis.

uERS. 11.---uocauit autem Pharao sapientes, etc. Sciendum quia uel diabolicis figmentis spectantium oculos deludebant, ut res in sua natura manentes aliud uiderentur; uel, secundum Augustinum, demones, quamuis mali naturam suam non amiserunt: ideo dum per incantationem eorum malefici aliquid efficere conantur, discurrunt per mundum, et subito semina eorum, de quibus hoc agitur, afferunt. Sicque ex illis, permittente Deo, nouas rerum species producunt.

Similiter. In prima plaga dicit cum aqua uertitur in sanguinem; et in secunda, cum rane ebulliunt; et in tertia cum ciniphos ingruunt; in quarta, cum  cynomyia educitur; in quinta, cum manus Domini fit super pecora Aegyptiorum, dicuntur similia.

uERS. 12.---Dracones. Apo tou dicuntur, id est uidere, quia uident acutius ceteris animalibus.

Sed deuorauit, etc.  Si dictum esset, Absorbuit draco Aaron uirgas eorum, intelligeretur uerus draco Aaron phantastica figmenta non absorbuisse, sed uirgas, etc., usque ad Deus uero solus creator est uerus, qui causas ipsas et rationes seminarias rebus inseruit.

uERS. 13, 14.---Induratumque, etc. Indurauit Deus cor Pharaonis, quia diabolum ita indurauit post peccatum, ut penitentie compunctione nunquam emolliatur, sicut in Iob XLI dicitur: Cor eius indurabitur quasi lapis.

 uERS. 15, 16.---uade ad eum mane, ecce egredietur, etc.  Primo quidem non intrat Moses ad Pharaonem, sed occurrit ei exeunti ad aquas; postea uero intrat; post hec nec intrat, sed accersitus accedit: quia siue nobis in uerbo Dei et assertione religionis certamen est cum Pharaone, siue obsessas ab eo animas eripere conamur, et est in nobis in disputatione luctamen, non prima fronte ingredi debemus ad ultima questionum loca, sed occurrendum est nobis aduersario, et ad aquas suas, id est, auctoritates gentium philosophorum, ut ipsos primo arguamus et errasse doceamus; deinde ingrediendum ad interiora certaminis. Dicit enim Dominus: Nisi quis prius alligauerit fortem, non potest  intrare in domum eius et uasa eius diripere . Prius ergo ligandus est fortis et questionum uinculis constringendus, et ita intreundum ad diripienda uasa. et liberandas animas quas deceptione et fraude possederat. Quod cum sepius fecerimus, et steterimus contra ipsum, succincti scilicet lumbos in ueritate, et stantes in Domino, et uiriliter agentes, artifex antiquus et callidus uictum se simulabit et cedere, ut negligentiores nos faciat ad certamen. Penitentiam quoque simulabit, deprecabitur nos discedere, sed non longe: uult nos aliqua parte sibi esse uicinos. Sed nisi ab eo longius recedamus, et mare transeamus, et dicamus cogitatione, locutione, et opere: Quantum distat ortus ab occidente, tantum fecit a nobis iniquitates nostras,  salui esse non possumus. Oremus ergo misericordiam Dei, ut et nos eripiat de terra Aegypti, de potestate tenebrarum, et Pharaonem cum exercitu suo tanquam plumbum demergat in aqua uehementissima. Nos autem liberati cum gaudio et exsultatione hymnum cantemus Domino. Gloriose enim honorificatus est, etc.

 Plage in Aegypto corporaliter geste sunt, sed in nobis spiritualiter geruntur. Aegyptus enim seculi forma est.

uERS. 17-19.---Aquam fluminis, etc.  Aqua in sanguinem uersa mundanam sapientiam significat, in qua omnis qui manserit necatur, sicut in sanguine piscis. Mundana enim sapientia stultum  putat Deum pro hominibus mori; huic ergo quicunque adheserit uiuere non poterit.

 Aqua fluminis uertitur in sanguinem, cui Hebreorum pueros tradiderant necandos, ut auctoribus sceleris poculum redderet sanguinis: et cruorem polluti gurgitis, quem parricidali cede maculauerant, potando sentirent. Allegorice quoque aque Aegypti erratica et lubrica philosophorum dogmata sunt, quos paruulos sensu et intelligentia deceperunt: at ubi crux Christi lumen ueritatis ostendit, necis suorum in penas et reatum sanguinis exiguntur. Unde: Omnis sanguis qui effusus est super terram, requiretur a generatione hac .

uERS. 20, 21.---Que uersa est in sanguinem, etc.  Primum preceptum de colendo uno Deo:  Non erunt tibi dii alii preter me: prima plaga, aqua in sanguinem uersa. Compara primum preceptum prime plage: aqua, de qua generantur omnia, significat unum Deum, ex quo omnia; sanguis, carnem mortalem. Aqua ergo uersa est in sanguinem, quia commutauerunt gloriam Dei incorruptibilis in similitudinem imaginis corruptibilis hominis, et hec quidem commutatio fit in corde impiorum.

In sanguinem, etc. Quia qui in rerum causis carnaliter sentiunt, huiusmodi correptionibus arguuntur, ut ex qualitate penarum agnoscant suum errorem.

uERS. 22, 23.---Et induratum est cor Pharaonis.  uidetur propterea cor Pharaonis induratum fuisse, quia incantatores Aegyptiorum  similia fecerunt. Sed sequentia docent quanta fuerit illa obduratio, etiam cum incantatores defecerunt.

uERS. 24, 25.---Foderunt autem, etc. Quia gentilitas confusa de meditatione secularis philosophie, cum uidet nichil uitale nec salubre esse in illa, studet inuestigando circumquaque querens haustum sapientie, nec inuenit, donec perueniat ad eum qui ait: Qui sitit, ueniat ad me et bibat .



CAPUT uIII.

uERS. 2-6.---Ecce ego percutiam omnes terminos tuos ranis, etc.  Tria sunt genera ranarum: unum fluuiale et uocale, alterum eius que calamita dicitur, de qua fertur quod si in os latrantis canis  proiicitur, statim obmutescit; tertium eius que rubeta dicitur, eo quod in uepribus agat.

 Rane significant carmina petarum, que inani et inflata modulatione, uelut ranarum sonis et cantibus, mundo deceptionis fabulas intulerunt: ad nichil enim animal illud utile est, nisi quod sonum uocis improbis et importunis clamoribus reddit.

 Secundum preceptum: Non accipies nomen Dei tui in uanum. Nomen Dei ueritas est: ipse enim ait: Ego sum ueritas. Qui loquitur ueritatem, de Deo loquitur; qui enim loquitur mendacium, de suo loquitur. ueritatem enim loqui est rationabiliter loqui: uanitatem loqui, strepere est. Secundum ergo  preceptum est de dilectione ueritatis, cui contraria est dilectio iniquitatis. Loquitur ueritas, perstrepit uanitas. Huic contraria est secunda plaga, ranarum abundantia, quarum loquacitas uanitatem significat. Amatores ueritatis non accipiunt nomen Dei in uanum, quia a ueritate in uanitatem non recedunt. Qui autem ueritati contradicunt, et uanitate decepti decipiunt, rane sunt, tedium inferentes auribus, non cibum mentibus. Audi homines rationabiliter loquentes psal. XuIII: Non sunt loquele neque sermones quorum non audiantur uoces eorum. Audi ranas: uana locuti sunt unusquisque ad proximum suum, etc.

uERS. 7-9.---Fecerunt autem malefici, etc.  Queritur unde, si iam ubique  factum erat. Sed similis questio est, unde aquam in sanguinem uerterint, si iam tota aqua Aegypti in sanguinem uersa fuerat? Sed intelligendum est regionem ubi filii Isrel habitabant, talibus plagis non fuisse percussam, et inde potuerunt incantatores haurire aquam, quam in sanguinem uerterent, uel ranas educere ad ostentationem magice potentie; quanquam potuerunt etiam, postquam illa compressa sunt, facere: sed Scriptura narrando coniunxit quod postea fieri potuit.

uERS. 10-14.---Qui respondit: Cras.  Pharao cum scire uellet an Moysi et Aaron preces aliquid apud Deum ualerent , ait: Cras, ut ipsemet ad fluuium profectus, uideret an rane cessassent.  Quamobrem Deus, ut Mosi crederetur, non tantum eo ipso tempore quo Moses constituerat, ranas cessare fecit, sed et eas que in terra erant interire iussit, ut ne easdem rediisse existimarent.

uERS. 15.---uidens autem Pharao, etc.  Hic apparet non ideo tantum Pharaonem obduratum quod incantatores similia fecerunt, etc., usque ad non dixit munera, uel premia, sed iudicia tua.

uERS. 16, 17.---Extende uirgam, etc. Mystice. Moses uirga castigans Aegyptum legem significat, que mundum decem plagis mandatorum corripit. uirga quoque per quam Aegyptus corrigitur, et Pharao superatur, crux Christi est, per quam mundus uincitur et diabolus superatur uel triumphatur. uirga proiecta fit serpens, qui sapientiam significat, secundum  illud Matth. X: Estote prudentes sicut serpentes, etc. uirga serpentes magorum deuorauit, et crux Christi, cuius predicatio uidetur stultitia, omnem sapientiam mundi superat. Unde: De me enim ille scripsit . uirga in terram proiecta uersa est in serpentem, quia cum mysterium crucis ad fidem hominum uenit, sapientiam mundi stultam fecit.

Et sint sciniphes, etc.  Hoc animal pennis suspenditur per era uolitans, sed ita subtile et minutum, ut oculi uisum, nisi acute cernentis, effugiat. Corpus tamen cum insederit, acerbissimo terebrat stimulo, ut quem uolantem uidere quis non ualet, sentiat stimulantem. Hoc ergo animal arti dialectice  comparatur, que minutis et subtilibus uerborum stimulis animas terebrat, et tanta calliditate circum uenit, ut deceptus nec uideat nec intelligat unde decipiatur.

 Moraliter. Tertium preceptum: Memento diem sabbati sanctificare. Quo insinuatur uacatio et tranquillitas mentis, quam bona conscientia facit. Ibi sanctificatio, quia ibi Spiritus Dei. Unde: Super quem requiescet Spiritus meus nisi super humilem et quietum? etc. . Inquieti ergo a Spiritu sancto resiliunt, prouocatores rixarum, amatores calumniarum, nec admittunt quietem sabbati spiritualis. Esto ergo mansuetus, non sit tumultus in corde tuo, uolitantibus per corruptionem phantasmatibus et pungentibus te. Audi Deum dicentem psal. XLu: uacate et  uidete quoniam ego sum Deus. Tu per inquietudinem uacare non uis, et cecatus exigis uidere quod non potes. Attende enim contrariam plagam: sciniphes nati sunt in terra Aegypti de limo, musce scilicet minutissime inquietissime, inordinate uolantes, in oculos ruentes, et negantes hominibus requiem; dum abiguntur, redeunt; sic phantasmata inquietorum. Preceptum tene, plagam caue.

uERS. 18.---Erantque sciniphes. Sanguis est doctrina philosophorum: rane, figmenta petarum; sciniphes, sophismata dialecticorum: que omnia mundum deceperunt.

uERS. 19.---Digitus Dei est hic, etc.  In tertio signo magi deficiunt, dicentes: Digitus Dei est: qui typum hereticorum et animositatem  habuerunt. Unde: Sicut Iamnes et Mambres restiterunt Moysi, ita et hi resistunt ueritati, homines mente corrupti, reprobi circa fidem, etc. . Hi autem qui per mentis corruptionem inquieti fuerunt, in tertio signo defecerunt, fatentes sibi aduersum Spiritum sanctum, qui erat in Mose. Tertio enim ponitur loco Spiritus, qui est digitus Dei: qui sicut placatus requiem prestat mitibus et humilibus corde, ita iratus immites et superbos per inquietudinem exagitat, quam musce grauissime significauerunt, sub quibus magi defecerunt, dicentes: Digitus Dei est hic, ne intelligant unde decipiantur.

 Notandum quia tertio signo uicti sunt magi, quia omnis perfidia et mundana sapientia, uel philosophia, fide Trinitatis uincitur. Cum enim  philosophiam inuenerint, et de machina totius mundi disputauerint, ad cognitionem Trinitatis peruenire nequiuerunt. Per digitum Spiritus sanctus intelligitur, non quod minor sit Patre et Filio, sed quia in digito plurime diuisiones sunt, et per Spiritum sanctum datur diuisio gratiarum.

 Quod dixerunt magi ad Pharaonem, etc., usque ad, quamuis de Filio non tacuerunt.

uERS. 20.---Hec dicit Dominus, etc.  Quartum preceptum: Honora patrem tuum et matrem tuam. Huic contraria est quarta plaga, scilicet cynomyia, id est, canina musca: caninum est parentes non agnoscere; unde catuli eorum ceci nascuntur.

 uERS. 21.---Omne genus muscarum.  Mystice. Quarto loco Aegyptus muscis percutitur. Musca autem insolens et inquietum animal est, in qua insolentes cure carnalium desideriorum figurantur. Aegyptus uero muscis percutitur, quia corda eorum qui seculum diligunt, desideriorum inquietudinibus feriuntur. LXX: cynomyiam, id est, muscam caninam, posuerunt: per quam canini mores significantur, in quibus humane mentis uoluptas, et libido carnis arguitur. Potest etiam forensis eloquentia hominum significari per muscam caninam, qui uelut canes alterutrum se lacerant.

 Deus non magnis belluis utitur in expugnanda Aegypto, sed contemptissimarum bestiolarum et insectorum ministerium accersit: ne scilicet  illarum potentie ascriberetur effectus. Abiectis illis et infirmis bestiolis tribuit uires inexpugnabiles, adeo ut desperet Aegyptus se posse illis bestiolis resistere, et clamitet: Digitus Dei hic est: Nam manum Dei non feret uniuersus mundus conglobatus.

 Cynomyia hereticorum [Al., Cynicorum] secta, qui ad reliquas deceptionis sue improbitates, uoluptatem et libidinem summum predicant bonum. Quoniam igitur per hec singula prius deceptus est mundus, merito adueniens sermo et lex Dei huiusmodi correptionibus arguit, ut ex qualitate penarum qualitates proprii cognoscant erroris.

uERS. 22, 23.---Faciamque mirabilem, etc.  Hoc in prioribus signis intelligendum est  factum esse, ut terra in qua habitabat populus Dei nullis talibus plagis uexaretur. Opportunum autem fuit ut ibi hoc aperte poneretur; unde iam incipiunt signa, quibus magi similia non conati sunt facere. Pro certo est enim quia ubique fuerant sciniphes in regno Pharaonis, non autem fuerant in terra Gessen uel Gesen: ibi conati sunt magi similia facere, nec potuerunt: quousque ergo deficerent, nichil de illius terre separatione dictum est, sed ex quo ceperunt ea fieri que illi nec auderent conari.

uERS. 24, 25.---Et uenit musca grauissima, etc.  Musca pro multitudine muscarum posita. Nescio enim quomodo per loquendi consuetudinem imbutis sensibus hominum: sepe plus uidetur quod singulariter, quam quod pluraliter, dicitur;  uerbi gratia: Est illic miles, quam sunt milites illic; est illic piscis, plus significat quam sunt illic pisces.

uERS. 26-31.---Abominationes. Peruersi abominantur bona Aegyptii, id est, ciues huius seculi abominantur oues, id est, simplicitatem bonorum. Sicut enim boni abominantur mala, ita mali bona. Unde abominantur boni uirum impium, et impii eos qui in recta sunt uia.

 In eremum dicebat Moyses se uelle ire ubi Aegyptii non uiderent abominationes suas. Hoc autem intelligendum est mystice significari, quod de pastoribus diximus, qui erant Aegyptiis abominabiles: et ideo separatam terram Isrelite  receperunt in Aegypto. Sic enim sacrificia Isrelitarum abominationes sunt Aegyptiis, sicut iniquis uita iustorum.

 Historice. Aegyptii abominantur oues et eas adorant propter Iouem Ammonem, qui cum capite arietino pingitur. Item: bouem colunt Aegyptii, qui consecratus est Api, sicut uacca Isidi. Apis enim erat maximum numen Aegyptiorum, qui semel in anno certo tempore apparebat sacerdotibus eorum. Illi uero cum hymnis et laudibus eum prosequentes, quasi lymphatici prophetabant.

 Aegyptus muscis percutitur, etc., usque ad uacate et uidete, quoniam ego sum Deus.

uERS. 32.---Et ingrauatum est, etc.  Cum ablata esset locusta, dictum est de Pharaone: Ingrauauit Pharao cor suum etiam in hoc tempore, et noluit dimittere populum. Certe nunc non dictum est, Ingrauatum est cor Pharaonis, sed ingrauauit Pharao cor suum. Sic utique in omnibus plagis. A uoluntate hominis est origo uitiorum. Mouentur autem causis corda hominum, alia sic, alia uero sic, etiam non diuersis causis, sepe diuerso modo, secundum proprias qualitates, que ex uoluntatibus ueniunt.



CAPUT IX.

uERS. 1-6.---Dixit autem Dominus ad Moysen, etc.  Primi inter iumenta computantur equi, qui sunt mendaces seu falsi ad salutem. Deinde iumenta  immunda, que nec ungulas findunt, nec ruminant, currui tamen iunguntur. Deinceps cameli, qui quamuis propter ruminationem quasi mundi reputentur, tamen quia eorum ungula non sulcatur, censentur immundi. uerumtamen partim munde partim immunde conditionis cameli perhibentur. Ceterum quia hec plaga, ut parum noxia propter uilitatem immundorum animalium credebatur, transit ad boues, dehinc ad placidissimum animalium, ouem.

 Quinto loco animalium nece uel pecudum Aegyptus uerberatur. In quo uecordia uel stultitia mortalium arguitur, qui tanquam irrationabilia pecora cultum et uocabulum Dei imposuerunt figuris, non solum hominum sed pecudum ligno et lapidibus impressis: Ammonem Iouem in ariete  uenerantes, Anubim in cane, Apim in tauro, et cetera portenta deorum, que Aegyptus miratur, ut quibus cultum credebant esse diuinum, in his uiderent miserandum supplicium.

 Quintum preceptum est: Non mechaberis, etc., usque ad attende plagam: si pecus es, saltem mori time.

uERS. 7.---Ingrauatumque est, etc.  Si pecora Isrelitarum morerentur, uideretur causa competens quare cor eius grauaretur ad contemptum Dei, tanquam si magi eius pecora Isrelitarum occidissent; sed unde debuit ad timendum uel credendum moueri, ingrauatum est, et illa ingrauatio etiam hucusque progressa est.

 uERS. 8.---Tollite plenas, etc.  Alia littera: Sumite plenas manus uobis fauille de fornace, et asperget Moyses, etc. Superiora signa uirga fiebant, quam non Moyses, sed Aaron extendebat super aquam, uel ad terram percutiebat. Nunc uero interpositis duobus signis, de cynomyia scilicet et mortibus pecorum, ubi nec Aaron nec Moyses aliquid manu operantur, dicitur ut Moyses fauillam spargat in celum; ambo iubentur sumere, sed ille spargere non in terram sed in celum: tanquam Aaron  terram percutere deberet, uel in aquam siue in terram manum extendere; Moyses uero, qui erat in his que ad Dominum, fauillam iubetur spargere. Quid duo illa superiora signa, ubi nec Moyses nec Aaron aliquid  manu operantur? Quid sibi uult ipsa diuersitas? Neque enim nichil.

 Sextum preceptum: Non occides; sexta plaga, pustule in corpore, uesice bullientes et scatentes, incendia uulnerum et fauille fornacis. Ardent enim homicide ira, insania. Si posses uidere animas homicidarum, plus plangeres eas quam putrescentia corpora ulceratorum.

uERS. 9-12.--- uulnera et uesice cum feruore in sexto uerbere producuntur. In ulceribus dolosa purulentaque malitia arguitur; in uesicis tumens et inflata superbia: in feruore, ira et furoris insania.

uERS. 13-15.---Indurauitque Dominus cor, etc.  Nota quia in sexta plaga non dicitur,  Induratum est cor Pharaonis, sed aliquid terribilius additur; scriptum est enim quia indurauit Dominus cor Pharaonis, etc. Rursus in septima cum grando et ignis Aegyptum uastat, induratur quidem cor Pharaonis, sed non a Domino. In octaua uero, ubi locusta producitur, dicitur Dominus indurare cor Pharaonis. Et in nona cum tenebre palpabiles fiunt, tandem uero cum, exstinctis primogenitis, Isrelite discessissent, ita dicitur: Et indurauit Dominus cor Pharaonis regis Aegypti et seruorum eius, et insecutus est eos. Sed et cum Moyses de terra Madian ad Aegyptum mittitur et precipitur ei facere prodigia, additur: Facies ea in conspectu Pharaonis: Ego autem indurabo cor Pharaonis, etc. Hinc primum  dictum est a Domino: Ego indurabo cor Pharaonis, etc. Secundo quoque, enumeratis principibus, Isrel dicitur: Ego indurabo cor Pharaonis, etc. Non frustra facta est ista uarietas, ut nunc dicatur Dominus indurasse cor Pharaonis, nunc sponte esse induratum. uideo Paulum tanquam intelligentem quid differat, induratum esse cor Pharaonis, et indurasse Dominum cor Pharaonis dicere Rom. II: An diuitias bonitatis eius, et patientie et longanimitatis contemnis? Ignoras quoniam benignitas Dei ad penitentiam te adducit, etc. Hic sine dubio eum qui sponte induratus est, culpat. Alibi uero, uelut questionem super hoc proponens, dicit: Ergo cui uult miseretur, et quem uult indurat, etc. Addit etiam his: O homo, tu qui es qui respondeas Deo . Per quod de  eo qui a Domino dicitur induratus, non tam questionis solutione, quam apostolica auctoritate respondit, pro incapacitate auditorum, sicut alibi ait : Et audiuit arcana uerba, que non licet homini loqui. Unde in sequentibus eum qui non tam studiorum merito quam sciendi cupiditate secretioribus se questionibus curiosius [curiosus] immergit, deterret dicens Rom. IX: O homo, quis es qui respondeas Deo.

 Septimum preceptum: Non furaberis; septima plaga, grando in fructibus. Nemo enim habet iniustum lucrum sine iusto damno. Dum furaris, acquiris uestem, amittis fidem: lucrum uisibile, damnum inuisibile: lucrum de tua cecitate, damnum de Domini nube. Qui enim malo desiderio forinsecus  furantur, de iudicio intrinsecus grandinantur, et ager cordis eorum deuastatur.

uERS. 16, 17.---Idcirco autem posui te, etc.  Hec uerba Apostolus posuit, etc., usque ad ad eorum utilitatem ergo Pharao est seruatus.

uERS. 18.---En pluam cras, etc.  Hucusque per errorum suorum figuras mundo supplicia temperantur: post hec ueniunt uerbera de supernis.

uERS. 19-21.---Mitte ergo iam nunc, etc.  Hoc non tam indignanter quam misericorditer premonere uidetur Deus, etc., usque ad quoniam mortem pecorum minatus est Deus, quamuis id Scriptura tacuerit.

 Ceterum prouidentia diuina factum est  ne iumenta interirent omnia. Nam opus erat iumentis que traherent currus quibus Pharao postmodum insecuturus erat fugientes, ut eos in solitudine trucidaret. uerum diuina prouidentia aliter totum gubernauit negotium.

uERS. 22.---Extende manum, etc.  Admonendus est hoc loco lector, Mosem non iuberi omnia miranda facere uirga, sed saltem quedam: quedam quoque predicere, ut culices et iumentorum interitum: quedam manuum ministerio peragere, ut dum accipit fuliginem de camino et grandinem concitat. Sed que horum est causa? Ne uulgus opinetur magica superstitione uirgam esse factam, et ipsi mirificos illos effectus assignarent.

uERS. 23-29.---Extenditque Moyses uirgam, etc.   Illud quoque notandum, quod quedam uerbera inferre dicitur Aaron Pharaoni uel Aegypto, quedam Moses, quedam uero ipse Dominus. In prima enim plaga, ubi aquas uertit in sanguinem, eleuat Aaron uirgam et percutit aquam. In secunda percutit aquas et educit ranas. In tertia extendit manum et percutit uirga puluerem terre et fiunt sciniphes. In quarta dicitur Dominus fecisse, ut ueniret cynomyia. In quinta quoque cum exstinguuntur pecora, dicitur fecisse uerbum hoc. In sexta uero Moses aspergit fauillam, et fiunt ulcera et uesice. In septima eleuat manum in celum et fiunt uoces et grando scilicet, etc. In octaua similiter extendit manus in celum, et Dominus inducit uentum, et adducit  locustas. Sed et in nona extendit manum in celum, et fiunt tenebre et caligo. In decima uero finis et perfectio totius operis ministratur a Domino. Sicut enim dicitur: Et Dominus percussit omne primogenitum in terra Aegypti.

 Est alia obseruanda differentia: in prima enim plaga cum aqua uertitur in sanguinem, nondum dicitur Mosi ut intraret ad Pharaonem, sed, uade in occursum eius, etc. In secunda uero, constanter et fideliter ministrata prima, dicitur ad eum: Intra ad Pharaonem, etc. In tertia uero sciniphes inferuntur, magi cedunt confitentes, quia digitus Dei est hic. In quarta uero uigilare iubetur Moses mane, et stare contra Pharaonem procedentem ad aquas, cum cynomyia replentur Aegyptiorum domus.  In quinta cum pecora delentur, ad Pharaonem intrare iubetur. In sexta contemnitur Pharao, nec dicitur quod intrauerint Moses et Aaron ad eum, quia facta sunt ulcera et uesice cum feruore etiam super maleficos, et non poterant resistere Mosi. In septima uigilare iubetur ualde mane, et stare contra Pharaonem, cum grandinem et ignem producit et uoces. In octaua intrare precipitur ad eum cum locusta producitur. In nona rursus contemnitur Pharao, et Mosi [Moses] precipitur ad celum extendere manus, ut fiant tenebre palpabiles: nec intrat, sed uocatur ad Pharaonem. Similiter in decima, cum primitiua delentur, et cogitur cum festinatione exire de Aegypto.

Et Dominus dedit tonitrua, etc.   uide temperamentum diuine correctionis: non cum silentio uerberat, sed dat uoces, et doctrinam celitus mittit, per quam possit mundus castigatus culpam suam agnoscere. Dat grandinem per quam tenera uastantur adhuc nascentia uitiorum. Dat et ignem, sciens esse spinas et tribulos quos debebat depasci, de quo dicit Dominus Luc. XII: Ignem ueni mittere in terra . Per hunc ignem incentiua uoluptatis et libidinis consumuntur.

 Sunt alia multa obseruanda, in quibus diuina indicatur sapientia. Primo enim non flectitur Pharao cum aqua in sanguinem uertitur. In secundo parum molliri uidetur: uocauit enim Moysem et Aaron, dicens: Orate pro me Dominum, etc. In tertio  magi cedunt, dicentes: Digitus Dei est hic, etc. In quarto per cynomyiam uerberatus, dicit: Euntes immolate Domino Deo, etc. In quinto, ubi neces pecudum esse dicuntur, non cedit, sed amplius indurauit. Similiter in sexto super plaga ulcerum. In septimo uero, cum grandine uastatur et ignibus, uocauit Moysen et Aaron, dicens: Peccaui etiam nunc, Dominus iustus, ego autem et populi mei iniqui, etc. In octauo cum locustis urgeretur, festinanter uocauit Mosen et Aaron dicens: Peccaui ante Dominum Deum uestrum et in uos. Suscipite peccatum meum, etiam nunc orate ad Dominum Deum uestrum. In nono, cum tenebris suffunditur, uocat Mosen et Aaron, dicens: Ite et seruite Domino Deo uestro. In decimo, cum primitiua exstinguuntur, uocat eos nocte et dicit:  Surgite, exite de populo meo, uos et filii Isrel, etc. Et adiungit: Benedicite autem et me. Non possunt hec explicari nisi eodem spiritu quo gesta sunt, quia, secundum Apostolum , spiritus prophetarum prophetis subiectus est; non ergo quibuscunque ad explanandum dicta prophetarum, sed prophetis dicuntur esse subiecta.

uERS. 30-35.---Noui autem quod, etc.  De fragore celi et grandine exterritus erat Pharao. Unde rogabat Mosen ut oraret pro eo, confitens iniquitatem suam et populi sui. Sed Moses alium timorem querebat. Facile enim est penam timere: sed non est hoc Deum timere, illo scilicet pietatis timore, de quo Iacob dicit: Nisi Deus patris mei Abraham, et timor Isaac adfuisset  mihi, nunc me inanem dimisisses .



CAPUT X.

uERS. 1-3--- . . . Ego enim induraui cor eius, etc.  Hec non ita dixit tanquam opus habeat Deus cuiusquam malitia, sed sic intelligendum est ac si diceret: Ego patiens fui super eum et seruos eius, ut non eos auferrem, ut ordine superueniant signa mea super eos; quia enim patientia Dei obstinatior fiebat malus animus, pro eo quod patiens in eo fui, dicitur, ingrauaui cor eius. Plage Aegyptiorum eruditio est filiorum Isrel, ne similiter indurentur, et similia patiantur. Multato pestilente sapientior erit paruulus.

 Possunt decem plage quibus Aegyptus per  Isrelitas uerberatur, Romani regni comparari temporibus, quia hec in figura nostri facta sunt. Christianus et Isreliticus populus unius Dei est, una utriusque causa subdita fuit, Synagoga Aegyptiis, Ecclesia Romanis. Persecuti sunt Aegyptii, persecuti sunt et Romani. Ibi decies contradicitur Mosi, hic decem edicta contra Christum. Diuerse ibi plage Aegyptiorum, diuerse hic calamitates Romanorum. Ibi primum sanguis de puteis et fluminibus manat, hic prima sub Nerone plaga, ut ubique morientium sanguis esset, uel morbis in Urbe corruptus, uel bellis in orbe profusus. Ibi secunda plaga, rane in penetralibus, inedia pene habitatores exstinxit: hic sub Domitiano satellites effrenati, iussu cruenti  principis, et inopia pene omnes Romanos ciues dispersit. Ibi tertia plaga sciniphes, muscule seuissime, que media estate per loca squalida gregatim uolant, capillisque hominum setisque pecudum urente morsu inferuntur: hic tertia plaga sub Traiano Iudeos excitauit, qui cum ante dispersi, quasi non essent, quiescerent, repentino calore permoti, grassati sunt. Preterea multe urbes iisdem temporibus corruerunt terre motu. Ibi quarta plaga, musce canine, alumne putredinis, uermium matres; hic sub Marco Antonio lues multis infusa prouinciis, Italiam et urbem Romam, exercitumque Romanorum per diuersa hiberna dispersum, morte dissolutum, putredini et uermibus dedit. Ibi quinta plaga, pecorum et iumentorum: hic sub Seuero persecutore ciuilibus  bellis propria uiscera et adiumenta reipublice, id est, plebes prouinciarum et legiones militum, comminute sunt. Ibi sexta plaga, uesice turgentes ulceraque manantia: hic plaga que post Maximini persecutionem fuit, qui specialiter episcopos et clericos, omissa turba populari, Ecclesiarum primates cruciari imperauerat, intumescens crebro ira et perfidia non per uulgi cedem, sed per uulnera morientium principum et potentium exaltata est. Ibi septima plaga, coacta in ere grando, que hominibus et iumentis fuit exitio: hic sub Gallo et uolusiano, qui Decio persecutori successerunt, pestis infusa est per omnia spatia Romani regni, et omne prope genus humanum dedit neci. Ibi octaua correctio, excitate undique locuste: hic excitate undique  gentes Romanum orbem cedibus et incendiis uastauerunt. Ibi nona plaga, tenebre tractabiles, plus periculi comminantes quam facientes: hic Aureliano persecutore decernente, diris turbinibus terribile fulmen sub ipsius pedibus ruit, ostendens quid faceret tantus ultor, nisi patiens esset; quanquam intra sex menses tres interfecti sunt imperatores, Aurelianus, Tacitus et Florianus. Ibi decima et ultima plaga, primogenitorum interfectio: hic omnium perditio idolorum, que primitus facta in primis amabant. Ibi rex potentiam Dei probauit, et sensit, et timuit, et populum Dei liberum dimisit: hic quoque hec omnia fecit, et etiam credidit.

 Ibi populus Dei non est ad seruitutem retractus, nec hic postea ad idololatriam coactus. Ibi  Aegyptiorum uasa pretiosa Hebreis tradita sunt: hic Ecclesie Christianorum pretiosa paganorum templa cesserunt.

 Aegyptiis post decem plagas dimissos Hebreos persequentibus maris irruit interitus: nos quoque peregrinantes persecutio gentilium manet, donec mare Rubrum, id est ignem iudicii, Christo duce et iudice transeamus. Qui uero Christianos persequuntur, cum rege suo Antichristo, in stagno ignis eterni submergentur.

uERS. 4-12.---Ecce ego inducam cras locustam, etc.  Octauum preceptum: Falsum testimonium non dices: octaua plaga, locusta, animal scilicet dente noxium. Falsus enim testis nocet mordendo et consumit mentiendo. Unde: Si mordetis  et consumitis, uidete ne ab inuicem consumamini .

 Puto per hoc genus plage dissidentis semper, a se et discordantis humani generis inconstantiam confutari. Locusta enim, cum regem non habeat, secundum Scripturam, ordinatum ducit exercitum: homines uero, cum rationales facti sunt, neque se regere ordinate potuerunt, neque Dei regentis patienter moderamina pertulerunt.

 Per locustam, que regem non habet, significatur temeritas illorum qui, licet diuersis penis multati, semper in duritia sua manent, tanquam nullum habeant rectorem.

 Locustam.  Locuste pro mobilitate leuitatis accipiuntur tanquam uage et salientes anime pro uoluptate seculi.

uERS. 13-18.---Et extendit Moses uirgam.  Quedam prodigia fiunt per Mosen, quedam per Aaron, quedam uero per ipsum Dominum; ut cognoscamus in quibusdam per sacrificia sacerdotum et obsecrationes pontificum nos esse purgandos, quos Aaron persona designat: in quibusdam per scientiam legis emendandos, quod Mosi designat officium. In difficilioribus autem ipsius Domini uirtute egemus.

. Exhibite celitus Aegypti plage, etc., usque ad cum uanis laudibus quorumdam iam quasi fortium opera eneruant.

 uERS. 19, 20.---Non remansit ne una quidem, etc.  Beneficium certe Dei commemorauit Scriptura, quod abstulit locustas, et prosecuta dixit indurasse Dominum cor Pharaonis, beneficio scilicet suo et patientia, qua ille fiebat obstinatior dum ei parceretur: sicut omnia mala corda hominum patientia Dei male utendo durescunt.

uERS. 21.---Extende manum, etc.  Tertio dicitur ad Mosen: Extende manum tuam in celum, ut fieret etiam plaga tenebrarum. Nunquam autem dictum est ad Aaron ut extenderet manus in celum. Quod ergo dictum est ad Mosen: Extende manum tuam super terram Aegypti, et ascendat locusta super terram, credo id significari, etiam minus posse qui plus potest; non autem continuo cui minora conceduntur,  posse maiora.

 Nona plaga tenebre sunt, ut mentis eorum cecitas arguatur, uel ut intelligant diuine dispensationis et prouidentie obscurissimas esse rationes. Posuit enim Deus tenebras latibulum suum : quas illi audacter et temere perscrutantes, et alia ex aliis asserentes, in crassas et palpabiles errorum tenebras deuoluti sunt.

 Per tenebras insipientia eorum [Iudeorum] ostenditur, qui affligebantur et ignorabant ad quem finem eorum pene deuenirent. Etiam uel per tenebras arcanum diuini iudicii significatur, quo iustos misericorditer saluat, impios iuste condemnat.

 uERS. 24-29.---Oues tantum, etc.  Grecus habet, preter oues et boues relinquite, et est inusitata locutio, nisi post distinctionem inseratur, relinquite; et subaudiatur, ista, ut sit sensus: Ite preter oues et boues, et relinquite ista. Solet enim talis eclipsis fieri crebro in locutionibus Scripturarum.

 Nonum preceptum: Non concupisces uxorem proximi tui: nona plaga, dense tenebre. Est enim quedam mechia etiam in appetendo uxorem alienam quando cuiuis non sufficit sua, etiam alienam tentare. uere dense sunt tenebre; nichil enim tam dolet patiens, nichil tam nolit pati faciens: qui hoc facit uere cecatur furore horribili.



CAPUT XI.


uERS. 2.---Dices ergo omni plebi, etc.  Non debet hinc quisque exemplum sumere, etc., usque ad ut nec isto damno ferirentur, qui aliis plagis percussi non erant.

Ut postulet uir, etc.  Mentes usui uite carnalis inherentes, etc., usque ad maior fortitudo spiritus nuntiatur.

uERS. 3, 4.---Dabit autem Dominus gratiam populo suo coram Aegyptiis, etc. Qui scilicet habitabant cum Hebreis in terra Gessen, et pro ipsis nouem plagis lesi non erant, ideoque eos diligebant: decima plaga afflicti sunt, cum discessissent Hebrei ab eis.

 uERS. 5, 6.---Et morietur omne primogenitum, etc.  Ad ultimum primitiuorum infertur interitus, in quo fortassis est aliquid supra nostram intelligentiam, quod commissum ab Aegyptiis uideatur in Ecclesiam primitiuorum, que ascripta est in celis. Unde etiam exterminator angelus ad hoc ministerium mittitur, qui parcit illis tantum qui utrosque postes agni sanguine signatos habuerunt. Delentur iterum primogenita Aegyptiorum: siue eos principatus et potestates, et mundi huius rectores tenebrarum dicamus, quos aduentu suo Christus traduxit, id est captiuos duxit et captiuauit, cum in ligno crucis triumphauit: siue auctores et inuentores falsarum religionum, quas Christi ueritas cum suis exstinxit auctoribus. Principatus, et potestates,  et rectores tenebrarum harum, primogenita sunt Aegyptiorum quod [Al., qui] in ultima plaga, cum scilicet finis mundi aduenerit cum separabit oues ab hedis, grana a paleis, damnabuntur, amissa uagandi et tentandi licentia.

 Moraliter. Anima, dum in hoc mundo in erroribus uiuit, ignorantia ueritatis, in Aegypto posita est: si appropinquare cepit lex Dei, aquas in sanguinem conuertit, id est fluidam et lubricam iuuentutis uitam conuertit ad sanguinem ueteris uel Noui Testamenti. Deinde educit lex ex ea uanam et inanem loquacitatem aduersum Dei prouidentiam, ranarum querele similem. Purgat etiam malignas cogitationes eius, et sciniphum mordacitati similes calliditatis aculeos discutit. Libidinum quoque morsus  cynomyie spiculis similes depellit: stultitiamque et intellectum pecudibus similem per quam homo, cum in honore esset, non intellexit, sed comparatus est iumentis insipientibus, etc.  Arguit ulcera peccatorum, arrogantie tumorem, et feruorem furoris exstinguit. Adhibet post hec uoces filiorum tonitrui, id est euangelicas et apostolicas doctrinas, et castigationem grandinis, ut luxuriam uoluptatesque cerceat; et simul ignem penitentie, ut dicat: Nonne cor nostrum ardens erat in nobis ? Nec non locustarum ab ea subducit exempla, quibus depascantur omnes inquieti et turbidi motus eius, ut discat omnia secundum ordinem facere. Ubi uero sufficienter fuerit castigata pro moribus, cum auctorem  uerberum senserit, confitens quia digitus Dei est, et parum agnitionis acceperit: tunc precipue gestorum suorum tenebras uidet et errorum caliginem, et tunc merebitur ut exstinguantur in ea primogenita Aegypti. Omnis enim anima cum ad supplementum etatis uenerit, et uelut naturalis lex ceperit in ea iura sua defendere, primos motus secundum desiderium carnis producit, quos ex concupiscentie uel ire fomite uis incentiua commouerit. Unde quasi priuilegium singulare de Christo propheta dicit: Butyrum et mel manducabit; priusquam faciat aut proferat maligna, eliget bonum ; quoniam priusquam sciat puer bonum aut malum, resistet malitie, ut eligat quod bonum est. Dauid autem de se dicit: Delicta iuuentutis mee et ignorantias  meas ne memineris . Quia ergo hi primi anime motus secundum carnem prolati in peccatum ruunt, merito in morali loco primogenita Aegyptiorum primitiua ponuntur, quia exstinguuntur si relique uite conuersatio emendatiorem dirigat cursum. Sic ergo in anima, quam lex diuina ab erroribus susceptam castigat, primogenita Aegyptiorum delentur, nisi post hec omnia in infidelitate perdurans, nolit iungi Isrelitice plebi, ut exeat de profundo et euadat incolumis, sed in iniquitate permaneat, et descendat tanquam plumbum in aquam ualidissimam. Iniquitas enim, secundum Zacariam , sedet super talentum plumbi: et ideo qui permanet in iniquitate, tanquam plumbum demergitur in profondum.

 uERS. 7.---Apud omnes, etc.  Elegantissima locutio est: per canem quippe extremum significauit, uel hominum, uel pecorum: ita commendauit quanta in Hebreis quies futura esset, Aegyptiis acerba orbitate clamantibus.

uERS. 9, 10.---Non audiet uos Pharao, etc.  Tanquam opus fuerit Pharaonis inobedientia ut signa illa multiplicarentur: que utiliter fiebant ad terrendum populum Dei, atque ipsa discretione ad pietatem informandum. Sed hoc Dei fuit, malitia illius cordis bene utentis, non Pharaonis Dei patientia male abutentis.



CAPUT XII.

 uERS. 2-4.---Mensis iste, etc.  Hic est Aprilis, qui apud Hebreos Nisam, apud Macedones dicitur, et dicitur Aprilis quasi aperilis, quia tunc aperitur terra proferendis uirgultis herbis ac floribus: uel Aprilis a uenere, quasi Aphroditis; uenus enim Grece Aphrodite dicitur. Hunc Hebrei primum habent, quia Xu Kalendarum eius prima dies seculi fuit: quarta decima uero, dies secunda; tertia decima, tertia: duodecima, quarta: qua sol et luna condita sunt, et tunc primum equinoctium fuit; sol enim in oriente, luna in occidente, spheram mundi ex equo diuidebant.

 Hic est Nisan, secundum Hebreos, in quo factus est mundus, cuius plenilunium post equinoctium  uernale semper est attendendum: in quo populus Isrel a seruitute Aegypti liberatur, et genus humanum sanguine Christi a potestate diaboli eripitur. Decima die mensis tollitur agnus, quarto decimo immolatur: quia in lege passio Christi figuratur, Euangelii gratia coruscante impletur; denarius enim, propter decalogum, legem significat; quaternarius uero, quatuor euangelia.

uERS. 5, 6.---Erit autem, etc.  Mouere potest illa locutio, etc., usque ad quid illo precepto figuratum sit.

Iuxta quem ritum, etc. Allegorice. Quia de iustis et peccatoribus Christus carnem assumpsit, ut nemo de uenia desperaret. uel quia Christus Iudeis hedus erat, dicentibus: Hic homo peccator est , nobis autem agnus absque macula. uel quia in similitudine carnis peccati apparuit et pro peccato mortuus est, cum peccatum non haberet .

 Decima die Aprilis Hierosolymam uenit, sequenti uero die exceptus est a turbis cum ramis palmarum et diuinis laudibus. Tribus reliquis custoditus est a Iudeis usque ad quartam decimam diem, id est, usque ad quintam feriam, qua cum apostolis cenauit, et post traditus est.

uERS. 7.---Et sument de sanguine eius, etc.  Sanguis ponitur, quando non solum ore corporis, sed etiam ore cordis hauritur, etc., usque ad quia crucem passionis eius in fronte portamus.

uERS. 8.---Et edent carnes, etc.   Nocte agnum comedimus, etc., usque ad de fermento enim laudem immolat, qui Deo sacrificium de rapina parat.

Cum lactucis, etc.  Lactuce agrestes ualde amare sunt, etc., usque ad ut dispensari omnia per Spiritus sancti potentiam sciat.

uERS. 9-11.---Caput cum pedibus, etc.  Caput Christi Deus . Caput ergo agni uorare, etc., usque ad nemo in huius uite itinere torpeat, ne in patria locum perdat.

 Illis rerum inuolucris monet ut per hec enigmata considerare et intelligere uelimus transitum quemdam esse hanc uitam nostram. Nam postea quam ingressi ad eam sumus, necessitate quadam ad exitum semper compellimur,  ad quem paratos nos esse uult manibus et pedibus reliquoque ad iter apparatu. Ne igitur spinis in hoc arduo uiuendi itinere pedes ledantur, non nudis pedibus, sed durioribus calceis communiti itinerare debemus. Spine autem, que pedibus infixe non solum retinent retardantque, uerum etiam enecant, peccata sunt, a quibus durities calceorum defendit, continens uidelicet, tenuis ac dura uita, que debilitat atque frangit spinarum acumina, quibus a paruo tenuique principio ad anteriora, usque peccata sic ingrediuntur, ut penitus occidant. Ad hanc uitam faciendam talaris uestis et effusa, id est uoluptuosa et uitiosa uiuendi ratio, que latissime patet, impedimento est: quare cingulo quodam trahenda  est et coarctanda, ne huc atque illuc circumfluat. Cingulus uero modestia est et diligens uiuendi ratio, que nos monet ad necessitatem, non ad uoluptatem, rebus uti. Baculus quo feras repellimus, et nonnunquam sustentamur, spes est. Ex igne autem solum cibus nobis propositus est, quoniam fides, que per cibum illum significatur, ardentissima esse debet, nichil humidum aut labile possidens.

Phase. Hebraice est Pesach [Figure: [Hebrew Text] 2Kb] , Grece , id est, transitus; quia a filiis Isrel ex Aegypto migrantibus primum celebratum est: nobis quoque migrandum est de transitoriis ad eterna, de terrenis ad celestia.

uERS. 12, 13.---In cunctis diis, etc. Ferunt Hebrei quia omnia idola Aegypti confracta sunt nocte  illa et templa, uel motu terre, uel fluminis Nili inundatione. Allegorice uero nobis egredientibus ex Aegypto errorum idola corruunt, et omnis peruersorum dogmatum cultura quatitur.

uERS. 14-17.---Habebitis autem hanc diem, etc.  Et facietis diem hunc in progenies uestras legitimum, eternum uel eternalem; quod Grece dicitur , non sic accipiendum est, etc., usque ad omni tempore presentis uite simplicitas seruanda, malitia cauenda.

uERS. 18-20.---Primo mense quarta decima, etc.  Mystice. uespera quarti decimi diei primi mensis, in quo Pascha celebratur, et agni immolatio perficitur, depositionem ueteris hominis significat, et initium noui, qui in baptismo Christi mortem  figurante inchoatur. Unde: Quicunque baptizati sumus in Christo Iesu, in mortem ipsius baptizati sumus, etc. . A uespera ergo quarti decimi diei primi mensis usque ad uesperam uicesimi primi integram, scilicet septimanam, azyma iubemur [iubentur] comedere, quia a perceptione baptismi usque ad finem uite simpliciter et sine dolo debemus uiuere. Unde Petrus: Deponentes omnem malitiam et omnem dolum et simulationem, sicut modo geniti infantes, etc. .

uERS. 21.---Seniores. Nota quod non pueris, non iuuenibus, mandata Dei primo communicat, sed senioribus, quia in senibus est sapientia, et in multo tempore prudentia.

uERS. 22.---Fasciculumque hyssopi, etc.   Hyssopus herba est humilis, nascens in petris, purgans pectus et pulmonem: et significat ueram humilitatem, cuius exemplum Christus nobis in semetipso prebuit. Fasciculum ergo hyssopi sanguine tingimus, quando, memores humilitatis Christi, eum imitari studemus.

Tingite in sanguine, etc.  Queritur quem sanguinem dicat iuxta ostium, cum illius agni sanguinem uelit intelligi, cuius immolatione Pascha fit. An precipit eo modo consequenter fieri, quamuis hoc tacuerit, ut idem agnus iuxta ostium occidatur? An, quod est credibilius, ideo dixit ex sanguine qui est iuxta ostium, quia ille qui liniturus est, uas ipsum in quo sanguinem excepit,  iuxta ostium positurus est, ut ad manum habeat dum tingit.

uERS. 23-29.---Et non sinet percussorem, etc.  Utrum percussor bonus angelus an malus fuerit, non necesse est inquiri: quicunque enim fuit, precepto Domini obediuit. Sciendum tamen quod tales pestes mali angeli facere solent, permissione Dei.

Decimum preceptum est: Non concupisces rem proximi tui, etc. Huic contraria est decima plaga, mors primogenitorum. Alio precepto furtum prohibetur, quo et rapina damnatur: peius enim est eripere uiolenter quam latenter. Auferre ergo uolens aperte uel occulte preceptum suum habet: concupiscere autem rem proximi, etiamsi iusta successione  queras, non licet. Qui enim uolunt res alienas tanquam iuste possidere, et heredes querunt morientibus illis esse. Cum laudas rem relictam quasi iure possidentem, Deus damnat iniuste cupientem. Qui enim queris ab aliquo heres fieri, non uis ut habeat heredes, in quibus nichil carius primogenitis est. Iure ergo in primogenitis tuis puniris, qui cupiendo res alienas, quasi iuris umbram perquiris, et, que meliora sunt, cordis primogenita perdis. Primogenita quidem fides est. Nemo enim bona facit, in quo fides non precessit. Omnia opera bona sunt filii spirituales, sed inter hos primogenita fides. Quisquis ergo rem occulte cupis alienam, interius fidem perdis. Seruis enim non caritate, sed fraude, uelut amans eum quem mori desideras, ut succedas.

 uERS. 30-33.---Neque enim erat domus, etc.  Cum primogeniti tantum morerentur, quomodo nulla erat domus in qua non esset mortuus? An et hoc diuinitus fuerat procuratum, ut in omnibus domibus essent primogeniti, in quibus percuterentur Aegyptii, etiam qui habitabant in terra Gessen? Hominum quippe erant hic, uel animalium, non terre; id est, homines et animalia primogenita moriebantur, occulto et angelico percussu: non aliquid in terra uel in celo factum erat, sicut rana, uel locusta, uel tenebre. A talibus enim plagis cum terra Gessen fuisset aliena, perueniebat beneficium ad Aegyptios qui in ea cum Hebreis morabantur: hac uero omnes percussi sunt.

uERS. 34.---Conspersam farinam, etc.   Mystice. Sine fermento proficiscuntur filii Isrel de Aegypto; ut exeuntes de hoc seculo abiiciamus fermentum malitie et nequitie, et epulemur in azymis sinceritatis et ueritatis.

uERS. 35, 36.---Et petierunt, etc.  Hoc iam factum fuerat ante mortes primogenitorum. Sed nunc per recapitulationem repetitur, nam narratum est quando factum est. Modo enim quomodo posset fieri ut in tanto luctu ista accommodarentur: nisi forte quis dicat etiam ista plaga non fuisse percussos Aegyptios qui cum Hebreis habitabant.

uasa aurea, etc. Hec doctrinas significant, que ex ipsa consuetudine gentium non inutili studio discuntur; uel animas pretiosas ex gentibus, tanquam  uasa aurea et argentea; cum uestibus, id est, corporibus: que se adiungunt populo Dei, ut semel de hoc seculo tanquam de Aegypto liberentur.

uERS. 37-45.---Profectique sunt, etc. . Qui de Aegypto parat proficisci, qui cupit obscuros mundi actus et errorum tenebras relinquere, primo ei ex Ramesse proficiscendum est, que interpretatur commotio tinee. Si uis uenire in hoc ut Deus sit tibi dux, et sequatur petra, que escam spiritalem et potum tribuat, exi de Ramesse, ne thesaurizes ubi tinea exterminat, et fures effodiunt, etc.

Si uis perfectus esse, uade et uende omnia que habes, et da pauperibus, et habebis thesaurum in celo, et ueni, sequere me , hoc est proficisci de Ramesse, et sequi Christum.

 De Ramesse in Socoth, etc.  uideamus quis sit castrorum locus ad quem uenitur. De Ramesse uenerunt in Socoth, quod interpretatur tabernacula. Cum ergo, relinquens Aegyptum, discusseris tineas totius corruptele, et uitiorum incitamenta reieceris, habitabis in tabernaculis, quibus scilicet nolumus exspoliari sed superuestiri. Habitatio autem tabernaculorum expeditum indicat esse eum qui festinat ad Deum. Sed nec in hoc standum est: mouenda sunt etiam castra de Socoth, et festinandum est in Othon, quod interpretatur signa eis, quia hic scilicet audies quod Deus antecedat eos per diem in columna nubis, et per noctem in columna ignis; non hoc in Ramesse, nec in Socoth, que secunda sunt castra. Tertia sunt in quibus fiunt signa diuina: hoc  erat triduum ad quod festinabant Moses et Aaron, et contradicebat Pharao dicens: Non eatis longius. Nolebat ad locum signorum peruenire filios Isrel, ut possent tertii diei frui mysteriis. Unde Ose. uI: Resuscitabit nos Deus post biduum, et in die tertia resurgemus, et uiuemus in conspectu eius. Prima dies nobis Christi passio; secunda, qua in infernum descendit; tertia, qua resurrexit: ideo in tertia die antecedebat eos per diem in columna nubis; per noctem uero, in columna ignis. Necessarium est ergo ut qui baptizantur in Christo, in morte ipsius baptizentur, et cum ipso sepeliantur, et die tertia resurgant, quos scilicet secum suscitauit et fecit consedere in celestibus .

Sexcenta fere millia, etc.  Queritur  utrum ad tantum numerum peruenerunt Hebrei per eos annos in Aegypto, etc., usque ad id est, post mortem Ioseph dura seruitute oppressi sunt.

uERS. 46-51.---Nec illius, etc. Os Christi in cruce non est confractum, quia uidentes eum iam mortuum, non fregerunt eius crura: uel robur diuinitatis in carne per blasphemiam non corrumpitur, quia non est purus homo, sed uerus Deus.



CAPUT XIII.

uERS. 2-8.---Sanctifica mihi omne primogenitum, etc. Quia occidi omnia primogenita Aegyptiorum in liberatione uestra.

uERS. 9-12.---Et erit quasi signum, etc. . Quid est quod ait cum de pascha  precipit, etc., usque ad alioquin gratia iam non esset gratia.

uERS. 13-15.---Omne autem primogenitum hominis, etc.  Primogenita hominum redimi iubet, ut homicidium uetet: qui omnia ut incorruptibilia essent, creauit.

 Asinus immunditiam, ouis innocentiam significat. Asini ergo primogenitum oue mutare, est immunde uite primordia innocentie simplicitate conuertere, ut postquam peccator illa egit que ut immunda Dominus respuit, ea iam agendo proferat que Dei sacrificio imponat. Omnes enim in peccato nati sumus, et ex carnis delectatione concepti, culpam originalem nobis contraximus. Unde etiam uoluntate nostra peccatis  implicamur. Sed et qui post malitiam carnis ad innocentiam conuertitur cordis, primogenitum asini mutat oue, malitiam scilicet prioris uite. Qui enim qualis prius fuit desinit esse, et apprehensa carnis munditia innocentiam custodit, in oblationem Dei primogenitum asini oue mutauit.

uERS. 16.---Et quasi appensum. Hoc male intelligentes Iudei, pictatia uel phylacteria capitibus circumligabant, in quibus decem uerba scripta ante oculos habebant.

uERS. 17.---Igitur cum emisisset, etc. . Sepe conuersi in ipso aditu sue conuersionis tranquillitatem carnis, dona prophetie, predicamenta doctrine, signorum miracula uel gratiam curationum accipiunt. Postea duris tentationum  probationibus fatigantur, a quibus liberos se esse credebant: quia si in principio tentationum amaritudo pulsaret, facile ad uitia redirent, a quibus non longe recesserunt. De Aegypto ergo exeuntibus e uicino bella subtrahuntur: quia relinquentibus seculum quedam prius tranquillitas ostenditur, ne in ipsa teneritudine et inchoatione turbati, ad hoc quod reliquerant, redeant: prius ergo suauitatem securitatis sentiunt, prius pacis quiete nutriuntur; post cognitam uero dulcedinem tanto tolerabilius tentationum certamina sustinent quanto in Deo altius cognouerunt que ament.

uERS. 18-20.---Non eos duxit Deus, etc. . Hic ostenditur omnia fieri debere que consilio recte fieri possunt, ad euitanda ea que  aduersa sunt, etiam cum Deus apertissime adiutor est .

Et armati ascenderunt filii, etc.  Aquila, qui non contentiosus, ut putant, sed studiosus uerbum interpretatur ad uerbum, ubi LXX posuerunt, quinta autem generatione ascenderunt filii Isrel de terra Aegypti, transtulit, et armati ascenderunt filii Isrel de terra Aegypti, licet pro eo quod nos armati diximus, secundum Greci sermonis ambiguitatem instructi uel muniti propter supellectilem quo Aegyptios exspoliauerunt, possit intelligi. Sed ubi LXX, quinta generatione posuerunt, qui Hebreorum libros diligenter inspexerunt, non quinta, sed quinque, scriptum afferunt, ut sit sensus: quinque autem ascenderunt  filii Isrel de terra Aegypti; quod quia minus uidebatur intelligi, adiuncta generatio est. Aquila uero, et in ceteris, et in hoc precipue loco, proprie transtulisse dicitur, sicut synagogarum consonant uniuersa subsellia.

 Quinta autem progenie, etc. Utrum progeniem in centum annis uult computare, etc., usque ad Naason genuit Salmon.

uERS. 21-22.---Dominus autem precedebat eos, etc.  Cum a te tertie diei mysterium fuerit receptum, incipiet te deducere Deus et uiam salutis ostendere.

 In igne terror, in nube uisionis lene blandimentum. Dies, uita iusti; nox, peccatoris. Unde Ephes. u: Fuistis aliquando tenebre, nunc autem  lux in Domino, etc. In die per nubem columna monstrata est, et in nocte per ignem; quia omnipotens Deus et blandus iustis, et terribilis apparebit impiis. Hos ad iudicium ueniens, per lenitatis mansuetudinem mulcet, illos per iustitie districtionem terret. Aliter columna nubis in eremo populum preibat, et splendore ignis non in die, sed in nocte radiabat: quia Christus conuersationis sue exemplo ducatum sequentibus prestans, de iustitia sua confidentibus nulla luce claruit; peccatorum uero tenebras agnoscentibus, igne sui amoris infulsit. Christus nubes et columna, quia rectus, et firmus, et fulciens infirmitatem nostram; quia nocte lucens, per diem non lucens, ut qui non uident, uideant; et qui uident, ceci fiant . Christi quoque sacramentum  tanquam in die manifestum est in carne uelut in nube: in iudicio uero tanquam in terrore nocturno; quia tunc erit magna tribulatio, tanquam ignis lucebit iustis, et ardebit iniustis.



CAPUT XIu.

uERS. 2.---Phihahiroth, que est inter Magdalum, etc.  uideamus que uia precipitur eligenda. De Othon, inquit, conuersi, iter facite inter Epauleum et Magdalum, quod est contra Beelsephon, etc. Epauleum ascensio tortuosa, Magdalum turris, Beelsephon ascensio specule, uel habens speculam, interpretatur. Credebat forsitan quod ostenderet Deus planum iter et molle, sed ascensio est et tortuosa. Non enim procliue iter est quo tenditur ad uirtutes, sed ascenditur anguste et difficulter.  Unde Matth. uII: Arcta est enim et angusta uia que ducit ad uitam. Est ergo iter quo inceditur ascensio tortuosa, et ascensio specule uel habens speculam. Ascensio ad actus pertinet, specula ad fidem; ostenditur ergo quia et in actibus et in fide multa est difficultas, multus labor: multe enim tentationes nobis occurrunt, multa offendicula, uolentibus agere que Dei sunt. Deinde in fide multa inuenies tortuosa, plurimas questiones, obiectiones hereticorum, contradictiones infidelium: hoc ergo iter agendum est sequentibus Dominum. Sed et turris est in hoc itinere, de qua dicitur Luc XIu: Quis uestrum uolens turrim edificare, non prius sedens computat sumptus, si habet unde perficiat? Ista est  ergo turris ex his ardua et excelsa uirtutibus; quod uidens Pharao dicit: Errant isti. Apud Pharaonem, qui Deum sequitur errare dicitur, quia iter sapientie tortuosum, multas habens difficultates et anfractus. Si confitearis unum Patrem inuisibilem, et unum unigenitum eius Iesum Christum, et unum Spiritum sanctum, tortuosum, difficile et incredibile uidetur hoc in infidelibus. Si dicis Deum maiestatis crucifixum filium hominis esse, qui de celo descendit: tortuosa uidentur hec et difficilia; qui audit , dicit quia errant isti. Sed tu fixus esto in hac fide, sciens quia Deus ostendit tibi hanc uiam fidei, qui ait: Tollentes de Othon castra, collocate inter Epauleum et Magdalum.

 Fuisset.  Fugiens Aegyptum uenis ad ascensionem operis et fidei, et ad edificium turris: uenis ad mare, et occurrunt tibi fluctus tentationum. Unde II Tim. III: Qui enim uolunt pie uiuere in Christo, persecutionem patiuntur, quia tentatio uita nostra est super terram. Sed si Moysen, id est legem Dei, sequeris, Aegyptus te insectatur. Sed uide quid fiet: Leuauit, inquit, angelus Domini, qui antecedebat castra Isrel, et abiit post illos. Eleuauit et columnam nubis a facie eorum, et stetit post illos, et intrauit inter castra Aegyptiorum et Isrel. Hec columna nubis populo Dei efficitur murus: Aegyptiis imponit tenebras; non transfertur columna ignis ad Aegyptios, ut uideant lucem: sed nubis, ut in tenebris maneant, quia dilexerunt tenebras, non  lucem. Et tu ergo si ab Aegyptiis recedas, si de potestate demonum fugias, uide quanta tibi preparantur auxilia, dummodo in fide fortis permaneas: nec Aegyptiorum equitatus et quadrige perterreant, nec reclames contra Dei legem, id est Moysen, dicens: Tanquam non essent sepulcra in Aegypto, ita eduxisti nos.

uERS. 11-12.---Forsitan non erant sepulcra, etc?  Hec fatiscentis in tentatione animi uerba sunt: beatus est qui sic tentationes excipit ut nulla ei cogitatio ambiguitatis obrepat. Petro etiam dicitur Matth. XIII: Modice fidei, quare dubitasti? Tentationis et fragilitatis hec uerba sunt. Alioquin falsum est, melius est enim in eremo mori quam Aegyptiis seruire. Qui enim in  eremo moritur, hoc ipso quod separatus est ab Aegyptiis, id est rectoribus tenebrarum et e potestate Satane, habuit aliquem profectum, etiamsi ad integrum non potuit peruenire. Melius est enim perfectam uitam querenti in itinere mori, quam nec proficisci. Unde eorum uidetur falli opinio, qui dum arduum et periculosum iter uirtutis exponunt, nec incipiendum iudicant. Melius est enim in itinere mori, quam inter Aegyptios necari et falsis atque amaris fluctibus obrui.

uERS. 13-14.---Aegyptios enim quos nunc, etc.  Sicut enim uidistis Aegyptios hodie, non apponetis amplius uidere eos in eternum tempus. Quomodo autem sunt accipienda hec ueruerba,  cum uiderint postea Isrelite Aegyptios? An quia isti qui tunc uidebant, non eos ulterius uiderunt, quia et illi mortui sunt qui sequebantur, et isti omnes quisque die mortis sue? Nam posteri eorum uiderunt posteros illorum. An, non eos uidebitis sicut hodie, intelligendum est, non sicut hodie persequentes et inimicos, ut nulla sit questio nec de eterno tempore quod hic posuit, quia etsi uidebunt se utrique tempore resurrectionis, non sic ut hodie.

uERS. 15-17.---Quid clamas ad me? etc.  uoces apud aures Dei non faciunt uerba nostra, sed desideria. Aeternam enim uitam si ore petimus, nec corde desideramus, clamantes tacemus: si uero corde desideramus, ore tacemus, tacentes clamamus.  Unde in eremo cum populus uocibus perstreperet, et Moses a strepitu uerborum taceret, silens auditur, et dicitur ei: Quid clamas ad me? In desiderio enim clamor secretus non peruenit ad aures humanas, diuinas replet.

 Nulla uox Moysi auditur, et Dominus dicit: Quid clamas ad me? uelim scire quomodo sancti clamant sine uoce ad Deum. Apostolus ad Gal. Iu, dicit: Quia dabit Deus Spiritum Filii sui in cordibus nostris clamantem: Abba, Pater. Et addit: ipse Spiritus interpellat pro nobis gemitibus inenarrabilibus. Et iterum Rom. uIII: Qui autem scrutatur corda, scit quid desideret spiritus. Sic ergo postulante Spiritu sancto per silentium clamor sanctorum auditur. Iubetur Moses uirga percutere mare,  ut ingredienti populo Dei cedat, et aque que timebantur, dextra leuaque murus effecte, non solum perniciem nesciant, sed etiam munimen exhibeant. Soliditatem recipit liquor, et solum maris arescit in puluerem: bonitatem Creatoris intellige, si uoluntati eius obtemperes, si legem eius sequaris, elementa tibi contra naturam seruire compellit. Audiui a maioribus traditum quod singulis tribubus singule aquarum diuisiones facte sunt, et propria unicuique uia. Idque ostenditur ex eo quod dicitur psalmo CXXXu: Qui diuisit mare Rubrum in diuisiones, etc. Et alibi, psal. LXuII: Ibi Beniamin minor in stupore. Principes Iuda, duces eorum, principes Zabulon et principes Nephthali: proprius unicuique tribui enumerari uidetur ingressus. Apostolus  baptismum in Mose consummatum dicit in nube et in mari, ut qui baptizaris in Christo, in aqua et in Spiritu, scias te insectari Aegyptios et ad seruitium reuocare, rectores scilicet mundi, et spirituales nequitias, quibus ante seruisti. Sed tu descendis in aquam, et euadis incolumis et nouus ascendis peccatorum sordibus ablutus, paratus ad cantandum nouum canticum. Aegyptii insequentes merguntur in abyssum, et si rogare uidentur Iesum ne eos iterum mergat in abyssum.

 Aliter, si Aegyptum fugias, id est ignorantie tenebras, si sequaris Mosen, id est Dei legem, occurrat autem mare, id est, contradicentium fluctus, percute et tu obluctantes undas uirga, id est. uerbo  legis et uigilantia Scripturarum; iter tibi disputando per aduersarios pande, et cedent unde uictori, mirantibusque et stupore defixis qui ante contradicebant, legitimis disputationum lineis rectum fidei iter secabis, et in tantum doctrine uerbo proficies, ut auditores tui, quos tu in uerba legis erudisti, iam contra Aegyptios, uelut fluctus maris, insurgent, nec solum impugnent, sed et superent et exstinguant. Exstinguit enim Aegyptum, qui non agit opera tenebrarum, qui non carnaliter, sed spiritualiter uiuit; qui cogitationes sordidas uel corde expellit, uel omnino non recipit, secundum illud Eph. uI: Assumentes scutum fidei, ut possitis omnia maligni ignita iacula exstinguere. Hoc ergo modo possumus etiam Aegyptios hodie uidere mortuos, et ipsum  Pharaonem, si tanta fide uiuamus, ut Deus conterat Satanam sub pedibus nostris uelociter per Iesum Christum.

uERS. 19-20.---Tollensque se angelus Dei, etc.  Angelus, qui nuntius interpretatur, significat doctores, qui nobis precepta uite annuntiant, et cum nube, id est scientia Scripturarum castra Isrel, id est Ecclesiam precedunt, quia cum scientia Scripturarum president. Superuenientibus Aegyptiis retrorsum abit, quia tempore persecutionis opponent se pro subiectis. Nubes uero tenebrosa erat Aegyptiis, lucida Hebreis.

uERS. 21-31.---Tota nocte, etc. Quia toto tempore huius uite, quam nox significat, Spiritus sancti gratia aquas baptismi fidelibus meabiles facit,  ut de spirituali Aegypto in terram promissionis transeant: hostium uero suffocat exercitum.

 Mare Rubrum baptismum Christi sanguine consecratum significat; hostes a tergo sequentes cum rege moriuntur, quia peccata preterita in baptismo delentur, et diabolus suffocatur: premunt Aegyptii usque ad mare, et peccata usque ad baptismum. Post transitum maris Rubri cantat populus submersis hostibus infidelibus, et fideles de lauacro ascendentes, exstinctis peccatis, hymnum decantant dicentes: Cantemus Domino, gloriose enim, etc.



CAPUT Xu.

uERS. 1.---Tunc cecinit Moyses, etc.  Multa cantica legimus in Scripturis,  sed hoc primum omnium est quod, Aegyptiis et Pharaone submerso, post uictoriam cantatur. Mos enim sanctorum est, ubi aduersarius uincitur , hymnum Deo glorificationis offerre. Accipiunt tamen canentes tympana in manibus, sicut de Maria et Aaron refertur. Et tu ergo, si mare Rubrum transieris, si Aegyptios submergi uideris, et Pharaonem precipitari in abyssum, potes hymnum Deo gratanter canere, et dicere: Cantemus Domino gloriose, etc. Dignius autem hoc dices, si habueris in manu tympanum, id est, si carnem tuam crucifixeris cum uitiis et concupiscentiis.

Gloriose enim, etc.  Non sufficit, glorificatus  est; aliud est enim glorificari, aliud gloriose glorificari. Cum enim Christus carnem pro nobis suscepit, glorificatus est, qui uenit querere quod perierat, non tamen gloriose, quia non habebat speciem neque decorem; glorificatus est cum uenit ad crucem, et pertulit mortem; unde Ioan. XuII: Pater, uenit hora, glorifica Filium tuum, etc. Erat ergo et gloria passio crucis, ubi et glorificatus, non gloriose quidem, sed humiliter; unde Phil. II: Humiliauit semetipsum, factus obediens usque ad mortem, mortem autem crucis. Et Sap. II: Morte turpissima condemnemus eum. In his ergo glorificatus est de se humiliter, non gloriose; unde Luce XXIu: Quia oportebat pati Christum, et sic intrare in gloriam suam. Cum uenerit in gloria Patris, et angelorum  iudicare terram, et uerum Pharaonem, id est diabolum, interficiet spiritu oris sui, cum refulgebit in maiestate Patris: tunc gloriose glorificabitur, cum omnes honorificabunt Filium sicut honorificant Patrem.

Magnificatus est, equum et ascensorem deiecit in mare, etc. In signis Aegypti. Sed gloriose magnificatus est, quia Pharaonem et exercitum eius submersit. uel magnificatus est, miracula ante passionem faciendo, predicando, in cruce moriendo: sed gloriose magnificatus est, cum resurrexit uictor uicto diabolo, spoliato inferno.

Equum, etc.  Homines qui nos insequuntur equi sunt; et omnes qui in carne nati sunt, figuraliter equi sunt, et habent ascensores suos. Sunt quos  Dominus ascendit, et circumeunt omnem terram; de quibus dicitur Habac. III: Equitatus tuus salus. Alios ascendit diabolus et angeli eius. Iudas equus erat, et cum ascensorem habuit Dominum, de equitatu salutis erat: cum ceteris enim apostolis missus egrotis salutem et languentibus prestitit sanitatem; ubi diabolo se substrauit, qui post buccellam in eum intrauit, equus Satane factus, et illius habenis ductus contra Dominum equitauit. Omnes ergo persecutores equi sunt hinnientes, sed habent angelos malos, quibus aguntur ascensores, et ideo feroces sunt. Si uideris persecutorem tuum nimis seuientem, scito quia ab ascensore pungitur, et ideo seuus est et truculentus.

uERS. 2.---Iste Deus meus, etc.  Hic ergo  et Deus erit meus et Deus patris mei. Pater noster qui nos fecit et genuit, Christus est, qui dixit Ioan. XuI: uado ad Patrem meum, etc. Si ergo agnoscam quod Deus meus sit, glorificabo eum; si etiam quod patris mei, exaltabo eum: altior enim intellectus est quomodo Christus, ut unius Dei constringat et uniat ueritatem, Deum suum dicit, quem natura Patrem nouit.

uERS. 3.---Dominus quasi uir pugnator, etc.  Alia littera: Dominus conteret bella. Amos IX: Dominus nomen est illi. Non modo pugnas uisibiles conterit, sed eas etiam que nobis sunt aduersus principatus, et potestates, et rectores tenebrarum harum.---Dominus enim nomen est illi, et non est  ulla creatura cuius Dominus non sit. Quadrigas Pharaonis et exercitum eius proiecit in mare: electos ascensores, ternistratores demersit in mare Rubrum. Pharao, uelut potentior in malitia, et regnum nequitie tenens, quadrigas agit: non illi satis est unum equum ascendere, sed plures simul agit, et torto uerbere cogit. Quos cum uideris in luxuria turpiores, in crudelitate seuiores, in auaritia tetriores, scito de quadrigis esse Pharaonis, quas currui suo subiugat: in ipsis fertur et uolitat per apertos scelerum campos, effusis habenis. Sunt alii ascensores electi, scilicet ad malitiam.

 Ternistratores ideo dicuntur, quia triplex est hominibus peccandi uia. In facto enim, in dicto et in cogitatione peccant. Ideo ternistratores per  singulos dicuntur, quia istas tres in nobis possident uias peccandi, et semper speculantur et agunt insidiis, ut aut ille ex misero homine sermonem malum eliciat, aut ille iniquum opus extorqueat, aut ille cogitationem pessimam rapiat. Denique semen uerbi Dei ubi cadit et deperit, triplex describitur locus, secus uiam, in spinis, in petrosis. Econtrario terra bona affert triplicem fructum, sexagesimum, centesimum, tricesimum . Triplex enim est etiam bene agendi uia, quia uel opere, uel cogitatione, uel uerbo aliquid boni agitur; unde ait Apostolus I Cor. III: Qui edificat supra fundamentum argentum, aurum, lapides pretiosos, triplicem bonorum indicans uiam; uiam malorum dicens ligna, fenum, stipulam. Isti ergo ternistratores sunt angeli  nequam, qui in his uiis obseruant, ut quemlibet agant in peccatum; quos immerget Dominus in mari Rubro, et ignitis fluctibus tradet in die iudicii, et penarum pelago teget.

uERS. 5, 6.---Descenderunt in profundum quasi lapis.  Quia scilicet tales non erant lapides de quibus suscitarentur filii Abrahe, sed qui amarent profundum et liquidum elementum, id est amaram et fluxam presentium uoluptatem. Unde de ipsis dicitur: Demersi sunt quasi plumbum in aqua ualidissima. Peccatores graues sunt, et iniquitas super talentum plumbi legitur sedere: inde miqui merguntur in profundum quasi plumbum, sancti uero ambulant super aquas, quia leues sunt,  et peccati pondere non grauantur. Christus super aquas ambulauit, qui uere peccatum non fecit: ambulauit et Petrus, sed paululum dubitauit; habuit enim aliquid plumbi, propter quod dicitur ei Matth. XIu: Modice fidei, quare dubitasti? Omnes ergo per ignem saluantur, ut si forte de specie plumbi quidquam fuerit admissum, ignis decoquat et resoluat, ut efficiantur omnes aurum optimum, quia aurum terre illius optimum quam habituri sunt sancti; et sicut fornax probat aurum, ita homines iustos tribulatio. ueniendum est ergo omnibus ad conflatorium. Sedet enim Deus et conflat, et purgat filios Iuda. Si quis multa opera bona et parum iniquitatis attulerit, illud parum tanquam igne resoluitur et purgatur, et totum remanet aurum purum.  Si quis plus plumbi attulerit, plus exuritur, ut amplius decoquatur; ut et si parum, tamen aliquid auri purgati resideat; qui uero totus plumbeus uenit, demergitur quasi plumbum in aqua ualidissima.

uERS. 7-10.---Misisti iram tuam, etc.  Alia littera: Misisti spiritum tuum et cooperuit eos mare, etc. Ecce iam quinto commemoratur Spiritus Dei, etc., usque ad Scriptura tantummodo iubens sine adiutorio gratie.

uERS. 11.---Quis similis tui, etc.  Non simulacris gentium comparat Deum, nec demonibus qui sibi falso nomen deorum asciscunt, sed dicit illos deos qui per gratiam et participationem Dei appellantur, secundum illud psal. LXXXI:  Ego dixi: Dii estis. Et ibid.: Deus stetit in synagoga deorum. Sed hi quamuis capaces sint Dei, et hoc nomine per gratiam donari uideantur, nullus ei similis in potentia uel natura; quod autem dicitur, similes ei erimus, similitudo hec non ad naturam, sed ad gratiam reuocatur, sicut pictura est similis ei cuius imago in ipsa exprimitur, quantum ad gratiam, sed longe dissimilis quantum ad substantiam. Illa enim species carnis est, et decor uiui corporis; ista colorum fucus, et cera tabulis sensu carentibus superposita. Nullus ergo in diis similis Domino, inuisibilis scilicet, incorporeus, incommutabilis, sine initio et sine fine. Nullus creator omnium nisi Pater creans omnia per Filium, et in Spiritu sancto omnia sanctificans.

 uERS. 12, 13.---Extendisti, etc.  Monet me quod ait: Extendisti dexteram tuam et deuorauit eos terra, quasi ut deuorarentur a terra, causa fuerit quod dexteram extendit. Si consideres quomodo exaltatus Dominus in cruce tota die extendit manum ad populum non credentem, sed contradicentem, et quomodo infidelem populum qui clamauit: Crucifige, crucifige eum , mors iniquitatis oppressit, inuenies quomodo extendit dexteram, et deuorauit eos terra. Non tamen omnino desperandum. Si enim qui deuoratus est, resipiscat, potest euomi sicut Ionas. Omnes nos aliquando terra deuorabat et in inferni penetralibus retinebat: ideo Christus descendit non solum ad terras, sed etiam ad inferiora terre: et ibi inuenit nos deuoratos, et  sedentes in umbra mortis; inde educens nos non solum terre, ne iterum deuoremur, sed regnum preparat celorum.

 Impios etiam hodie terra deuorat, qui semper de terra cogitant, terrena faciunt, de terra loquuntur, litigant, terram desiderant, in ea spem suam ponunt, ad celum non respiciunt, futura non cogitant, iudicium Dei non metuunt, nec promissa eius desiderant; talem cum uideris, dicite quia deuorauit eum terra: et si quem uideris luxurie et uoluptatibus corporis deditum, in quo nil animus ualet, sed totum libido possidet, dicito quia deuorauit eum terra.

uERS. 14, 15.---Ascenderunt, etc.  Audierunt  gentes et irate sunt, dolores apprehenderunt habitatores Philisthiim, etc. Quantum ad historiam, nullum de his gentibus interfuisse mirabilibus constat: quomodo ergo terrore territe uel irate Philisthiim, et Moabite, et Edom, et relique quas enumerat, nationes? Sed, spiritualiter, inuenies quia Philisthiim, id est cadentes poculo; et Edom, scilicet terrenus, trepidant: et eorum principes cursitant et pauent constricti doloribus, cum uident regna sua, que in inferno sunt, penetrata ab eo qui descendit in inferiora terre, ut eriperet eos qui possidebantur a morte. Hinc timent et tremunt, quia senserunt magnitudinem brachii eius; hinc etiam tabuerunt habitatores Chanaan, id est mutabiles et mobiles, cum uiderunt moueri regna sua, et  alligari fortem. ueniat ergo super eos timor, et tremor: tremunt et timent demones crucem Christi, in qua triumphati sunt, et exuti principatus eorum et potestate. Timor ergo et tremor cadent super eos, cum in nobis signum crucis fideliter fixum uiderint, et magnitudinem brachii quod Dominus expandit in cruce, sicut dicit Isa. LXu: Tota die expandi manus meas ad populum non credentem, etc. Non te aliter timebunt, nec tremor tuus irruet super eos, nisi uiderint in te crucem Christi, ut dicas: Mihi autem absit gloriari, nisi in cruce Domini nostri Iesu Christi .

uERS. 15, 16.---Fiant immobiles quasi lapis, etc.  Fieri tanquam lapidem non est natura esse lapidem. Non enim fieret nisi quod non erat. Hoc  propter illos diximus qui male nature Pharaonem uel Aegyptios dicunt fuisse, nec ex libertate arbitrii in hoc esse deductos; et qui creatorem Deum accusant, tanquam seuum, qui homines uertat in lapides: non dixit: Fiant tanquam lapides et tacuit, sed tempus statuit et mensuram dominationis, scili cet donec pertranseat populus tuus. Prior populus qui fuit ante nos, factus est tanquam lapis durus et incredulus, non ut lapidis natura maneat, sed donec pertranseat populus quem Dominus acquisiuit. Unde Rom. XI: Cecitas enim ex parte contigit in Isrel, donec plenitudo gentium intraret, et tunc Isrel saluus fieret; qui per incredulitatem factus est tanquam lapis, unde Matth. III: Potens est enim Deus de lapidibus istis suscitare filios Abrahe. Sed  cum creator sit omnium, quomodo acquisisse dicitur quod suum esse dubium non est? Dicitur enim in cantico Deuteronomii: Nonne hic ipse Dominus Deus tuus, qui fecit et creauit te, et acquisiuit te?  uidetur enim unusquisque illud acquirere quod non fuit suum. Unde heretici de Saluatore dicunt quia non erant sui quos acquisiuit: dato enim pretio mercatus est homines quos Creator fecerat, et certum esse aiunt unumquemque emere quod suum non est. Apostolus enim ait I Cor. uII: Pretio empti estis. Sed audi Prophetam: Peccatis uestris uenundati estis, et pro iniquitatibus uestris dimisi matrem uestram . Dei ergo creature omnes sumus, sed peccatis suis  quisque uenditur, et a Creatore discedit. Dei ergo sumus, secundum quod ab eo creati sumus: effecti uero serui diaboli, secundum quod peccatis nostris uenundati sumus. ueniens autem Christus redemit nos seruientes diabolo, cui nos peccando uendidimus, et ita uidetur suos recepisse, quos creauit; et alienos acquisisse, qui alienum dominum peccando acquisierant. Sed recte nos redemisse dicitur, qui pro pretio nostro sanguinem suum dedit. Sed quid tale ut nos mercaretur diabolus dedit? Homicidium pecunia diaboli est, ille enim ab initio homicida est: fecisti homicidium, diaboli pecuniam accepisti. Idem dicendum est de adulterio, sacrilegio, furto, falso testimonio et huiusmodi: hac pecunia enim emit et efficit sibi seruos omnes qui de huiusmodi  censu eius quantumcunque susceperint.

uERS. 17.---Introduces eos et plantabis, etc.  Non uult nos Dominus in Aegypto plantare, nec in deiectis et humilibus locis, sed in monte hereditatis sue. De hac plantatione Propheta dicit psal. LXXIX: uineam de Aegypto transtulisti, eiecisti gentes et plantasti eam: dux itineris fuisti in conspectu eius, et plantasti radices eius, et repleuit terram. Operuit montes umbra eius, et arbusta eius cedros Dei. Aduertis quomodo plantat Deus et ubi? Non plantat in uallibus, sed in montibus, in excelsis et in sublimibus locis. Quos enim educit de Aegypto, id est seculo ad fidem, non uult iterum in humilibus locare, sed conuersationem eorum sublimem esse, et in montibus habitare et in excelsis, non per terram  repere. Non ultra uult uineam suam in humili deiectos habere fructus, sed palmites sursum duci, in alto locari, traduces fieri: et traduces non in humilibus arboribus, sed in excelsis et in altissimis cedris Dei, prophetis scilicet et apostolis: quibus si nos adiungamur, uitis quam transtulit Deus de Aegypto, et per ramos eorum nostri palmites diffundantur, et ipsis innexi traduces efficiamur caritatis ad inuicem uinculis nexi, fructum plurimum afferemus. Nam omnis arbor que non facit fructum bonum excidetur et in ignem mittetur .

Firmissimo habitaculo tuo, etc.  In preparata habitatione quam preparasti, Domine. uide clementis bonitatem Domini: non uult te inducere ad laborem, non uult ut ipse facias tibi habitaculum;  iam te ad preparatam inducet habitationem. Unde Ioan. Iu: Alii laborauerunt, et uos in labores eorum introistis.

Sanctuarium tuum, etc.  Sanctimonium tuum, Domine, etc. Sanctimonium dicitur tabernaculum Dei, uel templum, eo quod sanctificat accedentes. Hebr. IX hoc non dicitur manu hominum factum, sed manu Dei: propter te ergo Deus et plantat et edificat; agricola efficitur et structor, ne tibi aliquid desit. Unde Apostolus I Cor. III: Dei agricultura, Dei edificatio estis. Quid est ergo hoc sanctimonium non manu hominum, sed Dei preparatum. Prou. IX: Sapientia edificauit sibi domum, id est, carnem Christi, non manu hominis, id est, non  opere humano: templum carnis edificatur in uirgine, sed lapis sine manibus excisus creuit, et factus est mons magnus : hoc est sanctimonium carnis assumpte, et sine manibus et sine opere hominum de monte humane nature et substantia carnis excisum.

uERS. 18.---Dominus regnabit, etc.  Domine, qui regnas in seculum et in seculum et adhuc. Quoties dicitur in seculum, longitudo quidem temporis, sed esse aliquis finis indicatur; et si in aliud seculum dicitur, aliquid longius indicatur, sed tamen finis ponitur: et quoties secula seculorum nominantur, fortasse, licet ignotus nobis, tamen a Deo statutus aliquis terminus indicatur. Quod uero hic addidit et adhuc, nullum sensum termini  alicuius aut finem relinquit: quodcunque enim cogitaueris, in quo finem putes consistere, semper dicit tibi sermo propheticus, et adhuc; uelut si tibi dicat, Putas in seculum seculi Dominum regnaturum, et adhuc putas in secula seculorum: et adhuc, et quodcunque dixeris de regni eius spatiis, semper dicit tibi propheta, et adhuc.

uERS. 19.---Filii autem Isrel, etc.  Et tu si filius es Isrel, potes ambulare per siccum in medio maris. Si fueris in medio nationis praue et peruerse, sicut lumen solis in medio peccatorum incedens, non te infundet humor peccati, et per hunc mundum transeuntem nulla libidinis unda resperget, nullus cupiditatis estus uerberabit. Qui Aegyptus est, et sequitur Pharaonem, uitiorum fluctibus  mergitur. Qui uero sequitur Christum, et sicut ille ambulauit, ambulat, aqua ei fit murus dextra leuaque. Ipse autem media uia incedit, per siccum non declinat ad dexteram neque ad sinistram, usquequo exeat ad libertatem, et hymnum uictorie Domino canat dicens: Cantemus Domino, etc.

uERS. 20, 21.---Tympanum.  Secundum Hieronymum est genus tube in summo habens stipulam uel fistulam; per quam uocem reddit sonoram. Chorus, secundum eumdem, pellis simplex cum duabus cicutis; per alteram inspiratur, per alteram sonum reddit: per utrumque ergo angusta intelligentia ueteris legis designatur. Quam enim breue sit et minimum inde ostenditur, quia manu mulieris portatur. Secundum Cassiodorum tympanum est pellis extensa  inter duo ligna: per quod maceratio carnis designatur. Chorus autem est multitudo simul canentium et dicitur chorus quasi ceuorum cantus. Quod ergo in choro equaliter omnes uoces resonant, per eum caritas significatur, qua omnes in Christo unum sumus. Quicunque ergo Deo in iubilum laudes reddit, in choro, hoc est in caritate, hoc agat, et in tympano, id est in mortificatione carnis. Unde psal. CL: Laudate eum in tympano et choro, etc.

uERS. 22.---Tulit autem Moses Isrel, etc. Baptizati per mundum quasi per desertum post transitum maris Rubri ducuntur, nondum habentes promissam patriam, sed sperantes et exspectantes per patientiam,  dum laboriosa et periculosa tentatione fatigantur. Sed ne reuertantur corde in Aegyptum, nec ibi Christus deserit: nam et illa columna non recedit.

uERS. 23, 24.---Et uenerunt, etc.  Post transitum maris Rubri, post choros et tympana, post triumphales hymnos, uenitur ad Mara, aquam scilicet amaram, quam populus bibere non poterat; uenitur ad periculum sitis. Sed clamauit Moses ad Dominum, et ostendit ei lignum, quo dulcis facta est aqua, et ibi posuit Deus illi iustitias et iudicium; ubi scilicet amaritudo, ubi sitis, et, quod grauius est, in abundantia aquarum, alius non erat locus dignior et aptior. Preterea quod dicit, ostendit illi lignum Deus, et misit illud in aquam, et facta est dulcis, quasi non  posset sine ligno aquam facere dulcere Deus, aut Moses lignum nesciret. Sed si lex secundum litteram accipiatur, amara est et ipsa Mara. Quid enim tam amarum quam ut puer octauo die circumcisionis uulnus accipiat, et rigorem ferri tenera patiatur infantia? Amarum est enim poculum legis, populus Dei, non qui in Mose baptizatus est in nube et in mari, sed qui in spiritu et aqua non possit bibere et gustare, nec hostiarum ferre amaritudinem, nec sabbati obseruantiam. Sed si Deus ostendat lignum quod mittatur in hanc amaritudinem, dulcis fit aqua legis et potabilis. Prou. III: Sapientia lignum uite est in omnibus amplectentibus eam. Si ergo lignum sapientie Christi missum fuerit in lege, ostendens quomodo debeat intelligi circumcisio,  sabbatum, lex lepre et huiusmodi, amaritudo legis uertitur in dulcedinem intelligentie spiritualis, ut populus bibere possit qui idola reliquit et ad Deum confugit. Si audiat legem de sacrificiis docentem, continuo refugit et bibere non potest. In hanc ergo amaritudinem, id est litteram legis, posuit Deus iustitias et testimonia, uelut scilicet in uasculo quodam sapientie sue et scientie thesauros concludit [condidit]. Unde: Habemus thesaurum istum in uasis fictilibus . Ut ergo possit hec aqua bibi, ostendit Deus lignum quod mittatur in eam, ut qui biberit non moriatur, non sentiat amaritudinem. Si quis ergo sine ligno uite, id est, sine mysterio crucis, sine fide Christi, sine intelligentia spirituali biberit, amaritudine morietur. Unde: Littera occidit,  id est, aqua Mara, si bibatur non mutata et in dulcedinem uersa.

uERS. 25-27.---Qui ostendit ei, etc.  Genus ligni erat istam habens uim: an quolibet ligno facere poterat Deus, qui tanta mirabilia faciebat? uidetur tamen significare quod dictum est, ostendit ei, tanquam iam tale esset; nisi forte locus erat ubi ligna omnino non inueniebantur, ut hoc ipsum esset diuini adiutorii, quod ei Dominus lignum ostendit, ubi nullum erat, et per lignum aquas dulces fecit, prefigurans gloriam et gratiam crucis. Sed in tali etiam ligno quis nisi creator et demonstrator laudandus est.

Ibi constituit ei precepta.   Quare addidit: Postquam posuit illi Deus iustitias et iudicia, ibi tentabat eum dicens: Si audieris uocem Domini Dei tui. uidetur exponere quare iustificationes et iudicia dedit, ut scilicet tentaret eos si audirent uocem Domini Dei, et mandata eius custodirent. Nam quantum ad priorem populum, quid eis boni aut perfecti murmurantibus et contradicentibus mandaretur, qui paulo post, mirabilium Dei obliti, ad idola conuertuntur? Dantur ergo precepta in quibus tententur; unde: Dedi uobis precepta et iustificationes non bonas in quibus non uiuent . Tentati enim in preceptis non inueniuntur fideles, ideo inuentum est eis mandatum esse ad mortem quod erat ad uitam. Idem enim, si seruetur, uitam; si non seruetur, mortem generat. Non seruantibus ergo dicuntur  mandata non bona, et in quibus non uiuant. Sed admisto ligno crucis, in dulcedinem uersa, et spiritualiter intellecta, et seruata sunt mandata uite. Cunctum languorem quem posui in Aegypto, non inducam super te. uidetur dicere quod si quis seruet mandata nullam egritudinem patiatur, id est nec febres, nec alios dolores corporeos. Sed omnino Iob iustissimus, et omni pietate plenus, a capite usque ad pedes repletur ulcere pessimo. Sed iusti non habent illas infirmitates quas Aegyptii. Aegyptus est mundus: diligere ergo mundum et que in mundo sunt, Aegyptius languor est; obseruare menses, tempora, stellarum cursibus adherere, seruire carni, luxurie operam dare et deliciis uacare, Aegyptius languor est.

 uenerunt autem, etc.  Non ante in Elim ducitur populus, ubi erant duodecim fontes aquarum, quibus nil inerat amaritudinis, sed amenitas plurima ex densitate palmarum: sed prius ductus est ad aquas salsas et amaras, quibus per lignum a Domino monstratum dulcoratis, uenitur ad fontes. Si historiam solam sequamur, non multum nos edificat scire ad quem locum primo uenerint, ad quem secundo. Primo autem ducitur populus ad litteram legis, a qua dum permanet in amaritudine sua, recedere non potest. Cum ergo per lignum uite fuerit indulcorata, et spiritualiter intellecta, de ueteri Testamento transit ad Nouum, et ad duodecim apostolicos fontes, ubi reperiuntur arbores septuaginta palmarum. Non enim soli duodecim apostoli  fidem Christi predicauerunt, sed et alii septuaginta, per quos palmas uictorie Christi mundus agnouit. Non sufficit ergo populo Dei aquam Mara bibere, quamuis indulcoratam per lignum uite; solum uetus Testamentum non sufficit ad bibendum, ueniendum est enim ad Nouum, de quo sine scrupulo et difficultate potatur. Iudei etiam nunc apud Mara sunt, id est ad aquas amaras: nondum enim ostendit eis Deus lignum de quo dulcescunt, quia nisi crediderint, non intelligent .



CAPUT XuI.

uERS. 2.---Et murmurauit omnis congregatio Isrel, etc.  O ingratus  populus! desiderat Aegyptum, qui Aegyptios uidit exstinctos; et carnes Aegypti, qui Aegyptiorum carnes uidet et piscibus datas et uolatilibus! Murmurat aduersus Mosen, imo Deum; sed primo ignoscitur, et secundo et fortassis tertio: sed si non desinant, sed persistant, audi quid sequitur, in libro Numerorum refertur , et idem Apostolus retexit dicens : Neque murmuraueritis, sicut quidam eorum murmurauerunt, et a serpentibus perierunt. Scripta sunt hec propter nos, in quos fines seculorum deuenerunt. Sed si non desinimus murmurare et conqueri contra Deum, incurremus simile offensionis periculum uel exemplum. Cum enim de celesti intemperie, fructuum infecunditate, imbrium raritate, et de prosperitate aliorum et aliorum improsperitate  causamur, contra Deum murmuramus. Sed hec primo ignoscuntur, in persistentes grauiter uindicantur, quia mittentur in eos serpentes, id est, immundis et ueneficis spiritibus tradentur, qui occultis morsibus penetralia cordis depascantur.

 Propter correctionem legentium indicatur populi peccatum: quia murmurauerit et ingratus fuerit beneficiis diuinis, cum celeste manna susceperit. Secundo mense, quinta decima die mensis, quod non sine ratione scriptum est. Recordare de legibus pasche que dicta sunt , et inuenies ibi hoc esse tempus quod statuitur ad secundum pascha faciendum his qui immundi in anima fuerint, uel occupati negotiis peregrinis. Qui non fuerant immundi anima, uel non longe peregrinabantur,  quarta decima die primi mensis fecerunt pascha; longe uero peregrini, et immundi, secundum pascha in hoc tempore faciunt, in quo manna de celo descendit. In die quo primum pascha fit, non descendit manna, sed in quo secundum: primum pascha populi Iudaici est; secundum, nostrum. Nos enim fuimus in anima immundi, qui colebamus idola; et peregrini, et longinqui fuimus, hospites et peregrini testamentorum Dei, etc.  Sed datur manna de celo, non in die quo primum pascha fit, sed quo secundum: Panis enim qui de celo descendit  non uenit ad illos qui primam solemnitatem celebrabant, sed ad nos, qui suscepimus secundam. Etenim pascha nostrum immolatus est Christus, qui uerus homo panis de celo descendit  uideamus  interim quid in hac die gestum monstretur: Quarta decima die mensis secundi murmurauit populus, etc.

uERS. 3.---Sedebamus super ollas, etc. Greges ouium habebant et armenta boum, de quibus comedere poterant; sed desiderio piscium et auium, quibus Aegyptus abundat, estuabant.

uERS. 4.---Ecce pluam, etc.  uellem primo super hanc scripturam cum Iudeis habere sermonem, quibus credita sunt eloquia Dei, quid illis uideatur de eo quod dicit: Sex diebus continuis colligetis, die autem sexta duplum. Apparet ergo sextum diem nominari qui ante sabbatum ponitur; sabbatum autem septimus dies est.  Quero ergo qua die cepit manna dari? et uolo comparare Dominicam nostram cum sabbato Iudeorum. Ex Scriptura enim apparet quia die Dominica primum datur manna, sex diebus continuis collectum; septima, que est sabbatum, cessatur. Quia ergo in die Dominica pluit Deus manna, et non in sabbato, intelligant Iudei iam tunc prelatam esse Dominicam nostram suo sabbato; et indicatum est quod non in ipso Dei gratia ad eos descenderit de celo, et panis celestis, qui est sermo Dei, ad eos non peruenerit; unde Ose. III: Diebus multis sedebunt filii Isrel sine rege, sine principe, sine hostia, sine sacrificio, sine sacerdote. In nostra autem Dominica semper Dominus pluit manna, id est celestia uerba que nobis leta sunt. Illi infelices suspirant etiam  manna sicut patres eorum, et non merentur accipere; non enim possunt manducare quod est minutum sicut semen coriandri, et candidum sicut pruina. Nihil enim in uerbo Dei minutum, subtile et spirituale sentiunt, sed totum pingue et crassum. Incrassatum est enim cor populi huius. Interpretatio quoque nominis huius hoc sonat. Manna enim interpretatur Quid est hoc? Ipsa uis nominis ad discendum inuitat, ut cum audis legem Dei recitari, inquiras semper et dicas doctoribus, Quid est hoc? Tu ergo si uis manducare manna, et suscipere uerbum Dei, scito minutum esse et ualde subtile, sicut semen coriandri: habet enim aliquid oleris quo nutrire et recreare possit infirmos. Infirmus enim olus manducat . Habet enim aliquid et rigoris, et ideo ut pruina;  candoris autem et dulcedinis plurimum. Quid est candidius, splendidius eruditione diuina? quid dulcius, suauius eloquiis Dei, que sunt super mel et fauum?

Panes. Manna scilicet: locutio est qua panis pro alimento ponitur; amat autem Scriptura pluraliter magis panes quam singulariter dicere panem.

Ut tentem. Tentatio ista probatio est, non ad peccatum seductio; nec ideo probantur, ut Deus non nouerit: sed ipsos ipsis ostendit quo humiliores fiant ad petendum adiutorium et ad noscendam Dei gratiam.

uERS. 5.---Die autem sexto, etc.  In die sexto duplum colligatur in repositione, quantum sufficiat etiam sabbato. Sexta dies, hec  uita in qua nunc sumus, unde in sex diebus fecit Deus hunc mundum; in hac ergo die tantum reponere debemus, quantum sufficiat in futuro. Si quid enim hic boni operis acquiras, si quid iustitie, misericordie et pietatis recommendas, hoc tibi in futuro erit cibus. Qui enim acquirit hic decem talenta , ibi accipiet decem ciuitates, et que seminauerit homo, hec et metet . Diuites huius seculi ea recondunt que in hoc seculo, imo cum hoc seculo corrumpuntur: bona autem recondita permanent usque in crastinum. Scriptum est autem. Qui infideles fuerunt, seruauerunt de manna, et ebullierunt ex eo uermes et computruit; quod autem pro die sabbati reponebatur, permansit integrum. Et tu  ergo si propter presentem uitam et amorem seculi thesaurizas, continuo uermes ebulliunt, de quibus dicitur Isa. LXuI: uermis eorum non moritur; hos generat auaritia et diuitiarum ceca cupiditas his qui habent pecuniam, et uidentes in necessitate fratres suos, claudunt uiscera sua ab eis. Unde Apostolus  precipit diuitibus non sublime sapere, neque sperare in incerto diuitiarum, etc.; nec aliunde fiunt uermes in nobis, nisi ex manna, id est uerbo Dei. Unde Ioan. Xu: Nisi uenissem et locutus eis fuissem, etc. Post susceptum ergo uerbum Dei si quis peccat, efficitur ipsum uerbum uermis, qui eius conscientiam semper fodiat et arcana pectoris rodat.

uERS. 6.--- uespere scietis, etc. Ad uesperam  scietis quia ego Dominus; mane autem uidebitis maiestatem Domini. Respondeant mihi Iudei quomodo ad uesperam cognoscitur Dominus, et mane uideatur maiestas eius? Ubi agnitus est ad uesperam, et eius maiestas uisa est mane? Sed non intelligitur hoc nisi in Euangelio , in quo uespere sabbati qui lucescit in prima sabbati uenit Maria Magdalene et altera Maria ad sepulcrum, et inuenerunt lapidem reuolutum a monumento, terre motum factum, et monumenta aperta esse, et centurionem et custodes sepulcri dicentes: uere hic Filius Dei erat. Agnitus est in hac uespera Dominus, quia ipse Dominus erat: agnitus est in uirtute resurrectionis, et mane gloria eius uisa est. Cum uenissent alie mulieres prima sabbati ualde mane, inuenerunt angelos  cum ingenti claritate sedentes ad sepulcrum, et dicentes: Non est hic, sed surrexit a mortuis. uenite et uidete locum, etc.  uisa est ergo maiestas eius mane, quia et per angelos resurrectio nuntiata est.

uERS. 7-11.---Nos uero quid sumus, etc.  Non tantum se ualere quantum Deum uoluerunt, etc., usque ad Spiritum sanctum Deum esse monstrauit subiungens, Act. u: Non hominibus mentitus es, sed Deo.

uERS. 12-13.---uespere comedetis carnes  Moraliter intelligere possumus quod unicuique nostrum mane est et initium diei, tempus quo primum illuminamur et ad lucem fidei accendimur. In hoc tempore carnes uerbi non possumus  edere, id est, perfecte doctrine capaces nondum sumus; sed post longa exercitia, post profectum plurimum, cum iam proximi sumus ad uesperam, id est perfectionis fidem, tunc solidioris cibi capaces efficimur. Festinemus ergo manna suscipere, quod prout uult quisque saporem reddit in ore. Unde Matth. IX: Fiat tibi secundum fidem tuam. Et tu ergo, si uerbum Dei quod in Ecclesia predicatur, tota fide et deuotione suscipias, fiat tibi quodcunque desideras. Si tribularis, consolatur te, dicens: Cor contritum et humiliatum Deus non spernit ; si letaris pro spe futura, cumulat tibi gaudia, dicens: Letamini in Domino et exsultate, iusti ; si iracundus es, dicit: Desine ab ira, et derelinque  indignationem ; si in doloribus sis, sanat te, dicens: Dominus sanat languores tues omnes ; si paupertate consumeris, consolando dicit: Dominus alleuat de terra inopem, et de stercore erigit pauperem . Si quis tamen infideliter suscipit, nec comedit, sed abscondit, uermes ex eo ebulliunt. Nec turberis si ad hoc ducitur uerbum Dei, ut putetur fieri uermis; ipse enim ait: Ego sum uermis, et non homo . Sicut enim ipse est qui fit aliis in ruinam, aliis autem in resurrectionem ; ita et ipse est qui in manna fidelibus dulcedo mellis, infidelibus uermis efficitur. Ipse est enim sermo Dei qui iniquorum mentes arguit et correctionum spiculis conscientiam terebrat. Ipse est enim qui efficitur eis quibus aperit Scripturas  ignis, qui dicunt: Nonne cor nostrum ardens erat in nobis? etc.  Aliis ignis est, quibus cremat spinas de terra mala, id est, malas cogitationes in corde consumit; et ideo peccatoribus neque uermis arguens unquam moritur, neque ignis exurens exstinguitur: iustis autem et fidelibus permanet dulcis et suauis. Unde dicitur psal. XXXIII: Gustate et uidete, etc.

 Alia littera: uespere manducabitis carnes, et mane replebimini panibus. Dicant Iudei que consequentia sit, ut uespere carnes sine panibus comedant, aut mane panes sine pulmento? quid in hoc diuini muneris, quid temperamenti gratie celestis ostenditur? Hoc est, in quo agnoscere Deum possunt, qui carnes in uespera sine panibus comedunt,  et maiestatem Dei apparere dicunt, si rursum panes sine carnibus comedantur? seruent sibi ista, his qui acquiescentes uobis, in coturnicibus putant agnosci Deum; nos autem, quibus in fine ad uesperam mundi uerbum est caro factum, in illa tantum carne agnosci dicimus Deum, quem suscepit ex uirgine: has enim uerbi Dei carnes neque mane neque meridie quis manducauit, sed ad uesperam: aduentus enim Domini in carne ad uesperam factus est, sicut et Ioannes dicit: Pueri, nouissima hora est .---Mane, inquit, replebimini panibus. Nobis ergo panis uerbum Dei est: Ipse est panis uiuus qui de celo descendit, et dat uitam mundo . Sed quod dicit mane dari hunc panem, cum incarnatus sit ad uesperam, sic intelligendum  est quod ad uesperam mundi et prope finem Dominus uenerit; sed aduentu suo, cum sit sol iustitie, nouum mane credentibus restaurauit; nouum, scilicet scientie lumen, in quo replentur panibus, qui susceperunt precepta eius. Nec mireris quia uerbum dicitur et caro Dei, et panis, et lac dicitur et olera, et pro mensura credentium, et possibilitate sumentium diuerse nominatur. uel post resurrectionem mane factam credentes repleuit panibus, quia libros legis et prophetarum prius ignotos ad instructionem Ecclesie concessit, et ipse fit panis in Euangelio, ceteri uero libri legis et prophetarum uel historiarum plures panes dicantur, quibus repleantur credentes ex gentibus. Unde: Ascendent in montem, et  bibent uinum, unguento ungentur. Sic ergo competenter carnes ad uesperam accipimus et panibus mane replemur: quia nec poteramus mane carnem edere, nondum enim erat tempus; nec meridie, uix enim angeli edunt carnes meridie et illi fortassis ordini meridianum tempus conceditur.

Et mane. Nono die quando Christus, sol iustitie, aduentu suo credentibus reparauit perdita.

 Per uolucrum escas figuratur predicatio diuinitus missa, que transcurrit per uerba sonantia, quasi per erem uolatilia pennata, quibus per fidem pascuntur, qui ad patriam celestem proficiscuntur. uel ueteris legis eloquia, que plebem carnalem tanquam carne alebat per uerba diuinitus missa, quasi per uolatilia. Unde et uespere datur, quia  cuncta carnaliter illis concessa finem erant habitura. Manifesto autem lumine fidei datur manna, quod est Christus, panis scilicet uiuus qui de celo descendit , qui per nubes euangelicas uniuerso orbi pluitur: non iam murmuranti et tentati Synagoge, sed credenti et speranti Ecclesie.

uERS. 14.---In similitudinem pruine super terram. Pruina Christum significat: manna enim Dominica die primum datum est, et Christus Dominica die resurrexit.

Tusum. Id est mundissimum. Sicut enim frumentum, uel milium, uel aliud tale in mortariolo pilo teritur et folliculis exuitur, sic corpus Christi per tribulationem passionis et pilo crucis mortalitate exutum est. uel minutum manna subtilitas celestis  doctrine, que pilo tunditur ut litteralis sensus exuatur.

uERS. 15.---Man hu.  Quid per manna filiis Isrel desuper datum, nisi admiratio superne dulcedinis designatur? Dulcis enim cibus, qui de supernis accipitur; man hu uocatur, quod interpretatur Quid est hoc? quod dicimus quando cernimus quod nescientes admiramur. Supernum igitur manna anima percipit, cum per uocem compunctionis eleuata nouam speciem eterne refectionis obstupescit, ut diuina dulcedine repleta iure respondeat Quid est hoc? quia dum ab infima cogitatione suspenditur, ea que de supernis conspicit et insolite miratur. Et cum per hanc uocem torporis nostri surditas rumpitur, uetuste uite usus  mutatur, ut anima, superno spiritu afflata, et in supremis appetat quod contempserat, et contemnat in infimis quod appetebat.

uERS. 16, 17.---Iuxta numerum animarum uestrarum, etc.  Sepe Scriptura homines animas appellat, a parte totum: non facile autem carnes pro hominibus, sed carnem; sicut psal. Lu: Non timebo quid faciat caro; quod apertius in psalmo eodem ait, quid faciat mihi homo. Non autem diceret, secundum numerum carnium uestrarum, sicut dixit, secundum numerum animarum uestrarum.

uERS. 18, 19.---Iuxta id quod edere poterant, etc. Quia in presenti uita quilibet debet discere quantum  potest, ne quid indiscussum relinquat, ne cum non possit, discere incipiat.

uERS. 20.---Sed dimiserunt quidam ex eis usque mane, etc. Principium alterius uite, in qua non licebit uacare doctrine, sed manna computrescet, et uermibus scatebit, id est, penam eis eternam generabit.

uERS. 21.---Cumque incaluisset sol, liquefiebat. Quia tunc omnis Scripture intellectus patebit, quia nunc uidemus per speculum in enigmate, tunc autem uidebimus facie ad faciem .

uERS. 22.---Cibos duplices. Necessaria scilicet anime et corpori. Nam in septima, que mortuorum etas intelligitur, scilicet nullus erit operandi locus.

uERS. 23-32.---Requies sabbati, etc. Audiendo uerbum Dei et faciendo, uel bene uiuendo et aliis misericordiam  prestando. Quod reponebatur pro sabbato non corrumpebatur, quia bona pro futura requie facta, in futura uita manent integra. Alioquin ebulliebant uermes et computrescebat quod seruabatur: qui enim propter presentem uitam et amorem seculi thesaurizant, illis ebullit uermis qui non morietur.

uERS. 33, 34.---Et repone coram, etc.  Queri potest ubi Aaron reponeret ante Dominum, quando nec ullum tabernaculum fuit, nec arca testamenti iam fuerat constituta. An forte de futuro, ideo dixit repone, ut intelligatur tunc ante Dominum posse reponi, quando futura arca erat? An potius ante Dominum dictum est, quod fit ipsa deuotione offerendi, in quocunque loco  poneretur? Ubi enim non est Deus? Sed quod adiungit: Et reposuit Aaron ante tabernaculum ad reseruandum, priorem magis sensum asserit. Hoc enim modo Scriptura dixit per prolepsim, quod post factum est cum esse cepit tabernaculum testimonii.

uERS. 35, 36.---Filii autem Isrel comederunt manna quadraginta annis, etc. (AUG., ibid., quest. 62. Alia littera: Filii autem Isrel ederunt manna quadraginta annis, etc., usque ad nouerat enim Deus quid desiderarent et ex quo genere carnis satiaret eos.

Comederunt manna quadraginta annis. Corpus Christi, scilicet uerbum Dei, quod percipimus nunc in enigmate, tunc autem facie ad faciem .

Donec uenirent in terram habitabilem, etc.  Alia littera: Quousque  uenirent in partem Phenicis. Per repetitionem exponit quam terram dixit habitari, etc., usque ad multarum enim terrarum, locorum, fluminum et urbium nomina certis causis mutauit antiquitas.



CAPUT XuII.

uERS. 1, 2.---Igitur profecta omnis multitudo filiorum Isrel, etc.  Omnes qui uolunt pie uiuere in Christo persecutionem patiuntur, ab hostibus impugnantur: agensque iter huius uite semper debet esse paratus et stare in castris. Unde profecta est omnis synagoga filiorum Isrel de deserto Sin secundum castra sua per uerbum Dei. Est una quidem Synagoga Domini. sed in quatuor castris diuiditur, qui describuntur in Numeris  circa tabernaculum Domini postia. Armatus ergo in castris Domini militans ne implices te secularibus negotiis, et in castris Domini semper excubias agas, ut de te dicatur quia profectus es per uerbum Domini de deserto Sin, et uenis in Raphidim. Sin autem tentatio interpretatur; Raphidim sanitas iudicii: qui bene exit de tentatione, uenit ad sanitatem iudicii. In die enim iudicii sanus erit. Unde Apoc. II: Qui uicerit, dabo ei de ligno uite quod est in paradiso Dei mei. uenit ergo ad sanitatem iudicii qui bene disponit sermones suos in iudicio.

Sin. Hic specialiter Sin una mansio accipitur ex his quinque que fuerunt a mari Rubro usque ad montem Sina, quas Iosephus nominatim describit. Generaliter enim omne desertum illud Sin uocatur  sicut et Raphidim.

Castrametati sunt in Raphidim.  Est locus in deserto iuxta montem Horeb. Sciendum est autem quod omnis eremus usque ad montem Sinai Sin uocatur, et ex tota prouincia etiam locus unius mansionis nomen accepit, sicut et Moab tam urbis quam prouincie nomen est. In hac solitudine quinque sunt mansiones, Zuph, et eremus Sin, Alus, Depheca, Raphidim. Unde bene dicitur quia profecta est omnis multitudo filiorum Isrel de eremo Sin per mansiones suas iuxta os Domini, et uenerunt in Raphidim. Unde patet plures mansiones unius regionis uocabulo demonstrari.

uERS. 3, 4.---Sitiuit ergo ibi populus, etc. . Alia littera: Sitiuit, inquit, populus aquam,  et murmurabat aduersus Moysen. Suffecit dicere quia sitiuit, quid opus fuit addere aquam? Non est superflua adiectio. Sunt ergo diuerse sites, et quisque habet propriam. Qui boni sunt, esuriunt et sitiunt iustitiam . Alii quoque dicunt: Sitiuit anima mea ad te, Deus . Qui uero sunt peccatores patiuntur non sitim aque, non famem panis, sed audiendi uerbum Dei. Sitiuit ergo populus aquam, qui debuit sitire iustitiam. Sed Deus eruditor infantium, magister insipientium, corrigit culpas et emendat errores, dicens ad Moysen ut sumat uirgam, et percutiat petram, et educat aquas. uult enim eos iam de petra bibere et proficere, et ad interiora mysteria uenire. Murmurauerunt enim aduersus Moysen, ideo iubet Dominus ut ostendat eis petram  de qua bibant. Si quis enim est qui legens Moysen, murmurat aduersus eum, et displicet ei lex secundum litteram, quia in multis non uidetur habere consequentiam, ostendit ei Moyses petram, que est Christus, ut inde bibat et sitim reficiat. Sed hec petra non dat aquas nisi percussa, percussa uero fontes producit: percussus enim Christus, et in cruce mactatus, Noui Testamenti fontes produxit. Unde Zach. uIII: Percutiam pastorem, et dispergentur oues gregis. Nisi enim fuisset percussus, et exisset sanguis et aqua de latere eius, omnes sitim uerbi Dei pateremur. Unde: Bibebant autem de spiritali, consequente eos petra: petra autem erat Christus .

 Sitiens populus pro aqua murmurauit contra  Moysen: ideo iubet Deus ut ostendat eis petrum ex qua bibant. Si quis autem legens Moysen murmurat aduersus eum, et displicet ei littera legis, ostendit ei Moyses petram, que est Christus, et ducit ad ipsam, unde bibat et sitim reficiat.

uERS. 5.---Antecede populum, etc. Non solum Moyses ducit populum ad aquas, sed et seniores populi. Non enim sola lex Christum annuntiat, sed et prophete et patriarche et omnes maiores natu.

Et uirgam, etc.  Aaron, non Moyses, legitur flumen uirga percussisse. Moyses enim eadem uirga mare diuisit, non flumen. Quid ergo sibi uult: Accipe uirgam in qua percussisti flumen? An forte mare appellauit flumen? et querendum est exemplum huius locutionis? An quod Aaron  fecit, Moysi potius attributum est, quia per Moysen iubebat Deus que faceret Aaron, et in hoc auctoritas, in illo ministerium? Unde: Erit tibi ad populum, tu autem illi in his que ad Deum.

uERS. 6, 7.---Percutiesque petram. Christum, qui in cruce a Iudeis percussus est: cui accessit uirga, id est, lignum passionis, ut fidelibus remaneret aqua.

uERS. 8.---uenit autem Amalec, etc.  Amalec fuit filius Ismel, a quo Amalecite, qui et Ismelite sunt: ipsi sunt Saraceni. Interpretatur autem bibens uel lambens sanguinem, et significat diabolum, qui sanctos de Aegypto exeuntes, et ad terram promissionis tendentes, semper impugnat, et animarum sanguinem bibere desiderat.

  Describitur bellum cum Amalecitis factum. Antequam manducaret panem de celo, et biberet aquam de petra, non dicitur pugnasse populus; sed dicitur ad eum: Dominus pugnabit pro uobis, et uos tacebitis. Est ergo quando Dominus pugnat pro nobis, nec permittit tentari supra id quod possumus, nec impares uiribus sinit ad fortem uenire congressum. Iob quoque certamen tentationis sue iam perfectus impleuit; et tu ergo cum ceperis manducare manna, panem celestem uerbi Dei, et bibere aquam de petra, cumque ad interiora doctrine spiritualis accesseris, exspecta pugnam, prepara te ad bellum.

uERS. 9, 10.---Dixitque Moyses ad Iosue, etc.  Alia littera: Dixit Moyses ad Iesum:  Elige tibi uiros, etc. Hucusque beati nominis Iesu nunquam facta est mentio. Hic primum uocauit Moyses Iesum, et dixit ei: Elige uiros tibi ipsi. Moyses uocat Iesum, lex inuocat Christum, ut eligat sibi uiros potentes de plebe: non poterat Moyses eligere, sed solus iehsu, qui ait Ioan. Xu: Non uos me elegistis, sed ego uos elegi . Ipse est electorum dux et potentium princeps. Ipse confligit cum Amalec. Ipse enim intrat in domum fortis, et alligat fortem, et uasa eius diripit.

Ego stabo in uertice collis.  Ascendit, inquit, Moyses non in uerticem montis, sed in uerticem collis. Seruabatur enim ei tunc ascendere in uerticem montis cum ascensurus erat  iehsu, et cum ipso Moyses et Elias, et ibi transformandus in gloria. Nunc ergo uelut nondum glorificatus de transformatione Iesu, non ascendit in uerticem montis, sed in uerticem collis. Et cum eleuaret Moyses manus, superabat Isrel. Moyses eleuat manus, non extendit; iehsu, qui totum mundum, exaltatus in cruce, complexus est, dicit: Extendi manus ad populum non credentem . Eleuare manus, hoc est actus leuare ad Deum, ut non habeat actus deiectos et humi iacentes, sed Deo placitos et ad celum erectos. Eleuat ergo manus qui thesaurizat in celo. Ubi enim thesaurus, ibi oculus, ibi manus. Eleuat manus qui dicit: Eleuatio manuum mearum sacrificium uespertinum . Si ergo eleuentur actus nostri, uincitur Amalec: unde Isa.  XXXu: Remissas manus et genua debilia erigite. Si seruat populus legem, eleuat Moyses manus, et aduersarius uincitur. Si non seruat legem, inualescit Amalec. Quia igitur nobis pugna est aduersus principes et potestates mundi huius rectores tenebrarum, si uis uincere, eleua manus, id est, actus, conuersatio tua non sit in terris, sed in celis. Eleua et tu manus in celum ad Deum, imple mandatum Apostoli: Sine intermissione orate ; et tunc fiet quod scriptum est, quia sicut ablingit uitulus in campis herbam uirentem, ita ablinget populus hic populum qui super terram est; ubi inducitur quia populus Dei non tam manum et armis quam uoce et lingua pugnabat, et oratione inimicos prosternebat. Eleua ergo actus, insta orationi: hec Christiani pugna  est, que superat inimicum. Puto autem per hanc figuram duos populos significari, quorum unus ex gentibus eleuat manus Moysi, et in sublime tollit ea que scripsit et intelligentiam eorum, ut sic uincat; alius uero, id est, Iudaicus populus, non eleuat manus Moysi a terra, nec altum aliquid nec sublime in eo intelligit, et sic ab aduersariis uincitur.

Habens uirgam Dei, etc.  Nunc uirga Dei dicitur, que primum dicta est Aaron, postea dicitur Moysi. Sicut dicitur spiritus Elie qui est Spiritus Dei, cuius particeps Elias dicitur; et Dei iustitia, que nostra est. Unde: ignorantes Dei iustitiam, uolentes suam statuere , id est,  tanquam a se sibi preparatam.

uERS. 11.---Cumque leuaret Moyses manus, etc.  Quia cum lex mystice intelligitur, passio Christi spiritualiter pensatur, diabolus uincitur et fugatur. Cum autem remittuntur manus, id est, precepta legis minus studiose exercentur, hostis uictor insequitur.

uERS. 12, 13.---Sumentes igitur lapidem, etc.  Moyses sedit in lapide, etc., usque ad quos etiam iuste illa damnat, ipse misericorditer liberat.

uERS. 14.---Delebo enim, etc.  In hoc significat quod omnipotens Deus per legem  deleat  memoriam spiritualium hostium. Unde psal. XIX: Periit memoria eorum cum sonitu.

uERS. 15, 16.---Aedificauitque Moyses altare, etc. Omnes diaboli uictores in cordibus suis debent aras fidei edificare, in qua spirituales hostias offerant.



CAPUT XuIII.

uERS. 1-4.---Cumque audisset Iethro, etc. Quod Moyses liberaturus filios Isrel dimisit uxorem et filios, quos postea in deserto recepit, significat quia predicatores cum mittuntur ad opus predicationis, debent se a sollicitudine temporali exonustare: cum uero postea ad episcopatum uel ad aliam dignitatem assumuntur, tunc pro sibi subiectis sollicitudinem  tam in spiritualibus quam temporalibus gerere debent.

uERS. 5-11.---uenit ergo Iethro, etc.  Alia littera: Post hec uenit ad montem Dei Moyses, et Iethro sibi occurrenti exiit obuiam de castris, nec duxit eum ad montem Dei, sed ad tabernaculum suum. Non enim poterat sacerdos Madian ascendere in montem Dei, sed nec in Aegyptum descendere, nec uxor Moysi, sed nunc ad eum uenit cum filiis. Non enim poterat descendere in Aegyptum, et subire agones Aegyptiorum, nisi athleta probabilis, et qui in agone contendens ab omnibus se abstinet. Moyses, quia magnus et potens athleta, descendit in Aegyptum ad agones et exercitia uirtutum; Abraham et Iacob quoque, qui  ipso nomine athleta est, cum descendisset in Aegyptum, factus est sicut stelle celi in multitudine. Aliis in contrarium cedit descendisse in Aegyptum. Scio Hieroboam fugientem a Salomone descendisse in Aegyptum, et scidisse et corrupisse populum Dei; quia descendens in Aegyptum accepit a Susachim rege uxorem Tethimenem uxoris eius sororem.

uERS. 12-25.---Obtulit ergo Iethro, etc.  Et sumpsit Iethro socer Moysi holocausta, etc. Sumpsit pro obtulit, posuit: an forte sensus est, non locutio, ut ea sumpsisse intelligatur obtulisse; quamuis Moyses non legatur sacrificasse, nec Aaron, nec quisquam Hebreorum qui educti sunt de terra Aegypti: sed tamen superius dictum est quod altare constituit Moyses. Iethro autem  legimus sacerdotem fuisse Madian, id est gentis Madian. Mirum est autem si ad eius aduentum cepit sacrificare Moyses, et non potius ipse qui sacerdos erat.

ueneruntque, etc.  Alia littera: uenerunt, inquit, presbyteri Aaron, et omnis Isrel manducare panem cum socero Moysi in conspectu Dei. Non omnes manducant panem in conspectu Dei, sed qui presbyteri sunt, qui seniores, id est, qui perfecti sunt, in meritis probati, qui siue manducant, siue bibunt, ad gloriam Dei faciunt. Omne ergo quod faciunt sancti, in conspectu Dei faciunt: peccator a conspectu Dei fugit. Adam postquam peccauit, fugit a conspectu Domini, et interrogatus respondit:  Audiui, Domine, uocem tuam, et abscondi me, quia eram nudus . Cain exiuit a facie Domini, quia indignus erat conspectu Domini. Propterea qui pleniorem scientiam Dei accipiunt, si malum faciunt, coram Deo faciunt. Unde psal. I: Tibi soli peccaui, etc. Qui malum coram Deo facit, continuo penitet, et dicit, Peccaui. Qui discedit a conspectu Dei, nescit conuerti et peccatum penitendo purgare. Hoc ergo interest inter malum coram Deo facere, et a conspectu Dei discedere.

 Non frustra uenit Iethro ad Moysen, nec frustra manducauit panem cum senioribus populi in conspectu Dei; dat Moysi consilium probabile et utile, ut eligat uiros, et constituat principes populi Deum colentes, potentes et odientes superbiam. Tales enim  oportet esse qui superbi non sint, et superbiam oderint; id est, ut non solum ipsi absque uitio sint, sed in malis oderint uitia: non homines dico, sed uitia.

Coram Deo, etc.  Queritur ubi, quandoquidem nec tabernaculum fuit, nec arca testamenti, que postea sunt instituta? neque hoc de futuro dictum accipere possumus, sicut dictum est de manna, quod positum est in uase, scilicet aureo. Ergo id ante Deum debemus accipere factum, quod in honorem Domini factum est.

uERS. 16-18.---Ostendam precepta, etc.  Queri potest quomodo hic Moyses dixit, etc., usque ad iuste iudicare non posset.

uERS. 19, 20.---Sed audi uerba mea, etc.  Prima questio est cur Deus famulum suum, etc., usque ad quo fit tanto plenior quanto in superna et eterna liberius extenditur.

Esto tu populo, etc.  Quod uero adiungit, etc., usque ad sed unde hoc probari possit ignoro.

uERS. 21-23.---Prouide autem, etc. Ad custodiam humilitatis ab alienigena instruitur, ne, qui tot arcana Dei ab ipso Deo discebat, extolleretur, et putaret se humano consilio non egere. Prefigurabatur etiam quod doctrina gentium Iudeorum scientiam et superbiam superaret; et que in lege deerant, fideles ex gentibus complenda suggererent, et spiritualem intellectum ad legem Dei afferrent. Sciebat quoque Moyses quia hunc populum lex audiret, et  faceret quecunque diceret, legis quoque diminutio suggerente Euangelio fieret.

Et constitue, etc.  Ordinabis, inquit, eos tribunos et centuriones, et indicabunt populum omni hora, uerumtamen, quod grauius fuerit referent ad te. Audient principes populi et presbyteri plebis, qui debent omni hora populum iudicare, semper et sine intermissione sedere in iudicio, dirimere lites, et reconciliare dissidentes, in gratiam reuocare discordes. Discat unusquisque ex Scripturis sanctis officium suum. Moyses, inquit, ut sit in his que ad Deum sunt, et uerbum Dei edisserat populis. Ceteri uero principes, quos appellauit tribunos, quia tribui presunt, uel centuriones, uel quinquagenarii  qui presunt minoribus iudiciis, que ad singulos pertinent dirimentes. Quam figuram etiam in futuro seculo seruandam puto. Unde Matth. XIX: Cum sederit filius hominis super thronum maiestatis sue, sedebitis et uos super sedes duodecim, etc. uides ergo quia non solum Dominus iudicat, cui omne iudicium dedit Pater , sed constituit principes qui iudicent de minoribus causis; uerbum autem quod grauius fuerit, referant ad ipsum. Ideo dicit Dominus de quodam, Matth. u: Quia reus erit concilii; de alio autem, Matth. XII: Reus erit gehenne ignis. Sed et de omni uerbo otioso dicuntur reddere rationem. Et ideo non dixit quia Deo prestabimus rationem, sicut de periurio. Reddes autem Domino iuramenta tua. Matth. XII: Regina quoque austri  surget in iudicio cum uiris generationis huius, et condemnabit eam. Ecce aliud genus iudicii, Matth. XIII: Qui habet aures audiendi, audiat: hec enim omnia umbra sunt celestium et imago futurorum.

 Sicut scriptum est Eccle. I: Non satiabitur oculus uisu, nec auris auditu, nec nos satiari possumus considerando que scripta sunt, quibus nos edificet, quantis nos modis instruat. Cum enim conspicio quod Moyses propheta Deo plenus, cui Deus facie ad faciem loquebatur , consilium accepit a Iethro socero sacerdote Madian, admiratione nimia obstupesco. Audiuit enim Moyses uocem soceri sui, et fecit quecunque dixit ei. Non dixit, Quia Deus mihi loquitur quid agere debeam, quomodo ab homine consilium accipiam, et ab homine  gentili, alieno a populo Dei? et non quis dicat, sed quid dicatur auscultat. Nos ergo si inuenimus aliquid sapienter a gentilibus dictum, non cum auctoris nomine spernamus et dicta; nec quia legem Dei tenemus, conuenit nobis tumere superbia et spernere prudentium uerba; sed omnia probantes, quod bonum est teneamus. Qui autem hodie populis presunt, non dico si iam eis aliqua a Deo reuelata sunt: sed si in scientia legis aliquid meriti habent, consilium dedignantur inferioris, etiam sacerdotis, nedum laici, nedum gentilis: sed Moyses, qui erat mansuetus super omnes homines , accepti consilium inferioris, ut principibus daret formam humilitatis, et signaret imaginem futuri sacramenti. Sciebat quandoque futurum ut gentiles bonum  consilium proferrent, apud Moysen bonum et spiritualem intellectum afferentes ad legem, et audiret eos lex faciens omnia que dicerent. Non enim potest facere lex sicut Iudei dicunt, quia infirmatur lex in carne, id est in littera, et nichil potest secundum litteram. Nihil enim ad perfectum adduxit lex . Secundum hoc autem consilium quod nos afferimus ad legem, possunt omnia spiritualiter fieri, et sacrificia offerri, que modo carnaliter non possunt; potest lex lepre spiritualiter seruari. Sicut ergo intelligimus, sentimus et consilium damus, omnia facit lex: secundum litteram uero non omnia, sed pauca.

uERS. 24.---Moyses fecit omnia que ille suggesserat,  etc. uir Deo familiaris, sapientissimus, non crubescens a minori et gentili doceri, formam doctoribus prebuit, ne a quibuslibet erubescant erudiri.

uERS. 26, 27.---Quidquid autem grauius erat, etc.  Alii: uerbum autem graue referebant super Moysen: sic enim habet Grecus sermo, quod Latini interpretati sunt, ad Moysen. Illa sane locutione ipsa etiam cura figuratur, qua dictum est super Moysen, uelut onus significatur ei impositum. uerbum autem graue dictum est pro questione graui.



CAPUT XIX.

uERS. 1, 2.---Mense tertio, etc.  Alia littera: Mensis autem tertii exitus filiorum Isrel de terra  Aegypti: hac die uenerunt in eremum Sina, et profecti sunt ex Raphidim, et uenerunt in eremum Sina, et applicuit ibi Isrel contra montem. Et Moyses ascendit in montem Dei, et uocauit eum Dominus de monte dicens: Hec dices domui Iacob, et nuntiabis filiis Isrel, etc. Et paulo post: Descende et contestare populo, et purificabis illos hodie et cras, et lauent uestimenta sua, et sint parati in diem tertiam. Tertia enim die descendet Dominus in montem Sina coram omni populo. Hoc die reperitur dari lex, que in tabulis lapideis scripta est digito Dei, sicut sequentia docent. Dies autem iste tertius apparet tertii mensis ab exitu filiorum Isrel de Aegypto; ex quo die pascha fecerunt, id est, agnum immolauerunt et ederunt, qui fuit quartus decimus primi mensis, usque ad  istum quo lex datur, dies quinquaginta numerantur, septemdecim scilicet primi mensis, reliqui ab ipso quarto decimo. Deinde omnes triginta secundi mensis, qui fiunt quadraginta septem et tertius tertii mensis qui a solemnitate occisi agni quinquagesimus est; ac per hoc in ista umbra futuri secundum agni immolati diem festum; quia quinquagesimo die lex data est, scripta digito Dei. Ita in ipsa ueritate Noui Testamenti a festiuitate immolati Agni Iesu Christi quinquaginta dies numerantur, ubi Spiritus sanctus de altissimis datus sit, qui est digitus Dei.

In die hac, etc. Quadragesima scilicet septima die postquam egressi sunt de Aegypto, prima die, scilicet Iunii, peruenerunt ad montem Sina, ibique peractis duobus diebus quibus sanctificati sunt, tertio,  id est quinquagesimo, legem acceperunt: et hec est Pentecostes.

 In Sina una mansio fuit, sed inter omnes maxima. Ibi enim lex accepta, tabernaculum erectum. Ibi Exodus et maxima pars Leuitici omnesque libri legis pene conscripti sunt.

uERS. 3.---Moyses autem, etc.  Alia littera: Moyses autem ascendit in montem, et Dominus descendit ad eum. Mons altitudo contemplationis est, in quem ascendimus, ut ad ea que ultra infirmitatem nostram sunt intuendo subleuemur. Sed Dominus descendit, quia, sanctis multum proficientibus, paruum aliquid de se aperit.

uERS. 4, 5.---Alas aquilarum. uocat doctrinas  duorum Testamentorum, que nos ab infimis ad celestia portant.

uERS. 6.---Eritis mihi in regnum sacerdotale, etc. Membra scilicet summi sacerdotis in regnum celorum uenturi.

uERS. 7-9.---Exposuit omnes sermones, etc.  Notandum quod lex non incautis uel nescientibus ingeritur: sed expositis premiis que debentur seruantibus, et beneficiis preteritis que iam experti sunt, et mirabilibus cum sponte se legi seruande deuoueant, lex petentibus datur: ut secundum promissionem suam, quasi uoti rei, qui uiolauerint, iudicentur, nec de uiolentia sibi illata causentur.

uERS. 10.---uade ad populum, etc.  Descende  et protestare populum, et purifica illum hodie et cras, et lauent uestimenta sua, et sint parati in diem tertium, etc. Qui uult uenire ad uerbum Dei, audiat quod precipit Dominus: Sanctificatus uenire debet et lotis uestibus. Si enim sordida attuleris uestimenta, dicetur tibi Matth. XXII: Amice, quomodo huc intrasti non habens uestem nuptialem? Nemo ergo potest audire uerbum Dei, nisi prius sanctificatus, id est sanctus corpore et spiritu et lotis uestibus: ingressurus est enim paulo post ad cenam nuptialem, manducaturus de carnibus agni, et potaturus poculum salutis. Nemo intrat ad cenam hanc sordidis uestibus; unde Eccle. IX: In omni tempore sint uestimenta tua munda. Lota sunt enim semel uestimenta tua gratia baptismatis. II Cor. uII: Purificatus es corpore, mundatus  ab omni inquinamento carnis et spiritus. Act. XI: Que ergo Deus mundauit, tu immunda ne feceris. Audi sanctificationis genus: ne accesseris, inquit, ad mulierem hodie et crastino, ut die tertio audias uerbum Dei; hoc est quod ait Apostolus I Cor. uII: Bonum est homini mulierem non tangere, saluo tamen infirmis remedio nuptiali. I Cor. uII: Sed quia tempus breue est, superest ut qui habent uxores, sint tanquam non habentes.

Sanctifica illos, etc.  Qui ad conspectum Dei desiderat uenire, sanctificet se fide et conuersatione, et lauet uestimenta, id est opera hodie et cras, in presenti scilicet et in futuro, ut ad gloriam resurrectionis perueniat, quam tertius dies insinuat.

uERS. 11.---In die enim tertia, etc. Hac die data  est lex in tabulis lapideis scripta digito Dei, hic est tertius dies tertii mensis ab exitu filiorum Isrel de Aegypto. A die ergo quo pascha fecerunt, id est quarto decimo primi mensis, usquequo lex data est, quinquaginta dies numerantur, decem et septem scilicet primi mensis, reliqui a quarto decimo, et omnes triginta secundi, qui sunt quadraginta septem, et tertius tertii mensis, qui est ab occisione agni quinquagesimus: sicut a passione Christi, usquequo datur Spiritus sanctus, quinquaginta dies numerantur. digitus enim Dei Spiritum sanctum significat.

 Quinquagesimo die post pascha lex Moysi data est etc., usque ad uel quia ueritatem legis infidelibus per caliginem  dixit, ut uidentes non uideant, et audientes nos intelligant .

uERS. 12.---Cauete, etc.  Prius prohibet populum in montem ascendere, mortemque minatur: nunc iubet ut clangente buccina ascendant in montem, humanam scilicet compescens audaciam, et ad obediendum inuitans: quia ad predicationis uocem debemus nos ad superna erigere, nec sacramentorum inuestigatione sponte presumere, sed Dei uocationem sequi.

uERS. 13.---Buccina. Quasi uocina: a uoce, uel a uocando, uel a bucca

uERS. 14-17.---Cumque lauissent uestimenta sua, etc. Non sufficit ad uirtutem contemplationis emundare opera penitentie lacrymis, nisi sequatur castitas  mentis et corporis. Unde Matth. u: Beati mundo corde, etc. Et Sap. I: In maleuolam animam non introibit sapientia.

uERS. 18, 19.---Totus autem mons Sinai fumabat, etc.  Legem daturus Dominus in igne fumoque descendit, etc., usque ad uincunt quod sunt.

 Sacra eloquia in exordio narrationum qualitates exprimunt, terminosque causarum aliquando a positione loci, aliquando a positione corporis, aliquando a qualitate eris, etc., usque ad punituri autem Sodomam uespere uenisse memorantur.

uERS. 20-25.---Descenditque Dominus, etc.  Moyses ascendit, etc., usque  ad eum aliquatenus balbutiendo resonamus.



CAPUT XX.

uERS. 2.---Ego sum Dominus Deus tuus.  Qui contemnit presens seculum, scilicet Aegyptum, et per uerbum Dei translatus non inuenitur quia ad futurum seculum festinet, de eo dicit Deus: Ego sum Dominus Deus tuus, etc. Non ad illos tantum qui de Aegypto profecti sunt, sed ad eos qui ultra Aegyptiis non seruiunt, de Aegypto educti de domo seruitutis . Negotia seculi, actus carnis, domus seruitutis est: sicut relinquere secularia, et secundum Deum uiuere, domus libertatis est. Unde Ioan. uIII: Si permanseritis in sermone meo, agnoscetis ueritatem, et  ueritas liberabit uos. Ergo Aegyptus est domus seruitutis; Iudea et Hierusalem, domus liberalitatis. Unde Gal. Iu: Que sursum est Hierusalem, libera est. Sicut ergo terrena Aegyptus filiis Isrel domus dicitur seruitutis ad comparationem Iudee et Hierusalem, que eis est domus libertatis: ita ad comparationem celestis Hierusalem, que est mater libertatis, totus mundus et que in eo sunt, domus dicitur seruitutis: et quia de paradiso libertatis per peccatum uentum est ad seruitutem mundi, primus sermo decalogi de libertate est: Ego sum Dominus Deus tuus qui eduxi te terra Aegypti, etc.; hanc uocem in Aegypto audire non poteris. Et si tibi iniungatur ut facias pascha, accingas lumbos, accipias sandalia  in pedibus, uirgam teneas in manu, et azyma cum amaritudine comedas. Sed nec in prima mansione, nec in secunda, nec in tertia, nec cum transieris mare Rubrum, etiamsi ad mare ueneris, et fuerit tibi amaritudo in dulcedinem uersa, nec in Elim, ubi erant duodecim fontes aquarum et septuaginta arbores palmarum, etiamsi Raphidim preterieris ceterosque profectus ascenderis, nondum idoneus iudicaris, sed cum ueneris ad montem Sina. uix ergo mereberis aliquando suscipere precepta libertatis, et audire: Ego sum Dominus Deus tuus, qui eduxi te de terra Aegypti, de domo seruitutis. Hic tamen non est sermo mandati, sed quis sit qui mandat ostendit. Primum mandatum ergo est: Non erunt tibi dii alii preter me.

  Queritur quomodo decem precepta legis diuidenda sint? etc., usque nisi ad id quod dictum est: Non erunt tibi dii alii preter me?

 Dat Deus Moysi legem innocentie nostre, et agnitionis sue, que in decem uerbis consistit, scripta in tabulis lapideis digito Dei. Tria sunt que pertinent ad dilectionem et cognitionem Trinitatis, septem ad dilectionem proximi, quibus humana societas non leditur. Primum pertinet ad Deum Patrem: Dominus Deus tuus Deus unus est, ut hoc audiens unum Deum colas Patrem, et in multos fictos deos fornicationem non effundas. Secundum ad Filium: Non assumes nomen Domini Dei tui in uanum; id est, non putes creaturam esse Christum Dei Filium, quia omnis creatura uanitati subiecta est, sed  equalem Patri, Deum de Deo, lumen de lumine.

uERS. 3.---Non habebis deos alienos, etc.  Primum mandatum est: Non erunt tibi dii alii preter me; et sequitur: Non facies tibi idolum, neque ullam similitudinem, etc. Hec omnia quidam simul putant esse unum mandatum: quod si ita computetur, non complebitur numerus decem mandatorum. Est ergo primum mandatum: Non erunt tibi dii alii preter me, etc. Secundum, Non facies tibi idolum, neque ullam similitudinem, etc. Incipiamus ergo a primo mandato: Non erunt tibi dii alii preter me. Si dixisset, Non sunt, absolutior sermo uideretur; sed quia dicit, Non erunt, non negauit quia sint, sed ne illi sint, cui hec precepta dantur, inhibuit. Hinc Paulum sumpsisse puto I Cor. uIII: Si quidem  sunt qui dicuntur dii siue in celo, siue in terra. In aliisque locis inuenies deos nominari sicut ibi: Rex magnus super omnes deos, et Deus Deo locutus est, etc. De dominis idem Apostolus dicit: Siue throni, siue dominationes, etc.  Dominationes uero non aliud sunt quam ordo quidam dominorum et multitudo. In quo uidetur sensum legis aperire Apostolus; ac si dicat: Licet sint domini multi, qui aliis gentibus dominentur, et dii multi qui ab aliis colantur: sed tamen unus Deus est nobis, et unus est Dominus. Unde Deut. XXXII: Cum diuideret Excelsus gentes et separabat filios Adam, statuit terminos gentium secundum numerum angelorum Dei. Angelos ergo, quibus gentes commisit Excelsus, dominos  uel deos appellat Scriptura: deos quasi a Deo datos, et dominos a Domino potestatem sortitos. Unde eis dicitur psal. LXXXI: Ego dixi: Dii estis et filii Excelsi omnes. uos autem sicut homines moriemini, et sicut unus de principibus cadetis; imitantes scilicet diabolum, qui princeps omnium factus est ad ruinam. Unde constat quod exsecrabiles fecit eos preuaricatio, non natura. Tibi ergo, o Isrel, qui pars Dei et funiculus eius es, non erunt, inquit, tibi dii alii preter me: quia uere Deus, unus est Deus, et uere Dominus, unus est Dominus; ceteris uero ab ipso creatis contulit hoc nomen non natura, sed gratia. Non hec tantum dicuntur ad Isrel secundum carnem, imo ad te qui Isrel effectus es mente Deum uidendo, et circumcisus corde, non  carne; si tamen ita agas ut dignus sis esse pars Dei, et in funiculo hereditatis eius metiri: alioquin exemplo tibi sint qui ad hoc uocati fuerant ut essent pars Dei, et exigentibus peccatis dispersi sunt per omnes gentes, et educti de domo seruitutis iam non Aegyptiis solis, sed omnibus gentibus seruiunt. Qui enim peccat, seruus est peccati .

uERS. 4.---Non facies, etc.  Non facies tibi ipsi idolum, neque omnem similitudinem, etc. Aliud sunt idola, aliud dii. De diis enim dicit Apostolus, I Cor. uIII: Si quidem sunt dii multi, et domini multi, etc. De idolis uero, quia nil est idolum in mundo; de similitudinibus autem non addidit, quia nil sunt. Hic autem dicitur: Non facies tibi idolum, neque similitudinem omnem. Aliud est ergo facere  idolum, aliud similitudinem. uerbi causa, si quis in auro et argento, ligno uel lapide, faciat speciem quadrupedis, uel serpentis, uel auis, et statuat adorandum, non idolum sed similitudinem facit. Qui uero facit quod non est, speciem scilicet quam oculus non uidit, sed animus sibi fingit; ut si quis humanis membris caput canis aut arietis formet, uel in uno hominis habitu duas facies, aut humano pectori postremas partes equi aut piscis; qui hoc facit, non similitudinem, sed idolum facit: facit enim quod non est, nec habet aliquid simile sui. Ideo dicit Apostolus quia idolum nichil est in mundo . Non enim aliqua ex rebus constantibus assumitur species, sed quod mens otiosa et curiosa reperit. Similitudo uero est cum aliquid ex his que sunt uel in celo, uel in  terra, uel in aquis formatur: sed non sicut de his que in terra sunt uel in mari similitudinibus promptum est pronuntiare: ita etiam de celestibus; nisi quis dicat de sole, et luna, et stellis hoc posse sentiri, quorum formas exprimit gentilitas. Sed Moses eruditus omni sapientia Aegyptiorum etiam que apud illos erant in occultis prohibere cupiebat, sicut Hecatem aliaque demonum formas, que Apostolus spiritualia nequitie in celestibus uocat Ephes. uI; de quibus forte dicitur: Inebriatus est gladius meus in celo . His enim formis et similitudinibus inuocabant demonia ad repellenda uel uitanda mala. Sciendum tamen quia cum decreueris hoc seruare mandatum, et habere unum tantum Deum et Dominum,  hoc est bellum denuntiare omnibus aliis, quibus in baptismo renuntiasti, solum Deum confitens Patrem et Filium et Spiritum sanctum. Sed hoc confitentes nisi toto corde diligamus Dominum Deum nostrum, tota anima, tota uirtute ei adherentes, non sumus effecti pars Domini, sed in confinio positi illos patimur offensos quos fugimus, et ad quem fugimus, propitium non efficimus. Quibus propheta dicit: ue duplici animo . Et iterum: Usquequo claudicatis utroque pede?  Ab illis ergo quasi fugaces cedimur, et a Domino nostro quasi instabiles non defendimur, unde Ier. Iu: Amatores tui inimici facti sunt tibi. Multi sunt anime amatores, capti decore eius, cum quibus meretricata est, dicens. Post amatores meos ibo qui dant  mihi uinum meum, etc. : hos offendit reuersa ad uirum priorem. Nisi ergo tota fide permaneas cum uiro tuo, pro sceleribus que commisisti suspectus es; omnes motus tuos, aspectus et incessus notat; nil ultra in te lasciuum uidere, nichil dissolutum uel prodigum potest. Si ergo acceptam gratiam negligis, et implicas te secularibus negotiis, continuo immundus spiritus redit cum septem nequioribus , ne iterum expelli possit, et fiunt nouissima peiora prioribus. Nulla ergo societas templo Dei cum idolis. Si Dei sumus, tales esse debemus in quibus habitet et inambulet Deus; unde Isa. LII: Qui portatis uasa Domini, exite et immundum nolite tangere, et ego recipiam uos, etc. Dicit ergo: Non erunt tibi dii alii preter me.

 uERS. 5-11.---Non adorabis, etc. Aliud est colere, aliud adorare. Potest quis inuitus adorare, uel adulando regibus idololatris, uel tormentis uictus, cum sciat quia idolum nil est. Colere uero est toto his affectu et studio mancipari. Utrumque ergo resecat, ut nec affectu colas, nec specie adores.

Ego sum Dominus, etc. uide benignitatem Dei: ut nos doceat et perfectos faciat, fragilitatem humanorum affectuum non recusat; omnia agit et patitur propter nos, notis et usitatis nobis loquitur affectibus.

 Omnis mulier aut sub uiro est, et subiecta est legibus uiri , aut meretrix est, et utitur libertate peccandi. Qui ingreditur ad meretricem, scit quod ad prostitutam et cunctis patentem ingressus est, ideo de aliis indignari non  potest. Qui legitimo utitur matrimonio, non patitur uxorem peccare, sed accenditur zelo ad seruandam castitatem matrimonii, ut possit legitimus fieri pater. Sic omnis anima aut prostituta est cum demonibus, et habet plures amatores ut intrent ad eam, modo spiritus fornicationis, modo auaritia, post hunc ueniet spiritus superbie et alii plurimi; alter tamen alteri non inuidet, nec zelotypia mouetur, sed sese inuicem inuitant; unde, adducit secum alios septem spiritus nequiores se, etc.  Sic nullam zelotypiam amatorum suorum patitur anima que demonibus est prostituta; si uero coniuncta fuerit uiro legitimo, id est Christo, etiamsi aliquando fuerit peccatrix, ultra eam peccare non patitur, nec  ferre potest ut alludat adulteris; excitatur super eam zelus eius, et defendit coniugii castitatem; si autem uiderit eam temerantem coniugii iura, et occasionem querere peccandi, dat ei libellum repudii; unde Isa. L: Propter iniquitates uestras dimisit matrem uestram; hec qui loquitur et zelans est et zelo commotus hoc dicit. Est etiam nouum genus hoc bonitatis eius, ut etiam post adulterium reuertentem et toto corde penitentem suscipiat. Unde: Nunquid mulier si exierit a uiro, et dormierit cum alio uiro, reuertens reuertetur ad uirum suum? etc. Et alibi: Et postquam fornicata es in his omnibus, dixi: Reuertere, etc.  Hic ergo Deus zelans si requirit et desiderat animam tuam sibi adherere, si seruat, corripit et indignatur, uelut zelotypia quadam  erga te usus, spem tibi esse salutis agnosce. Si uero correptionem contemnis, discedit a te zelus eius, secundum illud: Propterea discedit zelus meus a te, etc.  uide misericordiam et pietatem Dei; quando uult misereri, indignari se dicit et irasci, sicut per Ieremiam dicit: Dolore et flagello castigaberis, Hierusalem, ut non abscedat anima mea a te . Flagellat enim omnem filium quem recipit . Hoc autem terribile, hoc extremum, si non corripimur pro peccatis: cum enim modum peccandi excedimus, auferetur a nobis etiam zelus Dei, nec ultra irascitur.

uisitans iniquitatem, etc. : Quid uenisti ante tempus torquere nos? Redduntur autem peccata in filios quos genuit per peccatum, qui in carne positi flagellantur. Non uult Deus mortem peccatoris, sed ut magis conuertatur et uiuat . Misericors ergo reddit peccata patrum in filios, quia diabolus et angeli eius, qui etiam peccati patres efficiuntur, indigni sunt quod in presenti corripiantur: filii eorum, et qui per ipsos ad societatem peccati asciti sunt, recipiunt in presenti quod gesserunt, ut, purgati, diabolo in pena socii non efficiantur. Unde psalmo LXXXuIII: uisitabo in uirga iniquitates eorum, etc., misericordiam autem meam non auferam ab eis. Deus enim zelans est, et animam quam  sibi despondet in fide non uult in contaminatione peccati permanere, sed cito purgari. Si autem noluerit purgari, in interitu eorum ridebit, dicens eis Matth. XXu: Discedite a me, maledicti, in ignem eternum, etc. Sciamus ergo nos in presenti corripi, ut in futuro quiescamus. Unde: Cum castigamur, a Domino corripimur, ne cum hoc mundo damnemur.

 In hoc sermone solent nos heretici suggillare, quod non sit boni Dei sermo, qui pro peccatis alterius alium iudicat. Sed qui Deum legis mandantem hec dicent non bonum, iustum tamen dicunt: nec ipsi quidem possunt ostendere quomodo iustitie uideatur conuenire si alio peccante alius puniatur.

  Primum mandatum prohibet subreptionem; secundum, errorem; tertium interficit seculi amorem; quartum, impietatem; quintum, crudelitatem; sextum, fornicationem; septimum, rapacitatem; octauum perimit falsitatem; nonum, mundi cupiditatem; decimum, adulterii cogitationem. Et notandum quod sicut decem plagis percutiuntur Aegyptii, sic decem preceptis scribuntur tabule, quibus populus Dei regatur et demones occidantur. In duabus enim tabulis scripta est lex propter duo Testamenta significanda: uel quia sunt precepta duo dilectionis Dei et proximi, in quibus tota lex pendet et prophete . In una enim tria precepta, que ad dilectionem Dei pertinent; in altera uero septem, que ad societatem proximi. Lapidee uero fuerunt  tabule, quia cor Iudeorum erat lapideum et insensibile, durum et stolidum; unde Ezech. XXXuI: Auferam cor lapideum, et dabo eis cor carneum. Et Apostolus ait : Non in tabulis lapideis, sed in tabulis cordis carnalibus, que sentiant scilicet et intelligant.

uERS. 12.---Honora patrem, etc. Hoc est primum septem mandatorum que pertinent ad proximum. Bene autem septem sunt. Septenarius enim ex ternario constat et quaternario. Ternarius uero anime congruit, que est irascibilis, concupiscibilis et rationalis. Quaternarius corpori.

uERS. 13.---Non occides, etc.  Et quod dictum est: non occides, non putandum  est fieri contra hoc preceptum quod lex occidit, uel occidi aliquem Deus iubet: ille enim facit, qui iubet quod ministrum negare non licet.

uERS. 14.---Non mechaberis.  Queritur quoque quomodo differat non mechaberis ab eo quod paulo post dicitur: Non concupisces uxorem proximi tui? In eo enim quod dictum est, non mechaberis, poterat et illud intelligi; nisi forte in illis duobus preceptis non mechandi, et non furandi, ipsa opera notata sint, in his uero extremis concupiscentia ipsa: que tantum differunt, ut aliquando mechetur qui non concupiscit uxorem proximi, cum aliqua alia causa ipsi miscetur. Aliquando uero concupiscat, nec ei misceatur penam timens: et hoc fortasse lex ostendere  uoluit, quod utraque peccata sunt.

 Item queri solet utrum nomine mechie etiam fornicatio teneatur, etc., usque ad atque illorum membrorum non legitimus usus prohibitus debet intelligi.

uERS. 15.---Non furtum facies, etc.  Sed rursum queritur quomodo differat, non furtum facias, ab eo quod paulo post dicitur de non concupiscendis rebus proximi? Non quod omnis qui concupiscit rem proximi, furatur; sed omnis qui furatur, rem proximi concupiscit. Poterat illa generalitate, ubi de non concupiscenda re proximi precipitur, etiam illud quod ad furtum pertinet contineri.

uERS. 16, 17.---Non loqueris contra proximum, etc.  In eo etiam quod dictum est, etc.,  usque ad et huiusmodi.

uERS. 18.---Cunctus autem populus uidebat uoces, etc.  Solet queri quomodo populus uidebat uocem, cum uox non ad uisum, sed ad auditum pertinere uideatur, etc., usque ad audi quid luceat, non solemus dicere.

uERS. 19.---Loquere tu nobis, etc.  Significatur ad uetus testamentum timorem potius pertinere, sicut ad nouum dilectionem; quamuis in ueteri nouum lateat, et in nouo uetus pateat. Quomodo autem tali populo tribuatur uidere uocem Dei, si  hoc accipiendum est intelligere, cum sibi loqui Deum timeant ne moriantur, non satis elucet.

uERS. 20.---Nolite timere, etc.  Sic illi cohibendi erant a peccatis, timendo scilicet ne penas sensibiles paterentur; quia nondum poterant amare iustitiam, et tentabantur a Domino, ut appareret cuiusmodi essent; non ut Deo noti fierent qualescunque essent, quem non latebat, sed ut inter se et sibimetipsis.

uERS. 21, 22.---Stetitque populus, etc.  In quibusdam locis Scripture historia seruanda est, etc., usque ad Moses accessit ad caliginem, in qua erat Deus.

Non facietis deos, etc.  Repetitur quod in primo precepto dictum est; et per argentea  et aurea, omnia simulacra intelliguntur, sicut in psalmo CXIII: Simulacra gentium argentum et aurum, opera manum hominum.

uERS. 24.---Altare de terra, etc. Ostendit ideo, interdictis simulacris, altare de terrena materia concedi, ut uni Deo hostia et sacrificia in eo offerantur.

 Altare de terra Deo facere, est incarnationem Christi sperare. Tunc enim a Deo nostrum munus accipitur, cum in hoc altari nostra humilitas, id est super Dominice incarnationis fidem posuerit quidquid operatur. In altari ergo de terra oblatum munus ponimus, si actus nostros Dominice incarnationis fide solidamus.

uERS. 25, 26.---De sectis lapidibus.  Secti  lapides sunt qui unitatem scindunt, et seipsos diuidunt a societate fratrum: hos in corpore suo non recipit Christus, cuius corporis figuram altaris constructio significat. Lapides non secti ex quibus altare construi iubetur, sunt qui per fidem in unitate solidantur; de quibus dicitur I Petri II: uos estis lapides uiui, cedificati in domos spirituales. His non est iniectum ferrum, quia incorrupti sunt, et iacula maligni ignita non receperunt: omnes unum altare faciunt in unitate fidei et concordia caritatis [a 4Kb] .



CAPUT XXI.


uERS. 1. 6.---Hec sunt iudicia, etc.  Distinctius amodo explicantur ea que ad proximum pertinent; notanda locutio cum dictum sit Moysi: Hec sunt iudicia que propones eis; cetera ad populum dicuntur.

Si emeris seruum Hebreum, etc.  Ne Christiani hic flagitarent a dominis suis, apostolus iubet dominis seruos esse subditos , ne nomen Domini et doctrina blasphemetur: illud enim inde constat in mysterio esse preceptum, quia pertundi subula eius aurem ad postem precepit Deus, qui libertatem recusasset.

 Sciendum quia  cum actiua et contemplatiua uita ex Dei gratia sint, etc., usque ad quia illa quies intima in enigmate uidetur.

Sex annis.  In sex etatibus huius seculi seruientes, septimo die, id est eterno sabbato, liberabimur, si tamen uoluerimus esse liberi dum in hoc seculo seruimus peccato. Si autem noluerimus, perforabitur auricula in testimonium inobedientie, et cum uxore et filiis nostris, quos pretulimus libertati, id est cum carne et operibus eius, peccato seruiemus in eternum.

uERS. 7-12.---Si quis uendiderit filiam, etc.  Non abibit ita ut recedunt ancille, etc., usque ad intelligitur quod cum eo gratis exibit, non a marito separata.

uERS. 13-17.---Qui autem non est insidiatus, etc.  Homicidis non spontaneis, etc., usque ad Christi posuerit, saluus erit.

 Si autem nolens, sed Deus tradiderit in manus eius, etc. Ita hoc dicitur, etc., usque ad et Iudas ideo iuste tradidit.

uERS. 18.---Si rixati fuerint, etc.  Idem est, si quis cum proximo contendens duritia mentis, uel parcitate, spernendo scilicet uel non consulendo, exasperauit; et ille infirmatus tristitia, a feruore dilectionis languerit, reus per confessionem, operam penitentie et impensam promisse emendationis in medicos, id est doctores, impendat, qui infirmum baculo consolationis erigant, et fomentis predicationum in pristinum dilectionis statum restituant.  In correctione necessaria est discretio, ne qui corrigere debet, occidat, uel in desperationem uel odium mittat.

uERS. 22-28.---Si rixati fuerint.  Si quis alicuius animam, post conceptum uerbi, per incuriam uel fraudem leserit, ut uitale germen boni operis sanum proferre non possit: etiam si ipsa adhuc in fide uiuens perstiterit, ut damnum illatum per penitentiam  restituat, secundum Euangelii ministerium necesse habebit. Si autem ipsa anima per errorem necata, post prolatum abortiuum, hoc est opus mortiferum, in infidelitate perseuerauerit, sine dubio seductor illius, quasi uerus homicida, eterna morte reus erit.

 Quod non formatum puerperium noluit ad homicidium pertinere, etc., usque ad et ideo nondum sensibus predita.

 Quod si litigabunt duo uiri, et percusserint mulierem pregnantem, et exierit infans eius nondum formatus, detrimentum patietur, quantum indixerit uir mulieris, et dabit pro anima sua. Quod si formatus fuerit, dabit animam pro anima, oculum pro oculo, etc. Primum uideamus de eo  qui nondum formatus exierit, quomodo iubetur damno pecunie percuti unus ex litigantibus, cum duo dicantur. Quid etiam hoc quod uir mulieris imponit ei, et non eis; et dabit, et non potius dabunt. Quod si infans iam formatus exierit, animam dare pro anima facile intelligimus: morte scilicet uindicetur peccatum. Que autem sequuntur, opere pretium est explicare. Nec enim uidetur etiam infans formatus calce litigantis percussus, oculum in uentre perdidisse, dentes uero omnino non habuit. Si enim hoc ad matrem referamus, quomodo abortiens mulier oculum perdit, aut dentes dolet? Sed esto aut in oculo aut in dente percussa abortiuit, liuorem uel uulnus accepit, quid etiam combusturam dicimus pro combustura? Nunquid litigantibus  uiris assistens mulier comburi potuit, ut combustura pro combustura soluatur? In Deuteronomio quoque hec facile explicari non queunt. In Scripturis tamen iisdem uocabulis et officiis membra anime nominantur, quibus utuntur uel appellantur membra corporis. Unde Matth. uII: uides festucam in oculo fratris tui, et trabem que in oculo tuo est non uides. Et Matth. XIII: Qui habet aures audiendi audiat. Et Rom. X: Quam speciosi pedes euangelizantium pacem! Ne nos ergo uocabulorum similitudo conturbet. Sunt ergo duo litigantes, duo disputantes et dogmatibus uel questionibus legis, et rixantes circa uerborum pugnas; unde Apostolus, II Tim. II: Nolite contendere uerbis, etc. Et ibidem: Questiones legis deuita, sciens quod generant lites. Qui ergo istis in questionibus  litigant ad subuersionem audientium, percutiunt mulierem pregnantem, et eiiciunt infantem formatum uel adhuc informem. Mulier pregnans dicitur anima, que nuper concepit uerbum Dei; unde: A timore tuo, Domine, in utero concepimus et peperimus . Qui ergo concipiunt, et statim pariunt, non mulieres existimande sunt, sed uiri et perfecti; unde alibi: Si peperit terra in una die, et  nata est gens die una simul . Ista est ergo generatio perfectorum, que in die eadem concipitur et nascitur. Pariunt autem uiri secundum illud Gal. Iu: Filioli mei, quos iterum parturio, donec formetur in uobis Christus. Perfecti ergo et uiri statim pariunt, id est, conceptum fidei uerbum in opera perducunt: anima autem que concipit, et in uentre retinet et non parit, mulier dicitur. Unde Isa. XXXuII: Dolores partus aduenerunt ei: et uirtus pariendi non est in ea. Hec ergo, inter se duobus litigantibus et scandala proferentibus, percutitur et scandalizatur: ut uerbum fidei quod tenuiter conceperat nondum formatum abiiciat. Est enim in aliquibus formatum uerbum, in aliquibus non formatum; unde: Donec formetur in uobis Christus ; Christus enim est uerbum Dei.  Damnum ergo patietur, qui excussit. De damnis ergo doctorem dicit Apostolus I Cor. III: Si cuius opus arserit damnum patietur, etc. Et ipse Dominus in Euangelio, Matth. XuI: Quid prodest homini si uniuersum mundum lucretur, animam autem suam perdat? Unde uidetur ostendi quod quedam peccata ad damnum pertinent, non tamen ad interitum, quia qui damnum passus fuerit, saluari dicitur, licet per ignem: unde Ioannes dicit quedam peccata esse ad mortem, quedam non . Que autem sint ad mortem, non facile discerni potest, Delicta enim quis intelligit?  Sed cum referuntur super quinque mnas acquisite alie quinque, et super duas due , qui mercedem huius acquisitionis perdit, damno dicitur percuti, sicut qui causam scandali infirmiori  et muliebri anime prebuit. Dabit autem secundum quod indixerit uir eius, et dabit cum honore anime discentis. uir magister est Christus, uel qui pro Christo animarum doctor est. Patietur ergo damnum qui contendit ad subuersionem audientium, pro anima que nondum habuit infantem formatum: quod potest de scandalo catechumeni accipi. Potest etiam fieri ut qui lesit, instruat et reparet anime que perdidit, et cum honore, cum modestia scilicet, cum mansuetudine, non cum lite, sicut cum scandalum intulit. Sed cum formatus infans fuerit, dabit animam pro anima. Formatus infans potest uideri sermo Dei in corde anime que suscepit gratiam baptismatis, uel qui euidentius et clarius uerbum Dei suscepit. Reddet ergo qui percussit, animam pro  anima in die iudicii, scilicet apud eum iudicem qui potest animam et corpus perdere in gehennam. uel ut qui sibi conscius fuerit tanti scandali, ponat animam suam pro anima scandalizati, et usque ad mortem det operam quomodo ad fidem restituatur. Ponat oculum pro oculo: si oculum anime lesit, id est, intellectum eius turbauit, auferatur oculus eius ab eo qui preest Ecclesie, id est intellectus. Si dentem lesit, qui suscipiens cibum uerbi Dei comminuere uel molaribus terere solebat, ut subtilem ad uentrem anime transmitteret sensum: si hunc dentem ille uexauerit et euulserit, ut contritione eius non possit anima subtiliter et spiritualiter suscipere uerbum Dei, auferetur dens eius, qui non bene cibos  uerbi comminuit et diuidit. Propter hoc enim fortasse de Domino dicitur: Dentes peccatorum contriuisti . Et alibi: Molas leonum confringet Dominus . Sic ergo per membra dicitur ledi anima et percuti. Manum quoque pro manu, et pedem pro pede deposcit. Manus anime, uirtus qua tenere aliquid et cor stringere potest, ut actus eius et fortitudo; et pes quo incedit ad bona uel ad mala. Quia ergo scandalizata anima non solum in fide sed etiam in actibus deiicitur, qui per manus significantur, manus auferuntur illius, quibus non bene operatur, et pedes, quibus non bene incedit. Recipiet etiam combusturam, quia combussit et gehenne tradidit animam. Per singula hec ostenditur, ut percussor, truncatis omnibus membris, a corpore Ecclesie excidatur,  ut ceteri uidentes timorem habeant, et non similiter faciant. Ideo Apostolus cum doctorem describit Ecclesie, inter cetera precipit, non percussorem : ne percutiens pregnantes mulieres, id est animas insipientes, ponat animam pro anima, oculum pro oculo, dentem pro dente, etc. De qualibus dicitur Matth. XXIu: ue pregnantibus et nutrientibus in illis diebus, in quibus scandalizabuntur, si fieri potest, etiam electi. Sciendum tamen quod non est perfectorum scandalizari, sed mulierum aut paruulorum; unde Matth. XuIII: Si quis scandalizauerit unum de pusillis istis, etc.

uERS. 29-36.---Quod si bos cornupeta, etc.  Hoc est, si superbum motum animi dominus, id est spiritus, non constringit, et animabus interitum, uel  corporibus ingerit incommodum, reatus redundat in custodem. Unde Prouerbiorum decimo sexto capitulo: Cor hominis erudiet os eius, et labiis illius addet gratiam.

Triginta siclos. Hoc est secundum legis mandata, per fidem et spem et caritatem emendabit.

Argenti. Nitorem diuini uerbi, quo in fide Trinitatis et scientia decalogi instructi erant, compensabit.

Si quis aperuerit, etc.  Cisternam aperire est ualido intellectu Scripture sacre arcana penetrare, etc., usque ad inde infirmitas auditorum ad ima dilabatur.

Si bos alienus, etc.  Non hoc in solo boue seruandum est, sed in omni pecore; a parte enim  totum intelligitur. Sed hoc de carnibus occisi pecoris fieri non potest, quo non uescuntur.



CAPUT XXII.

uERS. 1.---Si quis furatus fuerit, etc.  Secundum litteram quinque boues pro uno boue, et quatuor oues pro uno boue redduntur: quia bos quinque utilitates habet, ouis quatuor. Bos enim immolatur, arat, pascit, lactat, et corium diuersis usibus ministrat; ouis uero immolatur, et pascit, lac et lanam tribuit. Allegorice uero per bouem Iudeus quilibet intelligitur, quem si quis Iudeus uendiderit, pene legis subiacebit, que continetur in quinque libris Moysi. Per ouem Christianus, qui Christum  imitatur, de quo dicitur: Sicut ouis ad occisionem ductus est . Si quis hanc uendiderit, quatuor oues reddat, id est secundum institutionem quatuor Euangeliorum penitentiam agat.

uERS. 2-5.---Si effringens fur domum, siue suffodiens, etc.  Si perfodiens inuentus fuerit fur et percussus mortuus fuerit, etc., usque ad iam enim plus est quam fur.

uERS. 6-13.---Si egressus ignis, etc.  Ignem succendimus, cum correctionem subditis preparamus, ut spinas uitiorum consumamus. Sed uidendum est ne cum uitia persequimur, uirtutes ledamus, et eis qui fructum bonorum operum proferre ceperant, ante maturitatem noceamus. Qui hoc ergo commiserit, dignam penitentiam gerat, et quod per inertiam  lesit, studiose restituat.

Spicas. Teneros auditores nondum ad maturitatem fructus pertingentes: quorum uitia qui acerbe et indiscrete reprehendit, quasi ignem in spicas immittit, nec ad maturitatem peruenire sinit.

uERS. 14-16.---Qui a proximo, etc. A proximo mutuum postulamus, cum pro eterna remuneratione curam Dominici gregis suscipimus. Sed si timorem Dei, quasi pecuniam exigentis, semper ante oculos cordis ponimus, quasi in presentia eius semper sumus. Unde II Cor. u: Scientes timorem Domini, hominibus suademus. Et alibi, II Cor. XII: Quasi coram Deo, in Christo loquimur. Mors ergo aut debilitas pecoris pastori non imputatur, si eius curam strenue gessit, et quasi Deo presente; aliter damnum  reddere compellitur. Unde Matth. u: Non exibit inde, donec reddat nouissimum quadrantem.

uERS. 17.---Si pater uirginis, etc.  Sensus sententie historicus, de qua nascitur oratio. Si ergo historicus sensus regnum caritatis edificat, cupiditatis dissipat, non est necesse allegorice exponi. Lector tamen sententiam dote recte fidei honorare debet et intactam sua expositione relinquere.

uERS. 18-20.---Maleficos non patieris uiuere. Qui prestigiis magice artis et diabolicis figmentis agunt, hereticos intellige, qui a consortio fidelium qui uere uiuunt, excommunicandi sunt, donec maleficium erroris in eis moriatur

uERS. 21.---Aduenam non contristabis.  Dilectionem proximi per misericordie compassionem  commendat, ne furoris aut auaritie stimulo commoti, ius nature negligamus. Sed que uolumus ut faciant nobis homines eadem illis faciamus, et que nolumus fieri, non faciamus.

uERS. 22-24.---uidue et pupillo non nocebitis.  In uidua, sancta Ecclesia, que in die iudicii exspectat Christum, quem modo non habet presentem in pupillo, Christianus populus, cui mortuus est mundus pater, et Babylonia mater, accipi potest: quam prohibet contristari per persecutionem uel fastum mundanum, ne forte talis insectatio ad perniciem eorum spiritualem perueniat qui eos frustra odiis et contumeliis molestant.

uERS. 25.---Si pecunia mutuam, etc.  Predicatores  Euangelii monet ne superfluitatem appetant, sed habentes uictum et uestitum, his contenti sint, secundum illud Matth. X: Gratis accepistis, gratis date.

uERS. 26, 27.---Si pignus, etc.  Genus pro specie posuit: sic enim dictum est ac si de omni ueste pignus dederit, cum de illo se specialiter dicere ex consequentibus Scriptura testatur, qui non habet nisi eam uestem unde nocte operiatur.

 Pignus, peccati confessio. Proximus enim debitor noster efficitur, etc., usque ad a nobis mox relaxatum sentiat quod deliquit.

uERS. 28.---Diis non detrahes, etc.  Queritur quos dixerit deos, etc., usque ad uel latrie obsequiis honorari.

uERS. 29-31.---Decimas tuas, etc.  Per primitias frugum uel primogenitorum primitiua bonorum operum ostenduntur, etc., usque ad et perfectionis donatur effectus.



CAPUT XXIII.

uERS. 3.---Pauperis quoque non misereberis in iudicio.  Ne scilicet contra iustitiam pauperi faueas causa misericordie. Bona est misericordia, sed non debet esse contra iudicium. Iudicium autem dicit Scriptura, quod iustum est. Ne quis autem propter hanc sententiam Deum putet prohibere misericordiam, opportune sequitur:

 uERS. 4-6.---Si occurreris boui inimici tui, etc. Quasi fac misericordiam etiam erga inimicos tuos, cum potestas est a iudicando libera; non enim cum reducis errantem bouem inimici et reddis, inter aliquos iudex resides.

uERS. 7-9.---Mendacium fugies.  ueritatem et iudicium amat Dominus: et ad hec exsequenda populum suum hortatur, quia non est personarum acceptor.

uERS. 10-12.---Sex annis seminabis terram tuam.  Queritur quid colligant pauperes, si in septimo anno ita parcitur terre, etc., usque ad sex annos cum colliguntur que seminantur.

 In senario perfectio operum, etc., usque ad qui seminat in benedictionibus, in benedictionibus et  metet.

uERS. 13.---Et per nomen externorum deorum, etc. Per nomen suum iurare permittit, non quod bonum sit iurare; sed quia sciebat homines pronos ad iurandum esse, non uult ut iurent per nomina exteriorum deorum, ne frequenti iuramento inducantur ad cultum eorum. Sic et hostias non approbat Deus, mauult tamen sacrificari sibi quam idolis.

uERS. 14-18.---Tribus uicibus per singulos a mos, etc. Fidem scilicet sancte Trinitatis hic exigit Deus: in Pascha enim immolatur Filius, in Pentecoste datur Spiritus sanctus, in Scenopegia paterne maiestatis potentia declaratur.

Tribus uicibus per singulos annos, etc.  Hoc  est omni tempore presentis uite et in sancte Trinitatis confessione, per fidem et spem et caritatem bonorum operum obsequia Deo creatori uestro exhibebitis. Pascha enim celebramus mense nouorum, cum per sanguinem Agni immaculati ab Aegyptia seruitute liberati, per spirituales aquas de ueteri homine in nouum transimus, non in uetustate littere, sed in nouitate spiritus, quo in terram promissionis per gratiam Christi peruenimus. Solemnitatem uero mensis primitiuorum celebramus, cum operum nostrorum, uoluntatum, et sermonum primitias Domino consecramus; solemnitatem quoque in exitu anni, quando congregatis frugibus, id est uirtutum fructibus, ad finem uite et introitum regni celestis peruenire contendimus; in tabernaculis septem diebus  commemorantes, quia per omne tempus uite presentis peregrinos nos esse agnoscimus, nec requiem hic, sed in futuro requirimus, sedulo curantes ne in conspectu Dei uacui appareamus.

Solemnitatem quoque, etc.  Maturis scilicet, frugibus, quando fructus totius anni collecti sunt, in septembri scilicet quem Hebrei Chaldaico uocabulo thisri, [Figure: [Hebrew Text] 2Kb] Macedones uocant. In cuius principio Iudei feriantes amplius tuba canunt quam in ceteris mensibus, et plura offerunt, in quo dies expiationum, et dies scenopegie quinto decimo die, qui est solemnitas Tabernaculorum.

uERS. 19.---Non coques hedum, etc.  Quomodo intelligatur, ad uerborum proprietatem nescio utrum possit reperiri,  etc., usque ad postea uero passi sunt non agni in lacte, sed arietes in grege.

 Moraliter. Hedus, id est peccator, non est in lacte matris coquendus, id est blanditiis dissoluendus, sed aspere increpandus et redarguendus.

uERS. 20, 21.---Ecce ego mittam angelum, etc.  Iosue significat ducem populi, qui ideo angelus dicitur, quia ad uoluntatem Domini annuntiandam mittitur; enim Grece, nuntius dicitur.

uERS. 22.---Inimicus ero, etc.  Radix cuncti mali superbia est, de qua dicitur Eccli. X: Initium omnis peccati superbia. Sunt autem eius soboles septem principalia uitia, inanis gloria, inuidia,  ira, tristitia, auaritia, uentris ingluuies, luxuria. Et quia his septem superbie uitiis nos captos doluit Redemptor noster, ad spirituale liberationis prelium Spiritu septiformis gratie plenus uenit.

uERS. 23, 24.---Precedetque te angelus.  Iosue populum Isreliticum in terram promissionis induxit, septem gentes eiiciens, idolaque et aras eorum destruens. Mystice uerus iehsu has gentes cum simulacris suis exterminat, cum septem principalia uitia et omne idolum inimici de cordibus nostris expellit, ut nature nostre terram secure possideamus.

Quos ego conteram.  Habet unumquodque uitium in corde nostro propriam mansionem,  quam sibi uindicans, in anime nostre recessu exterminat Isrelem, id est rerum summarum contemplationem, et aduersari non desinit: non enim possunt uirtutes cum uitiis morari. Sed cum ab Isrelitis, id est a uirtutibus, fuerint uitia superata, locum quem concupiscentie uel fornicationis spiritus possidebat, castitas obtinebit: quem furor ceperat, patientia uindicabit; quem tristitia mortem operans occupauerat, salutaris et plena gaudio letitia possidebit; quem acedia uastauit, excolet fortitudo; quem superbia conculcabat, humilitas honestabit. Itaque singulis uitiis expulsis, eorum loca, id est affectus, uirtutes contrarie possidebunt: que filii Isrelis, id est anime Deum uidentis nuncupantur: qui cum uniuersas cordis expulerint passiones, non tam alienas possessiones  rapuisse quam proprias recuperasse credendi sunt; quia secundum ueterem traditionem, terram Chananeorum filii Sem in diuisione orbis sortiti sunt, quam Chananei uiolenter possederunt: unde iusto, iudicio Dei expulsi sunt. uoluntas quoque Domini possessionem cordis nostri non uitiis sed uirtutibus deputauit, que post preuaricationem Ade insolescentibus uitiis, quasi Chananeis, a propria regione depulse sunt. Cum uero per Dei gratiam diligentia nostra et labore nostro restituuntur, non tam alienam terram occupant quam recipiunt propriam.

uERS. 25-27.---Benedicam panibus tuis, etc.  Alia littera: Benedicam panem et uinum tuum, etc. Quamuis he promissiones possint et spiritualiter intelligi, etc., usque ad que impii non accipient.

 uERS. 28.---Emittens crabrones.  Emittam uespas, etc. Hoc promittit Deus, etc., usque ad si aliquid a Christo dicitur.

Alia littera. Emittam uespas ante te, et eiiciet Amorrheos, etc. A plurali ad singularem numerum se conuertit. Intelligitur autem eiiciet Amorrheos, uespa, scilicet sicut locusta, sicut rana, non quod una sit, sed per singularem intelligitur pluralis.

uERS. 29-33.---Non eiiciam eos a facie, etc.  Gentes iste uitia significant, que nec simul, nec uno tempore in sanctis exstinguuntur, ne monstra terre multiplicentur, id est ne in superbiam erigantur et uanam gloriam et huiusmodi. Nam cum sancti contra maiora uitia pugnant et uincunt, relinquunt  minora, et permittuntur dominari, ne per elationem grauius corruant. Unde Paulo datus est stimulus carnis ad custodiam humilitatis .



CAPUT XXIu.

uERS. 1.---Moysi quoque dixit: Ascende ad Dominum, tu et Aaron, etc.  Usque ad hunc locum Scripture iustificationes intelliguntur, etc., usque ad iustificationes uero Latini eas esse dicunt que Greci dicunt.

Tu et Aaron, etc.  Moyses et Aaron et Nadab et Abiu. Per hos quatuor uiri euangelici significantur, qui scilicet euangelica precepta sequuntur.  Per septuaginta uero  significantur illi qui Spiritus sancti gratia adiuti, adimplentes denarium legis, tendunt ad contemplationem Conditoris. uel ad litteram de quibus dicitur Num. XI: Assume tibi septuaginta uiros, etc., de quibus Heldad et Meldad fuerunt.

uERS. 2.---Solusque Moyses ascendet ad Dominum.  Prius precipitur ut Moyses et Aaron, Nadab et Abiu, et septuaginta seniores, ascendant ad Dominum. Et statim subiungitur quod solus Moyses ascendat ad Dominum, ceteri non appropinquent, sed adorent procul. Ubi moraliter instruimur uires nostras perpendere, nec ultra posse nostrum arcem contemplationis attingere, sed quantum diuina clementia  uocat, et regula Scripture prouocat.

 Moyses ut sublimia Dei precepta perciperet, alta conscendit; et ut interna penetret, ab externis tumultibus occultatur: quia uiri sancti qui exterioribus officiis deseruire necessitate coguntur, studiose semper ad cordis secreta confugiunt, ibique cogitationis intime cacumen ascendunt, et legem quasi in monte percipiunt, dum, postpositis tumultibus actionum temporalium, in contemplationis sue uertice superne uoluntatis sententiam perscrutantur.

uERS. 3-5.---Faciemus  Notandum quod iterum populus, etc., usque ad apprehenderunt iustitiam.

uERS. 6-9.---Tulit itaque, etc. [ID., quest. 98.]  Notandum est nunc primum sacrificasse Mosem, etc., usque ad nam decalogum in tabulis lapideis fuisse scriptum postea patet.

Crateras. Cratera, siue crater, dicitur , quod est capere, eo quod sit multi uini capax.

uERS. 10, 11.---Sub pedibus. Deus non loco continetur, nec situ corporis membra ponit, sicut est nostri corporis sedere, et iacere, stare, et huiusmodi, que tantum corporis sunt. Deus autem spiritus est. Quod ergo se ostendit specie corporali, uel signis corporaliter expressis, non substantia eius apparet, que est quod ipse est, sed assumptio formarum uisibilium eius omni potentie subiacet.

uERS. 12.---Ascende ad me, etc.  Locuturi de figura tabernaculi, etc., usque ad ut Ecclesia per orbem cunctarum gentium linguis locutura designaretur.

Daboque tibi.  Huic simile est illud: Docentes eos seruare omnia quecunque mandaui uobis . Non ergo Moyses, non apostoli, uel quilibet, alia debet docere quam que Dominus docuit, et consilii decreto obseruanda prescripsit, in quibus uitam eternam nos habere uoluit, sicut de his preteriri quidquam non oportet: sed omnia que mandauit, auditoribus committere necesse est.

uERS. 13.---Surrexerunt Moyses et Iosue.  Iosue non commemoratus in illis quatuor subito cum Moyse apparet, etc., usque  ad quod modo memoratur nondum uocabatur iehsu, sed quando scriptum est.

 Iosue Christum nomine et actione significat; qui minister Moysi dicitur, quia Christus non uenit legem soluere, sed adimplere . Moysi uestigia in omnibus sequitur, quia in cunctis que scripsit Moyses, typice designatur, quasi comes indiuiduus, si bene queritur, inuenitur. Unde Ioan. u: Si crederetis Moysi, forsitan crederetis et mihi.

 Aaron  mons fortitudinis, Hur  interpretatur ignis uel lumen, etc., usque ad et ad dilectionem Conditoris animus inardescit.

uERS. 15.---Cumque ascendisset Moyses,  Sicut mons altitudinem perfectionis, etc., usque  ad celesti benedictione protegit.

uERS. 16.---Et habitauit gloria Domini.  Non modo sublimitas, sed et nomen montis, etc., usque ad in septimo quiescere iubemur.

Tegens illum nube.  Sex diebus nube et gloria Domini tegitur, etc., usque ad ut ad sublimiora diuine uisionis et collocutionis dona perueniret.

uERS. 17.---Erat autem species, etc.  Quasi ignis ardens species glorie Domini apparuit, etc., usque ad tametsi plene illos sequi non ualeant.

uERS. 18.---Ingressusque Moyses, etc.  Moyses medium nebule ingressus ascendit in montem, etc., usque ad ut per eorum obseruantiam ad salutem ueniant eternam.



CAPUT XXu.


uERS. 2.---Loquere filiis Isrel ut tollant mihi primitias, etc.  Primitias bonorum Deo offerimus, cum bonum quod agimus, totum diuine gratie tribuentes, et toto corde profitentes quod nec initium bone actionis uel cogitationis nisi a Domino possumus habere; mala uero semper a nobis diabolo instigante et cepta et consummata, nec nisi Domino donante laxanda.

uERS. 3-6.---Hec sunt autem que accipere debetis, etc.  Cuncta que sibi Dominus ad faciendum sanctuarium materialiter offerri precepit, nos quoque, qui spirituales filii Isrel, id est imitatores  Deum uidentis populi esse cupimus, spiritualiter offerre debemus: ut per has oblationes uoluntarias ipsi sanctuarium in nobis faciamus, ut ipse habitare in nostro corde et sibi mansionem consecrare dignetur.

uERS. 7.---Lapides onychinos, etc.  Hec offerimus, etc., usque ad addita bonis operibus martyrii merita signantur.

uERS. 8.---Facientque mihi sanctuarium.  Ostendit Dominus Moysi tabernaculum in monte, etc., usque ad preclaram multitudinem sanctarum animarum recepit.

uERS. 9-11.---Iuxta omnem similitudinem, etc.  Imitari debemus angelos diligendo Deum  et proximum, etc., usque ad et post hanc uitam in illud tabernaculum, quod imitaris, introducat.

Omnium uasorum.  uasa tabernaculi, singule persone angelorum, ex quibus Ierusalem, mater omnium nostrum, in uera pace et unitate consistit.

Sicque facietis illud. Arcam, etc.  Arca fieri precipitur, etc., usque ad sed in similitudine carnis peccati uenit.

Cuius longitudo  Queritur cuius quantitatis sit iste cubitus, etc., usque ad unde patet quia illum designat cubitum quem duo palmi faciunt.

Latitudo.  Unius cubiti latitudo pro dispensatione Dominice caritatis, etc., usque ad ubi eum toto corde diligamus, intremus.

  Mystice. Longitudo arce longanimitatem Christi, etc., usque ad quia tarditatem discipulorum longanimiter ferebat.

Altitudo, cubitum, etc.  Habet arca cubitum in altitudine, etc., et usque ad hoc tantillum non nisi ab illo habemus.

uERS. 12-15.---Et quatuor circulos, etc.  Arca, Ecclesia, etc., usque ad que in uobis est, etc.

Duo circuli.  Quia in figura quatuor animalium, etc., usque ad que ad future uite gloriam pertinent expresserunt.

uERS. 16.---Testificationem quam dabo.  De qua Apostolus, etc., usque ad iudicem omnium docuit seculorum.

 uERS. 17.---Propitiatorium.  Propitiatorium tabula erat aurea eiusdem mensure cuius arca; sic dicta quia ibi Deus Moysi apparens, et cum eo loquens, propitiabatur populo, et misericordiam significat, unde bene super arcam erat, quia misericordia eius super omnia opera eius.

uERS. 18-21.---Duos quoque cherubim, etc.  Propter societatem angelice pacis, que minus quam inter duos haberi non potest. Cherubim autem angelicam militiam significat: angeli uero summa concordia et quiete Christum contemplantur; unde uersis ad inuicem uultibus propitiatorium respiciunt, quia illam beatitudinem se habere Dei gratia intelligunt.

 Duo cherubim, qui plenitudo  scientie dicuntur, etc., usque ad si aliud promitteret quod aliud negaret.

 Numero singulari cherub, [Figure: [Hebrew Text] 2Kb] plurali autem cherubim [Figure: [Hebrew Text] 2Kb] dicitur, etc., usque ad bene expansis alis ad uolandum aptatis designantur.

uERS. 22.---Inde precipiam, etc., super propitiatorium.  Super propitiatorio, etc., usque ad unde Habacuc ait: In medio duorum animalium innotesces .

 Potest in arca Ecclesia figurari, etc., usque ad quo ipsa in fundamento summe ueritatis stabilita consistunt.

 Mensa de lignis Setim, etc., usque ad  unde Cant. II: Introduxit me rex in cellam uinariam, et ordinauit in me caritatem.

uERS. 23.---In altitudine cubitum, etc.  Quod altitudo cubitum et semissem habet, etc., usque ad non per plenum cubitum figuratur.

uERS. 23.---Faciesque illi labium., etc.  Labium aureum fit in mensa per circumitum etc., usque ad pro diuersitate meritorum, gloria singulorum.

uERS. 24.---Coronam, etc., et super illam alteram coronam.  Corona aurea additur, cum per Euangelium his qui mandata custodiunt, etc., usque ad quod ei sublimior gloria in receptione corporum seruetur.

uERS. 26.---Per singulos, etc.  Mensa  tabernaculi quatuor pedes habet, etc., usque ad intrent in regnum celorum.

uERS. 27.---Ut mittantur uectes per eos.  Per circulos mittuntur uectes ad subuehendam mensam, etc., usque ad Domini mensam cum panibus et uasis in quatuor circulis portant.

uERS. 29.---Parabis et acetabula ac phialas.  uaria uasa que fiunt ad offerenda libamina, etc., usque ad unde: Quis putas est fidelis dispensator et prudens ?

uERS. 29.---Parabis acetabula, etc.  Quid per phialas et cyathos nisi mensura predicationis accipitur? etc., usque ad sed etiam parua et subtilia, que quasi per gustum notitiam prestent.

  Alius doctrina ueritatis plenus auditores inebriat, et quasi phialam porrigit: Alius explere quod sentit non ualet, sed etiam quia utcumque denuntiat, per cyathum gustum prebet. Qui ergo per doctrinam sapientie ministrare phialas non possunt, quantum pro diuina largitate sufficiunt, propinent proximis cyathos uerbi.

uERS. 30.---Et pones super mensam panes propositionis in conspectu meo semper. Iosephus dicit duodecim panes ex simila fieri, singulos ex duabus decimis, qui Sabbato super mensam sex hinc et sex inde ponebantur: super quemque patena aurea cum pugillo thuris, et sic seruabantur usque ad aliud Sabbatum, in quo thus cremabatur; panes uero sacerdotes comedebant calidos cum thure reponentes.

 Et pones super mensam, etc.  Bene panes propositionis uocantur, quia semper debet patere sermo salutis cunctis fidelibus, nec unquam deesse oportet in ecclesia uerbum solatii: quod Dominus per precones ueritatis mundo proponens in conspectu suo apparere, et usque in finem his qui esuriunt et sitiunt iustitiam incessanter abundare uoluit.

uERS. 31.---Facies et candelabrum, etc.  Candelabrum Christus est in quo natura humanitatis fulsit lumine deitatis, etc., usque ad scyphi ergo et spherule ad laborem pertinent, lilia ad retributionem.

Facies et candelabrum ductile de auro mundissimo.   Candelabrum tabernaculi, etc., usque ad et claritatem uerbi omnibus predicando et faciendo ostendit.

Et calamos, scyphos et spherulas.  Scilicet predicatores de hastili procedentes, etc., usque ad que animabus sanctis, id est, floribus uernat eternis.

uERS. 32.---Sex calami, etc.  Senarius in quo factus est mundus, etc., usque ad unde Paulus: Gratia Domini nostri Iesu Christi et caritas Dei, et communicatio sancti Spiritus, sit semper cum omnibus uobis.

Tres ex uno.  Tres calami ex uno latere, etc., usque ad uisione eius fruetur.

. Fiunt scyphi in candelabro ad nucis modum, etc., usque ad quia continentes illius  temporis tres ordines sanctorum eadem distinctione temporum habuerunt.

uERS. 33.---In nucis.  Nux Ecclesiam significat, unde: Descendit in hortum nucum. Nux enim dulcem fructum habet intus, qui nisi fracta testa non ostenditur foris: sic sanctorum uita suauitatem gratie in corde conseruat, que non cognoscitur exterius nisi, soluto carnis domicilio anime, in celesti luce sese conspiciant.

 Tertius similiter calamus tres scyphos et spherulas, et tria habet lilia: quia multi coniugati ante legem, sub lege et sub prophetis erant, qui uerbum Domini audire, et uiam eius currere et bonorum operum premia exspectare gauderent.

 Item ex alio latere primus calamus, secundus  et tertius, tres scyphos et spherulas; tria quoque habebat lilia: quia in utroque Testamento in doctoribus, in continentibus, et in coniugatis Deo deuotis tres fuerunt ordines temporum distantia. In primitiua scilicet ecclesia de Isrel, in nostra electione de gentibus, in ultima collectione reliquiarum Isrel, qui omnes suo tempore uerbo uite inebriati, in uia pacis properare, candorem perpetue lucis uidere desiderant.

uERS. 34.---In ipso autem candelabro, etc.  Diximus ipsum candelabrum, etc., usque ad sed innouata per spiritum corda capiunt.

uERS. 35.---Spheruleque per singulos et lilia. Spherule sub duobus calamis, etc.

 Sunt per singulos scyphos spherule  simul et lilia, etc., usque ad unde: Leua eius sub capite meo, et dextera eius amplexabitur me.

 Scyphi, spherule et lilia sub duobus calamis sunt, etc., usque ad omnis plenitudo diuinitatis corporaliter.

uERS. 36.---Et spherule igitur et calami.  Omne opus candelabri, etc., usque ad unde: In tribulatione dilatasti mihi, etc.

uERS. 37.---Facies.  Lucerne septem, septem sunt dona Spiritus sancti, qui in Christo semper manserunt, et fidelibus secundum uoluntatem eius distributa sunt: he super candelabrum ponuntur, quia requieuit super eum Spiritus sapientie et intellectus .

 Ut luceant, etc.  Lucerne candelabri ex aduerso tabernaculum illustrabant, cum Christus plenus gratia et ueritate omnibus tribuebat de sua plenitudine; mansuetis et pauperibus uerbum Euangelii committens; penitentibus medelam indulgentie conferens. Nunc tempus esse parcendi in futuro uniuersalis iudicii tempus affirmans.

uERS. 38.---Emunctoria quoque, et ubi que.  Diuina uerba, quibus manifeste signatur in plurimis non legis litteram, sed spiritualem sensum esse seruandum: unde: Si circumcidimini, Christus nichil uobis proderit.

 Emunctorium, et uasa, ubi que emuncta sunt exstinguuntur, etc., usque ad dicens: Siue prophetie euacuabuntur, siue lingue cessabunt, etc.

 Emunctoria quoque, etc.  Sunt quedam in Scripturis precepta, etc., usque ad et alibi: Ecce noua facio omnia.

uERS. 39.---Omne.  Hoc est corpus Christi cum ipso capite, scilicet omnes electi, etc., usque ad quia merito scelerum in abyssum grauantis pene decidunt.

uERS. 40.---Inspice.  Ostensum est Mosi in monte exemplar candelabri quod faceret, etc., usque ad exemplar auditoribus exsecutione operis et uerbo doctrine ostendit.



CAPUT XXuI.

uERS. 1.---Tabernaculum uero ita et fiet, etc.  Tabernaculum,  quod fecit Moyses in solitudine, et templum quod fecit Salomon in Ierusalem, etc., usque ad et copula diuine et proprie dilectionis iungantur.

 Potest figura utriusque sanctuarii ita distingui, etc., usque ad mirabili figurarum uarietate depingit.

De bysso retorta et hyacintho ac purpura coccoque bis tincto uariatas.  In his quatuor cortinarum coloribus, etc., usque ad purpura sanguinei coloris et de conchyliorum sanguine tincta deuota Deo corda figurat, et pro Deo mori parata.

uERS. 2.---Longitudo cortine unius habebit uiginti octo cubitos, latitudo quatuor, etc.   Si ab uno usque ad septem omnes in ordine numeros pleno ordine numeraueris, usque ad ut per fidem et opera bona ad requiem tendat.

Unius mensure, etc.  Etsi uariante pictura cortine differebant, una tamen erant omnes longitudinis et latitudinis mensura temperate, quia etsi donationes habent electi differentes, unus tamen Dominus, una fides, unum baptisma, unus Deus et Pater omnium.

 Narrat Iosephus, etc., usque ad quasi una decem cortinarum connexione tabernaculum decoratur.

uERS. 4.---Ansulas hyacinthinas in lateribus, etc.  Ansulis hyacinthinis cortine inuicem copulantur,  etc., usque ad et in ea se perpetuo mansuros confidunt.

 Preceptum est quoque fieri fimbrias per angulos palliorum, etc., usque ad a quatuor uentis collecti, indiuisibili societate coniungemur.

uERS. 5.---Quinquagenas, etc.  In quinquagesimo anno, etc., usque ad et in cuius perceptione ueraciter quiescitur et gaudetur, recte figuratur.

 Quinquaginta ansulas habent cortine, quia dono Spiritu sancti agitur, ut in societate pacis, que est uinculum perfectionis, sibi inuicem copulentur electi: future quoque spes et memoria societatis et pacis, que in hac uita habetur, temporibus uel locis discretos una facit pietate concordes.

  Cortine in utraque parte habent ansas, etc., usque ad cum iusti concordi uirtutum qualitate federantur.

Facies et quinquaginta circulos.  Hoc plenius explicatur, cum dicitur, etc., usque ad imo ex omnibus electis Christi Ecclesia perficiatur.

uERS. 7.---Facies et saga, etc.  Hoc in sequentibus ita reperitur: Fecit et saga undecim de pilis caprarum, etc. Saga, quibus operitur tabernaculum, etc., usque ad dum quasi saga foris tempestates tolerant.

Saga cilicina grossas hominum mentes significant, que occulto Dei iudicio quamuis dure preferuntur, quia seruire curis temporalibus non timent, ut  tentationum uentos et pluuias portent.

Facies et saga, etc.  Cilicium penitentium est, etc., usque ad quorum tamen corda quante sint perfectionis declaratur, cum dicitur: Longitudo sagi unius, etc.

 Saga cilicina, uel de pilis caprarum, etc., usque ad nec apostolicam gratiam percipiant.

 Undecim sunt uela capillacea, etc., usque ad et quorum tecta sunt peccata.

Ad operiendum, scilicet ne interiora tenera clara qualibet aduersitate turbentur, alioquin nec byssus fulget, nec coccus coruscat, nec hyacinthus ceruleo colore decoratur: non debent ergo qui in Ecclesie  sinu proficiunt prepositos despicere, si uacare eos rebus exterioribus uident.

uERS. 8.---Longitudo sagi unius.  Longitudo habet denarium numerum, etc., usque ad qui tamen secundum humane perfectionis modum inter homines sublimantur.

Aequa erit mensura.  Quia una est fides in qua tota saluatur Ecclesia, etc., usque ad ubi solida parietis firmitas aberat.

 Intuere etiam mensuram cortinarum, etc., usque ad Hec de cortinis.

 Saga tricenos habet cubitos longitudinis, etc., usque ad eo quod sint duces sequentium domini gregum.

 uERS. 9.---Sextum sagum in fronte. Mystice uero in fronte tecti sextum sagum duplicatur, cum omnes, qui sanctam intrant Ecclesiam, ita fide et sacramento Dominice passionis initiantur, ut huius quoque imitatione semper sibi uiuendum esse intelligant. Quasi enim in ingressu sextum sagum duplicatur, ut Dominice passionis sacramenta consequamur et exemplis instruamur. De sacramentis ait Petrus: Qui regenerauit nos in spem uiuam per resurrectionem Iesu Christi ex mortuis. Dicit et de imitatione passionis: Christo igitur passo in carne, et uos eadem cogitatione armamini.

uERS. 10.---Facies et quinquaginta ansas in ora sagi unius.  Ut hec supra in cortinis exposuimus, etc., usque ad tanto auxilium proximi,  quo confortetur, inquirit.

uERS. 11.---Aeneas quibus iungantur anse, ut unum ex omnibus operimentum, etc.  Bene autem fibule sunt enee, de uocali, scilicet metallo facte, quia magnam uocem habet apud Deum humilis conscientia iustorum. Unde pauper Dauidicus, cum anxiatus esset et non in auribus hominum, sed in conspectu Dei orationem suam effunderet: Domine,  exaudi orationem meam, et clamor meus ad te ueniat.

uERS. 12.---Quod autem superfuerit, etc.  Hec ut plenius intelligantur, etc., usque ad decem rursus descensionis iuxta orientalis parietis tabulas.

uERS. 13.---Et cubitus. Quia cortinas uno cubito  transibant saga ab australi latere domus, altero a septentrionali, ideoque ad terram perueniebant, quia hec triginta cubitos longitudinis, ille duos minus habebant.

uERS. 14.---Facies et operimentum.  Primum erat operimentum cortinarum ex bysso, purpura et cocco; secundum sagorum undecim; tertium ex rubricatis pellibus arietum; postremum erat hyacinthinarum pellium. Cortine autem ita operiebant, ut ad latera descenderent, ad terram tamen non pertingerent; saga autem tectum et latera operiebant, et ad terram pertingebant. Pelles uero rubricate uel ianthine, tectum tantum operiebant, nec ad altera declinabant.

De pellibus, etc.  Arietes sunt  doctores, gregis Dominici duces. Unde: Afferte Domino, filii Dei, afferte, etc. Quasi, o angeli, huic officio mancipati, afferte Domino in celos imitatores apostolorum. Hinc quoque sexta mansio populi de Aegypto egressi helin, id est arietes, nominatur, in qua erant duodecim fontes et septuaginta palme, ut scilicet nomine et specie figuram apostolorum teneret.

Rubricatis.  Rubricantur pelles arietum ad operiendum tectum tabernaculi, etc., usque ad ne inter pressuras deficiant, muniunt

De ianthinis pellibus.  Hyacinthus celestis est coloris, etc., usque ad id est celi uitam imitantes.

uERS. 15.---De lignis setim.  He tabule  apostolos et successores, per quorum sermonem Ecclesia dilatata est, significant, etc., usque ad nec translatum est nomen Hebreum, quia uix apud alios inuenitur hoc lignum.

uERS. 16.---Singule denos cubitos habent in longitudine, in latitudine cubitum ac semissem.  Longitudo tabularum altitudo est que decem cubitos habebat, etc., usque ad: et ostendam illi salutare meum .

uERS. 17.---In lateribus.  Incastratur in lateribus tabularum, etc., usque ad sinu amoris suscipimus, et nos ab illis suscipi credimus.

uERS. 18.---Quarum uiginti erunt in latere meridiano.  Quanta fuerit longitudo tabernaculi, etc., usque ad ne quis sibi uirtutes  sine opere putet sufficere.

uERS. 19.---Quibus quadraginta bases argenteas, etc.  Bases, quibus tabule sustentabantur, uerba sunt et libri legis et prophetarum, quibus Apostoli et euangeliste, que scribere et predicare uolebant, uera esse et diuina probabant. Unde: Tunc adimpletum est quod dictum est per prophetas. Et alibi: Hoc autem totum factum est, ut adimplerentur scripture prophetarum . Et Petrus ait: Habemus firmiorem propheticum sermonem .

 Per tabularum bases argenteas ordo prophetarum significatur: qui dum primi de Domini incarnatione locuti sunt, quasi bases a fundamento surrexerunt, et superposite fabrice pondera  sustinuerunt, et tabulas, id est apostolicam predicationem in mundo dilatatam, quasi firmi et fusiles sustinent: quia apostolorum uita predicatione eorum instruitur, et auctoritate solidatur. Unde bases bine coniuncte singulis tabulis supponuntur: quia dum prophete in uerbis suis de Christi incarnatione concordant, sequentes predicatores edificant, ut quo a semetipsis non discrepant, illos robustius figant. Ex argento fundi iubentur. Argenti enim claritas ex usu seruatur, sine usu in nigredinem uertitur; prophetarum uero dicta ante Christi aduentum in usu spiritualis intelligentie non erant, dum conspici per obscuritatem non poterant, et ideo quasi nigra permanebant: sed postquam Christus ueniens ea ante oculos nostros incarnationis  manu tersit, quidquid lucis in eis latebat claruit, sensusque patrum precedentium in usum dedit, quia uerba rebus exposuit.

 Bene singulis tabulis bine bases supponuntur, ut consensus prophetice attestationis, in omnibus que Apostoli dixere, monstretur. uel bine per duos angulos subiiciuntur, ut bene suffultis angulis tota recte possit consistere tabula, quia omnis apostolici et euangelici sermonis in propheticis libris initium presignatur, et finis omnis apostolorum et successorum uita ab initio fidei usque ad finem uite presentis mysticis ueteris testamenti inserta est tabulis.

uERS. 20.---In latere quoque secundo. Latus meridianum, quod uergit ad austrum, antiquam Dei  plebem significat, que dudum lucem scientie legis accipiens, amore Dei feruebat. Latus secundum quod uergit ad Aquilonem, gentes significat, que usque ad tempus incarnationis tenebris et frigore infidelitatis torpebant, de quarum uocatione dicitur: Dicam Aquiloni, Da: et Austro, Noli prohibere . Quasi, dicam populo gentium diu sine fide algenti: De filiis tuis ueniant ad fidem mee confessionis et amoris. Quin et plebi Isrelitice que iam mee cognitionis lumine fruitur: Noli prohibere gentes in sortem electionis recipi.

uiginti tabule.  Unius autem numeri, et mensurarum, et facture, tabula utrumque latus habuit: quia una et eadem fides, spes et caritas, utrique populo per apostolos predicatur, et ad terram  uterque regni celestis promissam uocatur. De utroque generale preceptum accipiunt: Euntes in mundum uniuersum predicate Euangelium omni creature , id est preputio et circumcisioni. Et absque ulla differentia subinfertur: Qui crediderit et baptizatus fuerit saluus erit.

uERS. 21.---Bine bases. Basis est fundamentum a Greco , id est fundo. Per bases prophete significantur, quorum auctoritati apostoli et omnes doctores innituntur. Bine autem dicuntur propter concordiam prophetarum, qui omnes unum senserunt.

uERS. 22.---Ad occidentalem, etc.  Occidentalis plaga, etc., usque ad usque ad finem seculi sunt in Ecclesia permansuri.

 Ad occidentalem uero plagam, etc.  Bene in occidentali plaga tabernaculum consummatur, etc., usque ad sed etiam pro malis a quibus liberauit.

 Bene plaga occidentalis, que mare respicere dicta est, sex tabulis constat: quia in senario boni operis consummatio notatur: quia in illo mundi ornatum Dominus consummauit; in illo hominem in principio creauit; in illo genus humanum sua passione restaurauit. uel quia sunt sex etates seculi, quibus oportet nos bonis operibus perfici, ut ad eternam et resurrectionis gloriam perueniamus.

uERS. 23.---Et rursum alias duas.  Quia rursum alie due tabule, exceptis sex primis, in angulum iubentur erigi post tergum tabernaculi,  que uenientem ab orientali plaga parietem excipiunt, et occidentalis plage parieti coniunguntur, ad remunerationem future uite pertinet, que post labores et tempora unius uite secura uel securata est, diuisa in sabbatismum, id est, requiem animarum post absolutionem corporum, et gloriam resurrectionis utrique populo communis nullo fine terminandam.

uERS. 24.---Eruntque sibi coniuncte.  Quia omnis electorum uita una fide et caritate ad celestia tendit, et in unum finem uisionis diuine peruenit, et in una uoce recti dogmatis omnis sanctorum predicatorum sermo conuenit. Recederet enim ab inuicem compago tabularum si quod unus propheta aut Apostolus dixisset, alius negaret

 Duabus quoque tabulis, etc.  Angulares tabule tabulis parietum per omnia sunt coniuncte, etc., usque ad prophete consona uoce futura esse predixerunt.

 Hic non dicitur mensura basium, etc., usque ad sed immobile secura quiete seruaretur.

Facies et uectes de lignis, etc.  Quinque uectes qui tabulas tabernaculi continent, etc., usque ad nec alia quam legis mandata subdidit.

uERS. 29.---Ipsas quoque tabulas deaurabis  Tabule deaurate tabernaculi prefulgent, etc., usque ad sed etiam superne retributionis lucem legunt.

Quos operies laminis.  Laminis aureis uectes operiuntur, etc., usque ad cum spiritualis  intelligentia mysteriis plena ostenditur.

uERS. 30.---Eriges tabernaculum.  Exemplum tabernaculi, etc., usque ad opus animumque componunt.

uERS. 31.---Facies et uelum. . Etiam iuxta litteram pulchritudini celestis uisionis hoc congruit. Si enim decorem flammasque astrorum, multifariam nubium speciem et ipsam irim consideras, mille trahentem et uarios auerso sole colores, multo plures et pulchriores quam in uelo tabernaculi in celo picturas notabis.

Facies et uelum, etc.  uelum hoc, usque ad ut appareat uultui Dei pro nobis.

Facies et uelum de hyacintho et purpura coccoque bis tincto.  Hactenus de pariete meridiano,  etc., usque ad auerso sole colores.

uERS. 32.---Quod appendes ante quatuor, etc.  Quatuor autem columne, etc., usque ad hoc ibi non erit ubi nichil omnino mali.

Que ipse quidem deaurate.  Deaurate sunt columne ante quas appenditur uelum, quia posite intra uelum celi uirtutes angelorum summe claritatis gratia uestite sunt. Capita habent aurea, quia mentem, qua reguntur, presentia diuine cognitionis et uisionis habent illustratam.

 Habent columne bases argenteas, etc., usque ad argento uerborum nitor ostenditur.

. Quatuor columnarum bases iubet esse argenteas, etc., usque ad euangelistarum dicta ore et opere portant.

 uERS. 33.---Inseretur autem uelum, etc.  Quia in eterno consilio Diuinitatis erat, etc., usque ad: in die iudicii.

Intra quod pones arcam testimonii, etc. Intra hoc uelum posita est arca testamenti, quia Christus paternorum arcanorum conscius, post passionem et resurrectionem celos celorum ascendens, sedet ad dexteram Patris.

Diuidentur. Quia Ecclesia, que ex angelis et hominibus constat, partim peregrinatur in infimis, partim regnat in supernis, adhuc ciues suos, dirimente uelo celi, habet ab inuicem segregatos.

uERS. 35.---Mensamque extra uelum, etc.  Mensa et candelabrum tabernaculi temporalia  Dei beneficia significant, etc., usque ad testimonium perhibens ei.

uERS. 36.---Facies et tentorium, etc. . Exposita narratione de uelo, etc., usque ad quia continentia carnis et animi gaudebat.

 Erat ad litteram tabernaculum domus Deo consecrata, etc., usque ad latitudinis quinquaginta.

uERS. 37.---Et quinque columnas.  Columne quibus tentorium suspenditur, etc., usque ad nondum patefacta euangelica Scriptura.

Lignorum setim.  Columne de lignis, etc., usque ad: sed Iesum Christum.

Quarum erunt capita aurea, etc.,  Aurea capita Christum significant, etc., usque ad electorum  animabus corruptione carentibus edificatur.



CAPUT XXuII.

uERS 1.---Facies et altare de lignis.  Scilicet quia munda et incorrupta decet esse corda in quibus Spiritus sanctus habitat.

Et tres cubitos.  Tanta fere est statura hominis, etc., usque ad ad altare non pertinet.

uERS. 2.---Cornua autem, etc.  Quatuor angulos habet altare holocausti, etc., usque ad inuiolabilis, imo fortior, persistit.

uERS. 3.---Faciesque in usus eius lebetes.  uasa altaris diuersa, etc., usque ad caritas nunquam exstinguenda flagrabit.

 Forcipes atque.  Forcipes sunt predicatores, etc., usque ad et lucere precipiunt.

Atque fuscinulas, et ignium, etc.  Fuscinule, que Grece uocantur , etc., usque ad nostre uero capacitatis mensuram transcendant.

Ignium receptacula. Ad hoc deputata sunt, ut per hec ignis sanctus ab altari holocausti ad altare thymiamatis uespere et mane, ad incensum ponendum, deferretur; quia doctores tanquam ignem de altari holocaustorum ad altare thymiamatis deferunt, cum auditores de uirtute in uirtutem prouehunt docendo, et meritis crescentibus, ad altiora et diuine uisionis arcana interiora. Qui etiam feruentia pietate corda proximorum imitantur, receptacula ignium fiunt, quia flammam celestis sacrificii,  quam in fraternis mentibus conspiciunt, in suis accendere satagunt.

uERS. 4.---Craticulumque in modum, etc.  Altare totum concauum fieri preceptum est, etc., usque ad a Iudeorum doctoribus didicisse putamus.

uERS. 5.---Subter arulam, etc.  Habet altare arulam, etc., usque ad et ad finem perfectionis perducantur.

 Si quem mouet iuxta litteram, etc., usque ad tanto mundius inueniatur.

uERS. 6.---Facies et uectes. Doctores scilicet qui Iudeam et Gentilitatem in unam fidei gratiam consono ore et opere uocent. uel ex utroque latere altaris  ad portandum erunt uectes, cum predicatores mentes fidelium in prosperis et in aduersis constantiam uirtutum tenere docebunt.

uERS. 8.---Sicuttibi in monte.  Omnia que nobis mystice, etc., usque ad semper agere iubemur.

uERS. 9.---Facies et atrium.  Sicut Sancta sanctorum, etc., usque ad sed eius memoria ab intimo corde eradicatur.

Centum cubitos.  Constat centenarium, etc., usque ad et continentie temporalis assumant.

uERS. 10.---Et columnas uiginti.  Columne quibus tentoria suspenduntur, etc., usque ad quia non aliud quam uerbum Dei sonant.

 Cum basibus, etc.  Basibus columnarum, etc., usque ad nunquam fructu mercedis carebunt.

Argentea.  Capita non argentata, sed tota argentea: quia doctores totos se diuine Scripture subiiciunt, uerba diuina meditando et predicando mancipant animam et corpus. Sicut enim membra sine capite uiuere nequeunt, sic illi eloquia diuina uitam suam existimantes hec nunquam obediendo portare, et se humiliando exaltare desistunt.

uERS. 11.---Similiter et in latere.  Eadem de latere Aquilonis repetuntur, etc., usque ad in uno tabernaculi latere fieri precipiuntur.

uERS. 12.---In latitudine uero, etc.  Latitudo atrii quod respicit ad occasum solis, usque  ad decem columne subleuantes extollunt.

uERS. 13.---In ea quoque atrii.  Latitudo atrii orientem respiciens, etc., usque ad: et uitam futuri seculi.

Quinquaginta cubiti erunt.  Quinquaginta cubitis plage orientalis generaliter initia credentium signantur, quia in remissione peccatorum, et spe future beatitudinis celebrantur, quorum specialis distinctio subinfertur, que ad eumdem finem bene considerata refertur. Sequitur enim.

uERS. 14.---In quibus quindecim cubitorum tentoria lateri uno deputabuntur columneque tres, etc.  Quindecim namque, etc., usque ad et corpus sine querela in diem Domini custodire.

uERS. 16.---Columnasque habebit, etc.   In introitu atrii quatuor sunt columne, etc., usque ad omnes corporis sensus in obedientia caritatis expendunt.

Ex hyacintho, etc.  Recte in hoc introitu atrii tentorum, etc., usque ad tentorium decorant pulchra colorum uarietate contextum.

uERS. 17.---Omnes columne, etc.  Que dixerat, diligentius inculcat, ut sedulo lectorem admoneat, neminem inter doctores ueritatis, columnas scilicet atrii celestis, posse computari, qui non instar eris inuincibilem inter aduersa patientiam habere didicerit, nisi sese celestium obseruantia et annuntiatione uerborum, uelut argenti laminis undique muniendo exornauerit, nisi se omni subiectione  preceptis diuinis, quasi argenteo capiti, supposuerit, et timore Dei uelut enea basi stabilierit.

uERS. 18.---In longitudine, etc.  Centum cubitos longitudinis, etc., usque ad fietque de bysso retorta, etc.

uERS. 19.---Cuncta uasa, etc.  Hec uasa homines sunt in Ecclesia, etc., usque ad atria Domini.

uERS. 20.---Precipe filiis Isrel.  Disposito omni ornatu tabernaculi, etc., usque ad lumen bone actionis ostendat.

De arboribus oliuarum.  Notandum quod filii Isrel iubentur offerre oleum, etc., usque ad ad  incendenda thymiamata orationum.

uERS. 21.---Et collocabunt.  Non est enim omnium sacramenta fidei populo predicare, etc., usque ad qualibus Iacobus dicit. Nolite plures magistri fieri, fratres mei, etc. .

Perpetuus erit, etc.  Hec clausula, sicut que tabernaculo, etc., usque ad cum sit Deus omnia in omnibus.



CAPUT XXuIII.

uERS. 1.---Applica quoque ad te, etc.  Quomodo tabernaculum, etc., usque ad et cunctos Ecclesie magistros.

 Applica quoque, etc. Descripta factura tabernaculi,  etc., usque ad igne superne ultionis absumuntur.

uERS. 2.---Faciesque uestem sanctam.  uestes sancte Aaron, etc., usque ad et Dei uerbi dispensatorem.

uERS. 4.---Hec autem.  Quomodo hec singula facta sint, etc., usque ad preclara et interni arbitri conspectui oportet esse gloriosa.

 Iubetur sacerdos in utroque humero, etc., usque ad quasi in diuersa superhumeralis specie byssus torta candescit.

uERS. 6.---Facient autem superhumerale.  Quia in humeris onera portamus, etc., usque ad cum per abstinentiam caro  fatigatur.

Coccoque bis tincto et bysso retorta, opere polymito.  Coccus ignis specie refulget, etc., usque ad in suo habitu coccum demonstrans.

uERS. 7.---Duas oras iunctas habebit in utroque latere summitatum, ut in unum redeant.  De hoc in sequentibus dicitur, etc., usque ad quam uite inuisibilis premia requirimus.

uERS. 8.---Ipsa quoque textura et cuncta operis uarietas erit ex auro et hyacintho ac purpura, coccoque bis tincto, et bysso retorta. Sumesque.  Non in una parte aurum, etc., usque ad sacerdos debet esse nitidus.

uERS. 9.---Duos lapides, etc. Ut sacerdos fidem  et uitam patriarcharum imitetur et duodecim tribuum in sacrificiis et orationibus memor sit et populus intuens non aberret a patriarcharum meritis.

uERS. 11.---Inclusos auro, etc.  Apte lapides includi auro atque circumdari iubentur, etc., usque ad custodia mentis ualeant prolabi.

uERS. 12.---Portabitque Aaron nomina eorum coram Domino super utrumque humerum ob recordationem. Quia sacerdos diligenter omni hora precedentium sanctorum uitam perpendens in aduersis et prosperis uirtutum ornamento debet muniri, ut per arma iustite a dextris et a sinistris gradiens in nullo delectationis infime latere flectatur.

 Tribus causis Aaron nomina, etc.,  usque ad siue patrum exempla que sequantur proponat.

uERS. 13, 14.---Facies et uncinos ex auro, et duas catenulas auri purissimi sibi inuicem coherentes quas inseres uncinis.  Uncini isti in supremis erant angulis, etc., usque ad per caritatem et bonam intentionem sunt nectenda.

 Precipitur ut in pectore Aaron rationale iudicii uittis ligantibus imprimatur, etc., usque ad non sine magno timore regantur subiecti.

uERS. 15.---Rationale quoque iudicii facies opere, etc.  Sicut in superhumerali operum perfectio, etc., usque ad congruant studiose cogitare.

 uERS. 16.---Duplex.  Factum est rationale, etc., usque ad ut comprehendat brauium superne uocationis Dei.

uERS. 17.---Ponesque in eo.  Hec positio diuersarum gemmarum in rationali, etc., usque ad ut et illi membra summi sacerdotis mereantur effici.

 Possumus in uario decore lapidum, etc., usque ad nichil illi prodest.

uERS. 19.---Onychinus.  Recte autem duo lapides onychini, etc., usque ad ipse ad meliora proficiat.

uERS. 22.---Facies in rationali, etc.  Ordo operis, etc., usque ad et a se inuicem mouerentur.

 Superhumerale consummationem bonorum  operum, etc., usque ad si non eum accelerans bone actionis uncinis contineat.

 Quod superhumerale strictum erat balteo, etc., usque ad per uirtutum operationem.

uERS. 28.---uitta hyacinthina, etc.  uitte hyacinthine quibus uterque sacerdotis habitus copulatur, ligature sunt desiderii celestis, que annulis aureis innexe superhumerale cum rationali stringunt, cum agnita luce perennis patrie in illam gloriam suspiramus, et ut intrare mereamur concordi fide, et uita, et opere, et professione, in tabernaculo presentis ecclesie seruire studemus.

uERS. 29.---Portabitque Aaron nomina filiorum Isrel in rationali iudicii super, etc. Nomina filiorum  Isrel Aaron super pectus memoriale coram Domino portat in eternum, quando presul nunquam subditorum curam intermittit, sed uitam eorum consolando, increpando, exhortando, confortat, et tutandam Domino crebris orationibus satagit commendare.

 Sacerdos quando tabernaculum ingreditur, duodecim lapides in pectore portare iubetur sculptos nominibus filiorum Isrel: hic est redemptor noster, qui semetipsum pro nobis sacrificium offerens, dum fortes in exordio predicatores habuit, duodecim lapides sub capite in prima sui corporis parte portauit.

Oportet sacerdotem memoriam patrum ferre in pectore, maxime cum ministrat altari, ut in quo  sacratius est ministerium, solertius se toto studio, tota industria mentis, exornet, et corporis, exempla sanctorum respiciens, ut eorum sedulus imitator aptum se diuinis presentet aspectibus.

uERS. 30.---Pones autem in rationali iudicii, etc.  Ut scilicet meminerit sacerdos, etc., usque ad in eo quod diuina uice dispensat.

Pones autem in rationali, etc.  In quali re uel metallo ponatur demonstratio et ueritas super rationale, etc., usque ad impositam super .

uERS. 31.---Facies et tunicam, etc.  Tunica talari tota hyacinthina uestitur sacerdos, etc., usque ad recte additur:

uERS. 32.---In cuius medio supra erit capitium  et ora per gyrum eius textilis: sicut fieri, etc. Capitium tunica hyacinthina firmissimum habet, et oram ex sese textam, ne facile rumpatur, cum primordium boni operis forti radice timoris Domini subnixum et contra omnes insidias antiqui hostis probatur esse munitum. Talis ora collum sacerdotis per gyrum uestit et ornat, quando rectori fiduciam predicandi celestia prebet: hoc quod non solum in uite cursu recte uixerit, sed exordium quoque a rectitudine ceperit, sicut Samuel, Ieremias, Ioannes, qui ab ipsa infantia spirituali gratia repleti, et in doctorum ordine sunt separati. Quia enim uox in collo est, per collum recte loquendi usus exprimitur, sicut fieri solet in extremis uestium partibus: sicut  uestibus opera, ita extremis uestium partibus operum consummatio figuratur. uel extreme uestium partes, ultime sunt nostre sollicitudines, quibus fideles, cum finire uitam coguntur, intentius ab omni labe malorum se expurgare contendunt, cum metu et pauore curantes, ne ante districtum iudicem producti pro sordido uitiorum habitu expellantur in tenebras exteriores, sed appareant induti, sicut electi Dei, uiscera misericordie, benignitatem, modestiam, patientiam et caritatem, quod est uinculum perfectionis . Tunica ergo hyacinthina habet oram in capitio textilem, sicut in extremis uestium partibus solet fieri: cum doctor egregius a tanta perfectione opus uirtutum inchoat, ad quantam alius longo labore uix aliquando per  ueniat; et cum tanto timore famulatus omni hora cum Deo suo ambulat, quantum alius uix moriturus, et ad iudicium ultimum ingressurus habere sufficiat; sed quia tota perfectio sacerdotis in operibus et doctrina ueritatis consistit, secundum illud: Cepit iehsu facere et docere , recte subiungitur: Deorsum uero ad pedes eiusdem tunice .

Facies et tunicam, etc.  Tunica superhumeralis dicitur, etc., usque ad a capite usque ad pedes gratia uirtutum contecta esse debere.

uERS. 33.---Deorsum uero, etc.  Cum rector se ad loquendum preparat, etc., usque ad unitatem fidei cauta obseruatione teneatis.

 Deorsum ad pedes tunice fiunt,  etc., usque ad discreto sermonis sonitu produnt.

 Possumus in duodenario gemmarum rationalis intelligere, etc., usque ad De eodem anno et Dauid dicit: Benedices corone anni benignitatis tue .

 uel sicut supra dictum est, etc., usque ad in uariarum splendore uirtutum.

uERS. 35.---Ut audiatur, etc.  Sacerdos ingrediens uel regrediens, etc., usque ad ipsa quoque opera sacerdotis clament.

 Quod si Iosephi uerbis intendere uolumus, etc., usque ad quadrati orbis partibus predicaretur.

uERS. 36.---Facies et laminam, etc.  Lamina aurea in fronte pontificis, etc., usque ad ut  eamdem resurrexisse fateamur.

Sanctum Domino, etc.  Quod in lamina sculpi iubetur, etc., usque ad quam reparauit sua passione.

 Sanctum Domini auro sculptum in fronte portamus, etc., usque ad qui omnibus debent exemplum uirtutis ostendere.

uERS. 37.---Ligabisque eam. Ligatur lamina, que sanctum Domini continet, uitta hyacinthina cum tiara pontificis, cum spe celestium premiorum, quam hyacinthus significat, in fide confortamur, et eo arctius sacramenta nostre redemptionis, uel imaginem ac similitudinem conditoris ac redemptoris nostri intemeratam seruamus, quo nullum aliud esse salutis iter cognouimus. De tiara suo loco  dicetur.

uERS. 38.---Portabitque Aaron. Portat scilicet sacerdos iniquitates in muneribus et donariis que obtulerunt Domino, et sanctificauerunt filii Isrel: cum pro fructibus digne penitentie, id est eleemosynis, ceterisque operibus iustitie, que faciunt penitentes, a reatu scelerum absoluit. Hec quidem ita gerenda institutio diuina in habitu pontificis figurauit et uerbis manifeste docuit. Proh dolor! autem, quidam donaria accipiunt, imo exigunt, et iniquitates populi non asportant nec castigant, cum ob hoc solum debeant sumere carnalia, quia ministrant spiritualia. Sed quia pro subditis potest efficaciter laborare, predicare, et Domino supplicare cuius  animus diuini nominis memoria semper est preditus, apte subiungitur: Erit autem lamina semper in fronte eius, etc.

Erit autem lamina, etc.  Si lamina nomine Dei scripta semper fuerit in fronte Aaron, etc., usque ad promereri festinant.

uERS. 39.---Stringesque tunicam.  Quare linea dicta sit stricta, etc., usque ad cum dicitur: Et tiaram byssinam facies, etc.

 Qualiter hec facta sit, etc., usque ad auditoribus asperum reddat et durum.

Et tiaram, etc.  Tiara que cidaris et mitra uocatur, etc., usque ad timore Dei perficeret.

 De factura baltei, etc., usque ad et cetera indumenta, cum dicitur:

 uERS. 40.---Porro filiis Aaron tunicas parabis lineas, etc.  Dicendum est autem de balteo pontificis, etc., usque ad et fides cinctorium renum eius.

Tunicas parabis, etc.  Tunicas habent sacerdotes lineas, etc., usque ad et olfactus digne Deo custodiantur.

uERS. 41.---uestiesque his, etc.  Omnibus his uestiendus erat Aaron et filii eius, sed distincte, ut ipse quidem omnibus his uteretur; filii autem ultimis tribus, que eis proprie ascripta sunt, cum dicitur: Porro filiis Aaron tunicas parabis lineas, etc.

 Feminalia que ad operiendam corporis uel carnis turpitudinem fiunt, etc., usque ad feminalibus,  scilicet linea stricta, cingulo, et tiara.



CAPUT XXIX.

uERS. 1.---Sed et hoc facies, etc.  Hactenus Aaron et filiorum eius habitus qualis esse debeat, etc., usque ad figurate demonstrant.

Tolle uitulum.  Quisquis pontifex uel sacerdos taurum debet offerre, id est, passionem Christi firmiter credere et imitari; et duos arietes, ut credat eumdem Christum ex corpore et anima constare; et panes azymos, id est, munditiam uite; et oleo conspersos, ut inter omnes uirtutes non negligat opera misericordie uel, non a se, sed a dono gratie se credat habere.

uERS. 2.---Et crustulam.  Crustulam  oleo conspersam ad consecrationem nostram Domino offerimus, cum omnia, que facimus, per internam Spiritus gratiam in cordis deuotione pinguescunt. Lagana oleo lita, cum foris spiritualia esse, que agimus, indubitanter in exemplum uiuendi ostendimus; quibus oblationibus consecratio nostra perficitur, dum per bona opera et cogitationes puras meritum nobis sanctimonie, Deo donante, acquirimus.

Cumque laueris patrem, etc.  Prius lauari iubentur, deinde ornari uestibus, quia quicunque sacerdotii officium assumit, unda lacrymarum se abluere debet, ut ad ministerium diuinum dignus approximet.

  Posset in hoc lauacro baptisma sacri fontis intelligi, si consequeretur ut quis in sacerdotium electus, tunc primum aqua baptismatis in remissionem peccatorum ablueretur, et non contradiceret Apostolus dicens: Non neophytum in superbiam elatus, in iudicium incidat diaboli .

uERS. 5.---Indues Aaron, etc.  Notandum quod cum in Exodo Aaron octo uestibus induendus asseueretur, etc., usque ad quia uenit in nomine Patris dicens: Ego in patre et pater in me est: et qui uidet me, uidet et patrem .

uERS. 9.---Postquam, etc.  Alia littera, etc., usque ad sanctificari a Moyse.

uERS. 10.---Applicabis, etc.   Alia littera, etc., usque ad super uitulum immolandum.

uERS. 18.---Oblatio est Domino.  Odor suauitatis Domino, etc., usque ad odorem corporeis naribus ducit.

uERS. 22.---Armumque dextrum.  Sacerdos diuina lege, etc., usque ad ad sublimia armo operis inuitet.

uERS. 30.---Et qui ingredietur.  Quomodo ergo proprium dicit huius unius esse, etc., usque ad et utrobique seruaretur quod scriptum est: Superexaltat misericordia iudicium .



CAPUT XXX.

uERS. 1.---Facies quoque altare, etc.  Expletis mandatis consecrationis, etc., usque ad etiam in corpore appropinquant.

Altare.  Apte etiam altare thymiamatis quantum metalli fulgore precellebat, tanto quantitate minus erat: quanto enim sanctiores, tanto pauciores.

De lignis setim.  Apte de lignis setim albe spine similibus et incorruptibilibus, etc., usque ad uaria donationum gratia uiuificat.

uERS. 2.---Habens cubitum.  Unius cubiti est longitudo altaris et latitudo, etc., usque ad officium pietatis impendat.

Quadrangulum.  Recte altare thymiamatis, etc., usque ad letitia sempiterna erit eis.

Cornua.  Cornua eminentiam fidei et  uirtutis significant, etc., usque ad speciem pietatis habentes, uirtutem eius negant.

uERS. 3.---uestiesque illud, etc.  Apte uero illud ere, etc., usque ad quanta dulcedine Dei in abscondito uultus reficiantur.

Tam craticulam, etc.  Bene craticula altaris, etc., usque ad recte subditur:

Facies quoque ei coronam, etc.  Altare incensi coronam habet per gyrum: in his qui minores sunt meritis, nec palam protestari audent boni certaminis et seruitutis et fidei sibi repositam esse mercedem: cuncta tamen agunt intentione bene placendi Deo, sed spe percipiende mercedis.

uERS. 4.---Et duos annulos, etc.  Possunt  in his annulis quatuor Euangelii libri accipi, etc., usque ad sequentia demonstrant: Ponesque altare, etc.

uERS. 7.---Et adolebit incensum, etc.  Incensum uel thymiama, etc., usque ad gratias reddamus.

 Et adolebit incensum, etc. Mane orto sole clare omnia, etc., usque ad in caliginoso loco.

Mane quando componet.  Mane Aaron incensum, etc., usque ad et precibus uacare delectantur.

uERS. 9.---Non offeretis.  In sequentibus, etc., usque ad stratum suum per singulas noctes irrigant.

 Possumus hec altaria interpretari, etc.,  uque ad potest accipi.

uERS. 10.---Et deprecabitur, etc.  Quia Christus sacerdos noster, etc., usque ad recte subiungit:

Et placabit, etc.  Placat Aaron super altare incensi, etc., usque ad Isaac et Isrel, etc.

uERS. 11.---Locutusque, etc. Descripto altari incensi, restat descriptio labii enei, in quo lauarent manus et pedes ingressuri tabernaculum sacerdotes, sed unum mandatum premittitur.

uERS. 12.---Quando tuleris.  Huius precepti oblitus est Dauid, etc., usque ad proprie diuitie sue.

uERS. 13.---Dimidium sicli.  Id est decem obolos, etc., usque ad nulla potest infidelium  perturbatione corrumpi.

uERS. 14.---Qui habetur in numero, etc.  uicenarius, etc., usque ad exspectat in celis.

uERS. 15.---Diues non addet, etc.  Quia siue magnus est quis meritis et perfectus, seu paruus, et in prouectu uirtutum positus, cunctis eque lex decalogi, qua Deum et proximum diligant, imponitur

uERS. 16.---Susceptamque pecuniam, etc.  Hoc fit cum quidquid agimus boni, etc., usque ad plaga districte ultionis ferietur.

uERS. 17.---Locutusque est Dominus, etc.  Potest in hoc labio uel labro, etc., usque ad que excubabant ad ingressum tabernaculi.

uERS. 18.---Cum basi sua.  Basis in  qua labrum erat positum, etc., usque ad: ut exhibeatis corpora uestra, etc. .

Lauandum, etc. Christus quoque huius labri aqua est lotus, priusquam ad altare oblaturus intraret, et thymiama sacri corporis pro salute nostra in ara crucis incenderet: pro nostro enim amore lacrymas fudit, sicut in resurrectione Lazari.

uERS. 21.---Ne forte moriantur.  Mors enim timenda est eterna, etc., usque ad: si manducat et bibit, etc. 

uERS. 23.---Sume tibi  Grece, Latine dicitur myrrha, qui est arbor in Arabia quinque cubitorum, cuius uirgulta Arabes exurunt, ut melius pullulent et fructificent. Ex quorum nidore  incurabiles morbos contraherent, nisi fumo storacis occurrerent. Huius arboris gummi proprie stacte uocatur, abusiue etiam myrrha.

Calami. Cinnamomi est uirgultum, et in India uel Aethiopia nascitur duorum tantum cubitorum. Dicitur autem cinnamomum, quia in modum canne subtiles et replicatos habet calamos, cinerei uel nigri coloris; qui fracti uisibile spiramentum reddunt, et subtile quidem charum; grossum uero, uile et despectum. Calamus aromatica species iuxta Libanum. Myrrhe, cinnamomi, calami, cassie. He quatuor species significant quatuor principales uirtutes, quibus oleo unctionis, id est gratia misericordie, Dei Ecclesia dedicanda est et sanctificanda.

uERS. 29.---Et erunt, etc.  Cum scilicet uncta fuerint. Quid ergo distabit iam inter illa interiora que uelo teguntur?

Qui tetigerit. Similiter de altari sacrificiorum superius dictum est, quod sic intelligendum est, ut liceat populo tangere tabernaculum, quando offerebant hostias, uel quelibet dona, et tangendo sanctificabantur, propter illud oleum quo cuncta peruncta sunt: non sicut sacerdotes, qui etiam, ut eterno sacerdotio fungerentur, ungebantur ex illo.

uERS. 34.---Onychen. Onyche ostreola fertur esse paruula suaue redolens, magnitudine humani unguis: unde et onyche Grece dicitur, quia , onyx, Grece dicitur unguis.

Galbanum. Galbanum succus ferule esse dicitur, et nascitur in Syria optimum: cartilaginosum est,  et minus lignosum, cuius odore fugantur serpentes.

Et thus. Thus Grece, libanum Latine dicitur, a Libano monte Arabie: alius enim Libanus est Phenicis, in quo sunt cedri.

Thus optimum, scilicet quod masculinum dicitur, quia in modum humani testis rotundum, cuius arbor nascitur in Arabia ad eris qualitatem perplexo et in torto uimine.

Mystice autem he quatuor species significant sanctarum uirtutum species.

uERS. 35.---Faciesque thymiama, etc.  Thymiama ex aromatibus compositum facimus, etc., usque ad odorem de se subtilius non aspergit.

 Incensum, quod ex quatuor odoratissimis generibus in maximam subtilitatem comminutis, id est, stacte, onycha, galbano, et thure componitur; orationes fidelium significat, quamuis quatuor elementa hec quatuor uideant significare: ut thus, quod lucidum est, eri comparetur, stactes aquis, galbanus et onyx terre et igni, ut per hec omnium que in celo et infra celum, et in terra, et in aquis, sunt placitum Deo incensum sit

Opere, etc.  Non debemus putare unguentum fieri, sed thymiama uel incensum, quod apponitur illi altari incensi ubi non licebat sacrificari, et erat intra sancta sanctorum.

uERS. 37.---Talem, etc.  Qui scilicet precibus et laudibus diuinis non debemus uti in adulationibus  humanis. Soli enim Deo ita seruiendum est, unde supra prohibetur, ne caro hominis ungatur ex eo.



CAPUT XXXI.

uERS. 2.---Beseleel, etc., qui interpretatur in umbra Dei. q. d. Dominus illuminatio mea et salus mea quem . Ab hoc dicitur Dauid duxisse originem, et polymitarii nomen, quia Beseleel opere polymito tabernaculum construxit.

uERS. 3.---Et impleui  Utrum Spiritus sancti dono opera ista tribuenda sunt, que pertinere uidentur ad opificium? an hoc etiam significatiue dictum est, ut ea pertineant ad diuinum Spiritum sapientie et intellectus et scientie, que his  rebus significantur? Tum etiam hic cum Spiritu repletus dicatur, iste diuino sapientie et scientie, nondum legitur Spiritus sanctus.

uERS. uI.---Oliab, qui interpretatur protectio mea, tanquam nomine dicat, Dominus protector uite mee; a quo trepidabo ? Bene autem tabernaculum construunt, qui tam constanter in Domino confidunt.

 Notandum quod in constructione tabernaculi mysterium Trinitatis ostenditur, sicut in baptismo et in transfiguratione. In baptismo enim in uoce sonuit Pater: et Filius baptizatus est; in specie columbe Spiritus apparuit. Ooliab quoque, qui interpretatur protectio mea pater, Patris personam: Beseleel quoque, qui in umbra Dei significat, personam  Spiritus sancti: de quo dicitur. Et uirtus Altissimi obumbrabit tibi. uirtus enim Altissimi Spiritus sanctus intelligitur. Unde Dominus dicit: Ego noui uirtutem de me exisse . Iussio autem, id est uerbum, quo tabernaculum fieri iussum est, Filius est, per quem Pater in uirtute Spiritus sancti omnia operatur.

uERS. 13.---uidete, etc. Frustra gloriantur Iudei de legali obseruatione. Aperte enim dicitur quia signum est future, scilicet quietis, et beatitudinis; uel quietis sanctorum in presenti, quia quiescunt a tumultu mundialium operum et uitiorum.

uERS. 18.---Duas tabulas  Cum multa locutus sit Deus, due tantum tabule dantur Mosi lapidee, que dicuntur tabule testimonii;  quia cetera omnia, que precepit Deus, ex illis decem preceptis, que in duabus scripta sunt tabulis, pendere intelliguntur, si diligenter querantur, et bene intelligantur; sicut ipsa decem ex duobus, dilectione, scilicet, Dei et proximi: in quibus scilicet tota lex pendet et prophete .



CAPUT XXXII.

uERS. 1.---Fac nobis, etc. Deos pluraliter, cum unus tantum uitulus factus sit, ad similitudinem scilicet bouis Apis, quem in Aegypto coluerunt; sed qui idololatriam colit, omnibus uitiis subiicit se, et quasi tot diis et demonibus quot uitiis seruit.

uERS. 2.---Dixitque ad, etc.  Intelligitur Aaron difficilia precipere, ut hoc modo eos ab illa intentione reuocaret. Factum est tamen illud ipsum difficile, ut esset aurum ad faciendum idolum: quod propter eos notandum putaui qui contristantur si quid tale propter uitam eternam diuinitus fieri, uel equo animo tolerare iubeantur.

uERS. 6.---Et sedit populus comedere, etc. Esus potusque ad lusum impulit, lusus ad idololatriam: quia si uanitatis culpa non caute compescitur, ab iniquitate mens incauta deuoratur. Unde: Qui modica spernit, paulatim decidit. Si enim curare parua negligimus insensibiliter seducti, etiam maiora audenter perpetramus.

uERS. 8.---Isti sunt dii tui.   Dominus indicans Moysi quid fecerit populus de uitulo et de idolo quod ex auro suo fecerant, dicit eos dixisse: Hi sunt dii tui, Isrel, qui te eduxerunt de terra Aegypti. Quod eos dixisse non legitur; sed animum eorum hunc fuisse Deus ostendit, horum quippe gerebant uerborum in corde sententiam, que Deum latere non poterat.

uERS. 10.---Dimitte me, etc.  Quid est seruo dicere, etc., usque ad iram Dei non ualuit pro seipso temperare.

 Aedificare lectorem iuxta historiam potest, etc., usque ad nec misericordia discipline.

uERS. 13.---Recordare Abraham, Isaac, etc. Patres, qui diliguntur, inducit pro filiis, qui offendunt,  nec merentur audiri; quia bona sanctorum patrum sepe subueniunt filiis.

uERS. 14.---Placatusque est Dominus ne faceret malum.  Malitiam hic penam intelligi uoluit, sicut est illud: Aestimata est malitia exitus illorum. Secundum hoc dicitur et bonum et malum esse a Deo, non secundum malitiam qua homines mali sunt. Malus enim Deus non est: sed malis ingerit mala, quia iustus est.

uERS. 19.---Iratusque ualde.  Iratus Moyses, tabulas testimonii digito Dei scriptas fregisse uidetur. Magno tamen mysterio figurata est iteratio Testamenti Noui, quia uetus fuerat abolendum, et Nouum constituendum. Notandum sane quanta pro populo ad Deum supplicatione laborauerit,  qui tam seuerus in eos uindicando fuit.

uERS. 20.---Arripiensque uitulum quem fecerant.  Diaboli corpus significatur in uitulo, etc., usque ad absorptus est.

Et dedit ex eo potum filiis Isrel. Tradunt Hebrei quod filii Isrel bibentes aquam uituli puluere infectam, qui commiserant idololatriam in barbis puluerem auri preferebant, quo etiam signo rei uel immunes sceleris apparebant, et rei interficiebantur.

uERS. 24.---Et dederunt mihi, etc.  Compendiose locutus est, etc., usque ad non redarguit.

uERS. 25.---Spoliauerat enim eum Aaron in ignominiam  sordis et inter hostes, etc. Notandum, quod populus fecit, ipsi Aaron tribuitur, quia consensit ad faciendum quod male petiuerat. Magis enim dictum est, nudauit eos Aaron, quia cessit eis, quam nudauerunt se ipsi, qui tantum malum flagitauerunt. Ornamentis quibus fabricatum fuerat idolum, uel quia malam uoluntatem prius latentem ostenderat, uel auxilium et protectionem Dei perdiderat.

uERS. 27.---Ponat uir gladium, etc.  Gladium, etc., usque ad Unde subditur:

Occidat unusquisque fratrem suum, etc. Hos interfecit, quos puniendos inuenit ab increpationis gladio, nec eis quos per cognationem carnis diligit, parcit. Si ergo ille Dei dicitur, qui ad ferienda uitia  zelo diuini amoris excitatur, profecto esse se Dei negat, qui quantum sufficit, uitam carnalium increpare recusat.

uERS. 28.---Feceruntque, etc.  Plurale pro singulari posuit, etc., usque ad certisque regulis iste locutiones interponuntur.

uERS. 31.---Aut dimitte eis, etc.  Securus quidem hoc dicit, etc., usque ad ut pro eis illa uerba Deo funderet.

uERS. 35.---Quem fecit Aaron.  Queritur cum superius populum nudasse dictus sit Aaron, etc., usque ad quod Apostolus dicit exclamans: Quam inscrutabilia enim sunt iudicia eius: etc. .



CAPUT XXXIII.


uERS. 1.---Locutusque, etc.  Deus iratus, etc., usque ad uoce terrebat.

uade, etc.  Continuo tanquam ad ipsum Mosen, etc., usque ad a facie Domini.

uERS. 2.---Mittam precursorem.  Deus cum iustis est uisitando, miserando, et confortando: cum impiis uero, ulciscendo et puniendo. Et est sensus: Cum his non possum esse propter te, ut uindicem et puniam; nec propter eos, ut uisitem et confortem: mittam angelum meum saltem.

uERS. 4.---Audiens populus.  Pessimum  sermonem dicit audiuisse populum, hoc est, crudelissimum atque mestissimum. Quod enim maius alicui prestari potest beneficium, quam Dei gratiam habere presentem, ac conditorem suum agnoscere sibi esse propitium; aut quod maius est discrimen, quam auctoris sufferre iram? Nihil habet boni, qui creatoris sui carebit gratia atque presentia.

uERS. 7.---Tollens tabernaculum, etc. Hoc per prolepsim accipiendum, si de illo tabernaculo accipitur, quod Moysi in monte monstratum est, et fabricatum, precipiente Domino, a Beseleel et Ooliab. uel aliud tabernaculum fuit, ad quod iam conueniebant ad iudicandum.

 uERS. 8.---Cumque egrederetur, etc.  Hebreus populus de Aegyptiaca seruitute liberatus, etc., usque ad progredi conantur.

Aspiciebantque, etc.  Moyses tenet figuram legis. Moysi ergo tergum populus Iudaicus aspiciebat, quia nichil mysticum, nichil spirituale in lege uoluit intelligere, sed superficiem tantum littere. Ideo eius facies abscondita erat, id est, uera et mera cognitio. Ingresso illo tabernaculum, descendebat columna nubis, et stabat ad ostium. Alia translatio dicit quod Moysi uolenti ingredi tabernaculum, opponebat se nubes ante et prohibebat eum. Hic autem dicitur, quod illo ingresso loquebatur nubes ante ostium cum eo. Sciendum ergo quod aliquam  quam partem ingrediebatur, atrium scilicet, et tunc antequam intraret in tabernaculum, opponebat se nubes: hoc ergo loco significat eos qui minus sunt perfecti scientia et opere, nec ualent intima scripturarum penetrare. Alibi autem quando medium nebule ingressus est, perfectorum figuram tenuit, scilicet qui mysticorum sensuum arcana inuestigant.

Loquebatur autem Dominus. Secundum opinionem populi loquitur Scriptura, qui putabat Moysen ore ad os loqui cum Deo, cum per subiectam creaturam, id est per angelum et nubem ei loqueretur et appareret. Nam eius substantiam nec hominum nec angelorum  quisquam uidere potuit, unde: Regi autem seculorum immortali, inuisibili, etc. Et alibi: Lucem habitat inaccessibilem, etc. .

 Facies Dei cognitio eius est. Cognoscitur autem Deus per speculum, cognoscitur per seipsum. Per speculum hic, per semetipsum in celo. Speculum uero est illa lux quam habitat Deus: ipse autem lux illa que ipse est.

Si ergo inueni gratiam, etc.  His uerbis ostendit Moyses, etc., usque ad ut se mundos et inuiolatos custodiant et proficiant.

uERS. 17.---Et teipsum noui, etc.  Quoniam scio te pre omnibus, etc. Nunquid Deus plus aliqua scit et aliqua minus? etc., usque ad sed diligentius requirendum est in prioribus Scripture  partibus an uere sit ita.

uERS. 19.---Ego ostendam.  Cum dixisset Moyses ad Dominum, etc., usque ad uocatur Dominus Christus in omnibus gentibus.

Et uocabo.  uocabo autem dixit, non uocabor, actiuum uerbum pro passiuo ponens, genere locutionis inusitato, in quo forte significare uoluit seipsum hoc facere, id est, gratia sua fieri, ut uocetur Dominus in omnibus gentibus.

Et miserebor, etc.  Quod addidit, etc., usque ad sic Deus pronuntiauit misericordiam se esse facturum.

  A Deo homines nullis precedentibus meritis uocari, etc., usque ad si deserat qui uocauit.

Non poteris, etc.  Post misericordie sue commendationem, etc., usque ad huic uite moriendum est.

uERS. 20.---Non enim, etc.  Ioannes quoque ait: etc., usque ad quia satietas ex desiderio semper accenditur.

uERS. 21.---Ecce, inquit, locus est apud me, et stabis supra, etc.  Item interposito articulo dicente Scriptura, etc., usque ad stetit populus fidelis supra petram.

 Est locus apud me, etc. Locus Ecclesia. Petra Dominus, Moyses  Iudaica plebs, que Domino predicante in terra non credidit. Ipsa ergo in petra stetit terga Domini transeuntis aspiciens, quia, scilicet post passionem ascensionemque Domini intra Ecclesiam deducta per fidem Christum percipere meruit, et cuius presentiam non uidit, eius posteriora cognouit.

 Est locus apud me, etc. Ecclesia scilicet, etc., usque ad De qua soliditate dicitur: Super hanc petram edificabo Ecclesiam.

uERS. 22.---Cumque transibit gloria mea, etc.  Sed et transire dicitur Deus, cum de cordibus quorumdam hominum, in quibus ante per fidem credebatur, postea surrepente perfidia uel quolibet delicto, ab eis recedit et ad alios transit, quemadmodum de Iudeis ad gentes,  de hereticis ad catholicos, et de quibuslibet irreligiosis ad religiosos.

Et protegam  et tegam manu mea super te, etc., usque ad deinde contexit quid Dominus postea dicat: Excide tibi duas tabulas lapideas, etc.



CAPUT XXXIu.

uERS. 7.---Qui reddis iniquitatem patrum filiis ac nepotibus iu tertiam et quartam, etc.,  Cum scriptum sit, etc., usque ad qui uiderunt quod male sequerentur.

uERS. 14.---Dominus zelotes.  Dominus Deus enim zelans, etc., usque ad et perdit omnem qui fornicatur a se.

uERS. 20.---Primogenitum asini, etc.  Per  asinum immunditia, per ouem innocentia designatur. Asini ergo primogenita oue mutare, est immunde uite primordia ad innocentie simplicitatem conuertere, ut postquam illa peccator egit, que ut immunda Dominus respuit, ea iam agendo proferat, que Dei sacrificio munda imponat.

uERS. 21.---Die septimo.  Cum de Sabbato preciperet, etc., usque ad omni tempore sabbato debere cessari.

uERS. 24.---Nullus insidiabitur  Quod dixit, etc., usque ad ubi tabernaculum uel templum Deus fuerat habiturus.

uERS. 25.---Non immolabis, etc.  Quid est quod ait: Non occides super  fermentum sanguinem immolatorum meorum? An illa hoc loco dicit immolata sua, que per pascha occiduntur, et precipit ne tunc sit in domo fermentum, quando sunt dies azymorum?

uERS. 26.---Non coques hedum in lacte.  Non coques agnum in lacte matris sue, etc., usque ad sed historica narratio est.

 Moyses quadraginta diebus ieiunauit, et Elias, et ipse Dominus. Precipitur enim nobis ex lege, ex prophetis et Euangelio. Quod testimonium ex his habet. Unde in monte inter utramque personam medius Saluator effulsit, ut ab omnibus mundi illecebris auiditatem nostram tanquam ieiunio temperantie refrenemus, quandiu perfectio Decalogi per quatuor eiusdem mundi partes, id est toti orbi predicatur,  ut decem quater dueta quadragenarium numerum signent.

uERS. 28.---Et scripsit in tabulis, etc.  De Moyse dictum est quod ipse scripsit, etc., usque ad sed per gratiam Dei.

uERS. 29.---Cumque descenderet.  Ascendit Moyses denuo in montem, etc., usque ad cuius imago fuit in tabulis.

 Descendente Moyse cum tabulis, etc., usque ad unde: Reuela oculos meos et considerabo mirabilia de lege tua .

uERS. 30.---uidens autem Aaron, etc.  Scriptum est quia uidit Aaron et omnes filii Isrel Moysen, etc., usque ad habent enim gloriam ea que loquitur, sed tegitur et occultatur,  et omnis gloria eius intrinsecus.

 Illud quoque intuere quod in lege uultus Moysi glorificatur, licet uelamine contegatur, etc., usque ad de seruitute seculi liberati libertatem scientie requiramus.

uERS. 34.---Et tunc loquebatur ad filios Isel omnia que sibi fuerant, etc.  Postquam descendit Moyses de monte, etc., usque ad ut hoc nomen acciperent.



CAPUT XXXu.

uERS. 5.---Separate.  Alia littera: Sumite a uobis ipsis redemptionem Domino, etc., usque ad et argentum tuum, id est sermo tuus, probatum.

  Nostis, qui diuinis mysteriis interesse consueuistis, etc., usque ad hec omnia que in nobis sunt faciunt.

Omnis.  Alia littera: Unusquisque uestrum, inquit, etc., usque ad ita si ueniens dominus inueniat aliquid tuum in tabernaculo suo, sibi te defendit, et suum dicit.

Aes.  Pro fortitudine poni uidetur, etc., usque ad Omnia ergo offerantur Deo, sensus, sermo et uox.

uERS. 6.---Hyacinthum.  uideamus cetera, hyacinthum, etc., usque ad et offeretis primitias Domino.

Coccumque bis tinctum.  uideamus quare coccus duplicatur, etc., usque ad ut  cum scientie lumine igniculum seueritatis admisceat.

 Si quis digne intelligat exitum Hebreorum de Aegypto, etc., usque ad et nobiliora designat indumenta: Induite uos Dominum Iesum Christum, et carnis curam ne feceritis in deliciis .

 In constructione tabernaculi, etc., usque ad quasi sine luce sonitum dederunt.

 Post hec uiri acceperunt a mulieribus suis, etc., usque ad unde: Non omnes capiunt uerbum istud, sed quibus datum est .

uERS. 6.---Pilosque caprarum.  Pili caprarum offeruntur, etc., usque ad qui Domino offert pelles arietum.

uERS. 21.---Quidquid ad cultum, etc.  In ornamento tabernaculi uiri cum mulieribus dona offerunt, etc., usque ad prout ipse dederit, proferuntur.

uERS. 27.---Principes uero obtulerunt lapides, etc.  Principes obtulerunt dona sua, etc., usque ad ut preesse populis mereantur.

 Offerunt etiam principes oleum lucernis et chrismati profuturum, etc., usque ad cum te Dominus in loco uiridi collocauerit super aquam refectionis.

uERS. 30.---Beseleel.  Umbra dicitur, etc., usque ad in iustitia et iudicio fratres suos exhortando roborant.



CAPUT XXXuI.

 uERS. 1.---Fecit ergo Beseleel, etc.  Notandum quod non solum de tribu regali, etc., usque ad ad corporis sui unitatem uoluit pertinere.

uERS. 2.---Cumque uocasset eos, etc.  Et postquam obtulit populus, uocauit, inquit Moyses, etc., usque ad et in suo loco aptare debeas et proferre?

Et qui sponte, etc.  Et omnes qui sponte uellent ire ad opera, ut consummarent ea, etc. Commemorauit Moyses quosdam, etc., usque ad sed liberaliter et sponte deuotus.

uERS. 4.---Unde artifices, etc. . Nota quia sapientes effectores operum sancti etiam moribus erant: poterant autem, si uellent, multa auferre; sed modestia prohibuit, uel religio terruit.



CAPUT XXXuII.


uERS. 1.---Fecit autem Beseleel arcam.  In arca testamenti fuit urna aurea, etc., usque ad immortalis memorie semper uiriditate florentem.

uERS. 2.---Coronam auream, etc. Quia in eo quod Ecclesia per quatuor mundi partes dilatatur, quatuor sancti Euangelii libris accincta predicatur, que tamen intra unius corone ambitum, id est intra eiusdem fidei firmitatem, id est unitatem, concluditur.

uERS. 4.---uectes quoque.  Quia fortes perseuerantesque doctores uelut imputribilia ligna querendi sunt, qui instructioni sacrorum uoluminum  semper inherentes, Ecclesie unitatem denuntient, et quasi intromissis circulis arcam portent; qui auro quoque iubentur operiri, ut cum sermone aliis insonant, ipsi etiam uite splendore fulgescant.

uERS. 6.---Fecit et propitiatorium, etc.  Propitiatorium super arcam testamenti, etc., usque ad quia Christus est Ecclesie caput.

uERS. 17.---Fecitque candelabrum, etc. Quod Spiritum sanctum significat, qui septiformi gratia illustrat Ecclesiam in unitate fidei consistentem, uel Christum portantem ecclesias septem, in quibus septiformis Spiritus splendor emicat.

uERS. 23.---Cum emunctoriis. Que in Isaia forcipes appellantur, duo Testamenta, scilicet quibus peccata purgantur, queque intra se sancti Spiritus  unione sociantur.



CAPUT XXXuIII.

uERS. 8.---Fecit et labrum eneum, etc.  Labrum eneum Moyses ponit, etc., usque ad ut per hec proficere contendamus, per que profecisse cognouimus quos ueneramur.

uERS. 20.---Paxillos quoque.  Paxilli secundum litteram erant in summitate columnarum fixi, quibus funes religabantur: qui cortinas a terra subleuabant, firmati superius quibusdam ansulis, inferius uero religati ad predictos paxillos cortinas extendebant, ne rugam contraherent.

Mystice uero funes significant sanctam Scripturam: de qua Salomon ait: Funiculus triplex difficile rumpitur  : quia sancta Scriptura, historia, moralitate et allegoria constans, nullis hereticorum dogmatibus potest disrumpi. Paxilli in modum lingue facti linguas doctorum significant qui Scripturam exponunt. Cortinas etiam a terra subleuant et extendunt: quia subiectos docent sequi, et imitari celestia, nullamque mali operis uel fraudis rugam contrahere .



CAPUT XXXIX.

. . . . . . . . . . . . . . . . . . . . . . . . .



CAPUT XL.

uERS. 1.---Locutusque est Dominus ad Moysen dicens: Mense primo, etc.  Primus anni mensis ipse est Nisan, qui et Aprilis, in quo Iudei  pascha celebrabant, et tabernaculum erectum est. Allegorice autem primus mensis signat initium gratie quando tabernaculum Dei, id est Ecclesia erecta est, cum Christus, scilicet crucifixus de latere suo produxit mysteria sanguinis et aque, quibus Ecclesia dedicatur et consecratur. Et notandum quia hic primus mensis secundi anni fuit: primus enim annus ante legem fuit, secundus annus sub gratia Euangelii, cui Dominus benedixit. Unde: Benedices corone anni benignitatis tue . Annus enim benignitatis fuit, quo salus humani generis per humanitatem Christi apparuit: hoc ergo anno tabernaculum Dei erectum est, id est Ecclesia fundata et exaltata.

  Primus annus omne tempus legis, etc., usque ad ut doctores Euangelii his utantur in confirmatione fidei.

uERS. 9.---Unges tabernaculum, etc.  Tabernaculum cum uasis suis unctionis oleo consecratur; quia sancta Ecclesia quidquid agit cum uirtutibus suis debet dedicare et consecrare gratie Spiritus sancti. Oleum quippe unctionis spirituali gratie comparatur, qua omnium uirtutum opera Domino consecrantur.

uERS. 12.---Applicabisque Aaron, etc.  Fores tabernaculi, id est, sancte Ecclesie, sunt apostoli, per quos debet aulam celi ingredi: ad hos applicandi sunt Aaron et filii eius, id est omnis cetus sanctorum et maxime prepositorum, ut eos  imitentur et eorum uestigia sequantur.

uERS. 16.---Et uectes. uectis non solum parietes nectit, sed et columnas introitus confirmat ne corruant, aut a recto statu deflectant, quia Dominus et utrumque populum in una fide dilectionis sociauit, et eorum doctores, ut in fide et actione et predicatione perseuerent, confortat. Nec mirum si et per capita ipsa, et per uectem capita ipsa continentem, Christus accipitur, quia cuiusque electi regendo caput est, unde: Caput uiri Christus est : et quia non solum singulos ad querenda celestia erigit, sed etiam omnes continet, et ne a recto statu deflecti, nec ab inuicem discordando possint separari, uinculo pacis confirmat. Cui simile est quod Dominus dicitur et agnus, et pastor, et ostium,  cum pastor agnum pascat, et ambo intrent per ostium; cum proprie sit uerbum in principio : horum uero nullum sit proprie, sed figuraliter. Pastor, quia ducit ad pascua uite; ostium quia non nisi per illum peruenitur ad Patrem; Agnus, quia ab Aegypto saluat. Sic et hic per capita figuratur propter regimen, quo singulis preest, et per uectem, ob generalem prouidentiam, quia omnes confirmat .

 Sic anima pro diuersis actionibus diuersa nomina sortitur. Dum uiuificat corpus, anima nominatur; dum uult, animus est; dum scit, mens est: dum recolit, memoria est; dum iudicat, ratio est; dum spirat, spiritus est; dum sentit, sensus est.

uERS. 33.---Nec poterat Moyses, etc.   Moyses ergo in hoc loco, sicut in aliis pluribus, figuram tenet Iudaici populi. Moyses ergo, nube obstante, in tabernaculum non poterat intrare, quia Iudaicus populus nunquam sacramenta Scripture ualuit penetrare. Nubes enim Domini per diem incubabat tabernaculo, et ignis in nocte: hoc loco ignis diuinorum mysteriorum scientiam significat. Scriptura enim sancta sanctis, et ignorantiam suam fatentibus, lumen est: iniquis uero, et scientiam iactantibus, nubes, quia excecat eos.

 Notanda est res mirabilis multum, etc., usque ad nubes per diem, flamma per noctem.

In tabernaculo autem Domini erant tabule, quarum  annuns erant infixi uectes de lignis sethim, quibus possent leuari et portari de mansione ad mansionem, que omnia mysteriis plena sunt. Per tabernaculum intelligimus Ecclesiam presentem, in qua sunt tabule, scilicet sancti humilitate pleni, quibus quinque uectes sunt affixi, id est spiritualis notitia quinque librorum Moysi, per quam se et alios sustollant ad claritatem eterne beatitudinis. Per uectes ergo, ut diximus, quinque libros Moysi intelligimus, qui sunt Genesis, Exodus, Leuiticus, liber Numerorum, et Deuteronomium: in quibus continetur principium mundi et medium et consummatio. In Genesi describitur creatio mundi, et in Exodo recreatio: in Leuitico sacramentorum Ecclesie administratio; in libro Numerorum Euangelica  predicatio; in Deuteronomio ultima benedictio. Unde et in benedictionibus terminatur. Est itaque in Genesi ordo creationis; in Exodo mysterium recreationis; in Leuitico sanctitas Ecclesiastice administrationis; in libro Numerorum consolatio euangelice predicationis; in Deuteronomio consummatio eterne benedictionis. Inter hos autem quinque libros Moysi excellit Exodus, quem nunc ad manus habemus. In eo enim et que filiis Isrel in figura contingebant, et mysteria plene continentur Christi et Ecclesie. Hic tamen primum de exitu actuali carnalium filiorum Isrel, de historiali Aegypto agitur, in quo significatur spiritualis exitus spiritualium Isrelitarum de uera Aegypto, scilicet de tenebris uitiorum. Agitur etiam de transitu maris Rubri  et submersione Pharaonis et exercitu eius, et de liberatione populi Dei: in quo figuratur baptismus sanguine Christi consecratus, in quo diaboli uitia submerguntur, et anime fidelium liberantur. Agitur etiam de pugna Isrelitarum cum Amalech, in quo uictoria Christi et suorum, et confusio diaboli figuratur. Tandem catalogo mansionum descripto agitur de lege data in monte Sina; in quo nobis innuitur ut, a terrenis subleuati discamus subiici celestibus disciplinis. Agitur iterum de constructione tabernaculi et uasorum eius, de uestibus sacerdotum et unctione; in quo intelligitur presens Ecclesia, et diuerse persone fidelium diuersis officiis deputate, sicut uasa diuersis usibus deputata erant, uel officiis, et sacramentorum et orationum sacratarum suauissima odoramenta. De his hactenus; nunc dicendum est quod secundum ordinem historie  et secundum allegoriam, congrue in Pentateucho, secundus est liber iste: postquam enim in Genesi egit de creatione celi et terre, et de introitu filiorum Isrel in Aegyptum, congruit ut consequenter de exitu eorum agat. Ecce quod iuxta ordinem historie congruit: iuxta allegoriam quoque non incongrue factum est. Nam postquam dixit de carnali generatione, qua per peccatum primi hominis nascimur filii diaboli, congruit ut statim subdat de regeneratione spirituali, qua per iustificationem secundi hominis, id est, Christi renascimur filii Dei. Liber autem iste uocatur Grece, [Figure: [Hebrew Text] 2Kb] ueelle semoth Hebraice, exitus uel egressus Latine: ideo quia de exitu filiorum Isrel de Aegypto agit. Sed queri potest cur liber  iste dicatur Exodus, quia de exitu illorum agit, cum in principio non de exitu, sed de ingressu illorum agatur. Ad quod dici potest, quia quamuis specialiter de exitu illorum agere intendat, tamen quia multum tempus profluxit inter exitum, de quo hic agit, et ingressum in quo primus liber terminatur uel terminauerat, ut competentius iungat narrationem suam breuiter, prius repetit de introitu, et ita melius descendit ad exitum. Sic et nos in nostris sermonibus facta longa interpositione, dicturi alia, repetimus superiora, ut melius dicta continuemus. His consideratis, uidenda est materia, que est corporalis exitus filiorum Isrel de Aegypto, et spiritualis exitus sanctus sanctorum de mundo. Intentione admonet nos spiritualiter exire de conformitate  mundi, sicut illi qui corporaliter exierunt de Aegypto, ut sicut fuimus conformes seculo, ita simus conformes Deo. Modus talis est: breuiter tangens de introitu filiorum Isrel in Aegyptum, agit de eorum multiplicatione; deinde de nouo rege, qui ignorauit Ioseph et cepit affligere populum; deinde de plagis-Aegypti, tandem de exitu illorum et de transitu maris Rubri et submersione Aegyptiorum. Tandem peruenit ad montem Sina, in quo lex data est, et agit de tabernaculo; et uasis eius, et de uestibus sacerdotum et unctione, et sic terminatur.

Nota quod cum eadem sit et indiuisa historia, quam proposuit sibi Moyses describendam, tamen per capitula et partes siue per libros eam distinguunt, ut lectoribus fastidium auferatur, sicut uiator uiam, que est indiuisa, diuidit per dietas, ut labor minuatur et absit fastidium.





LIBER LEuITICUS. Hebraice uAIICRA [Figure: [Hebrew Text] 2Kb] *



PRAEFATIO.


 Liber iste Leuiticus dicitur quia scilicet in hoc nomine totius libri argumentum manifestatur. Tribus Leui tabernaculi ministerium sortita est, in quo sacrificia, et primitias, et primogenitorum  oblationes offerri preceptum est, quia omnia sacrificia ad Leuitas pertinent . A quibus liber iste congruum sortitus est nomen, qui hec omnia digerit per ordinem.

Latine Offertorius uel sacrificatiuus dicitur, quia  de sacrificiis et ceremoniis agit. Hic bene post Exodum ponitur: in eo enim tabernaculum ordinatur, in hoc ea continentur que Dominus Moysi de tabernaculo loquebatur, et tabernaculi ceremonie.

Si quis autem querat quare libri legis diuisi sunt, cum historia tempore indiuisa sit, respondendum est: ut fastidium scilicet lectori auferret librorum diuisio, sicut et uie spatia diuidit uiator, ut tanquam diuisus minuatur labor.

Rabanus ab Isichio Hierosolymorum episcopo, qui Leuiticum satis plene exposuit, multa collegit, et ab aliis quoque Patribus, qui eius aliquas sententias exposuerunt, quedam operi suo apposuit, et ex confuso sententiarum ordine quemdam expositionis ordinem multorum doctorum sententias alternando  composuit.

 Pre omnibus necesse est interpretationem legis ad anagogen trahi, et spiritualem intelligentiam in littera prescrutari. Hoc enim non contradicit legi, sed eam defendit. Spiritualem quippe intellectum diligenter esse inquirendum etiam ipse Christus ostendit, qui in parabolis suis  agrum, mundum; agricolam seminantem semen bonum, iustos; zizania, malignos; messores quoque, angelos; et inimicum superseminantem, diabolum appellauit. Quis ergo uetat bouem eum qui operatur iustitiam, appellare; sicut ouem, simplicem; et innocentem, columbam: et turturem sublimius agentes et contemplationi uacantes? Nunquid non Ezechiel Hierusalem leenam dixit: et catulum eius,  Eliachim, qui ductus est in Aegyptum, et alium catulum Ioachim in Babylonem ductum?  Non solum que in parabolis dicta sunt, sed et que secundum historiam sunt, ad sublimiorem ducenda esse intellectum Paulus ostendit, dicens: Scriptum est quoniam Abraham habuit duos filios, etc.; post que addidit: Que sunt secundum allegoriam dicta: hec enim sunt duo Testamenta, etc. . Fortassis autem noxia erit littera spoliata spirituali intelligentia, et uariis reprehensionibus obnoxia. Unde per Ezechielem et bonam legem, et non bonam Dominus appellat, dicens: Dedi eis precepta mea, et iudicia mea ostendi eis, que faciat homo et uiuat in eis. Et alibi: Dedi eis mandata non bona, et iudicia  in quibus non uiuant. Patet ergo bona esse et non bona; et in quibus uiuant et in quibus non uiuant: qui enim custodit sanctum Spiritum, uiuit in eis; qui autem secundum carnem, moritur, quia uitam non cognoscit in eis. Deinde legislator non semper, sed certo tempore uoluit custodiri legis superficiem, ut reprimeret duram Iudeorum ceruicem; unde: Scio quod populus iste dure ceruicis sit ; Osee autem uocat Iudeos uitulam consternantem, que scilicet nullo modo domatur. Et alibi: Ephraim uitula docta diligere trituram, transiui super pulchritudinem colli eius ; in quo obedientia significatur. Iugum enim legis imposuit, ut humiliati libenter susciperent leue et suaue iugum Euangelii .

  Si secundum quosdam etiam nostrorum simplicem intellectum sequamur, et absque ulla, ut ipsi nos ridere solent, stropha uerbi et allegorie nubilo uocem legislatoris excipiamus, ego ecclesiasticus sub fide Christi uiuens, et in medio Ecclesie positus, ad sacrificandum uitulos uel agnos, et ad offerendam similam cum thure et oleo, diuini precepti auctoritate compellor: ipse ergo Dominus, ipse Spiritus sanctus deprecandus est, ut omnem nebulam peccati que uisum cordis nostri obscurat, auferre dignetur, ut spiritualem intelligentiam intueamur, secundum illud: Reuela oculos meos et considerabo mirabilia, etc. .

 Omnis hostiarum diuersitas Christi hostiam prefigurabat. Unde, ueritate oblata, cessauit umbra  , uerum sacrificium ueri et eterni sacerdotis prefigurans. Ideo autem hostiis animalium propter emundationem oblatis, una uera hostia Christi promittebatur, in qua fieret remissio peccatorum contractorum de carne et sanguine, qui regnum Dei non possidebunt: quia substantia corporalis in celestem mutabitur qualitatem. Christus in uitulo propter uirtutem crucis offerebatur; in agno, propter innocentiam; in ariete, propter principatum; in hirco, propter similitudinem carnis peccati; in turture et columba, quia Deus et homo. Mediator enim Dei et hominum in duarum substantiarum coniunctione monstrabatur; in similaginis conspersione, credentium per aquam baptismi collectam esse Ecclesiam, id est corpus Christi, ostendebatur. Nos autem moraliter  offerimus uitulum, cum carnis superbiam uincimus; agnum, cum irrationabiles motus corrigimus; hedum, cum lasciuiam superamus; columbam, dum simplices sumus; turturem, dum casti sumus, uel dum castitatem seruamus; panes azymos, cum non in fermento malitie, sed in azymis sinceritatis et ueritatis epulamur.

 Singula sacrificia, imo singulas pene syllabas, et uestes Aaron, et totum Leuiticum ordinem celestia dicit spirare sacramenta.

Origenes quoque ait: Quia sicut in nouissimis diebus uerbum Dei ex Maria uirgine carne uestitum processit in mundum; cuius caro ab omnibus uidebatur, diuinitas paucis et electis cognita tegebatur: sic uerbum Dei per prophetas profertur ad homines,  ibi carnis, hic littere uelamine tectum. Littera tanquam caro aspicitur: spiritualis sensus tanquam diuinitas sentitur.



CAPUT PRIMUM.

uERS. 1.---uocauit, etc.  Per coniunctionem sequentia iungit precedentibus; initium, scilicet libri huius cum fine precedentis: unius enim et eiusdem diei opus in utroque continetur. Liber quoque Numeri, quia nichil habet medium inter se et Leuiticum, simile sortitur proemium; hoc est: Locutusque est Dominus ad Moysen in deserto Sinai, etc. . Nihil ergo post historiam Leuitici ante historiam Numeri populus egit: neque enim locum mutauerat, quia necdum tabernaculum  dedicauerat, nec multum temporis preterierat. In primo quippe mense secundi anni, eiusdem mensis initio agere ceperunt. In Exodo autem et Genesi, quia multum temporis medium, mortis Ioseph et egressionis filiorum Isrel, fluxerat, coniunctio non obtinet principium, sed opportunum dispensationi eorum dispensatur exordium: Hec sunt nomina filiorum Isrel, qui ingressi sunt Aegyptum.

 Secundum LXX. Reuocauit. Sicut secundum eos reuocauit Deus Beseleel ex nomine, quando precepit fieri tabernaculum secundum figuram, que ostensa est in monte: ergo et nunc quamdam sacrificiorum intelligibilium imaginem describere precepit; hec reuocatio quippe quamdam dispensationem rerum uel uerborum ad superiora respicientium  innuit.

 uocauit autem, etc. In principio, etc., usque ad qui ad hec audienda interiores aures afferunt mundas.

 Quod non diligat Deus Iudeorum sacrificia, etc., usque ad et aperte hec uocatio dispensationem uerborum uel rerum respicientium ad superiora innuit.

 Hominem quem primo posuit ad offerendum Domino, etc., usque ad sacrificium quoque duplex est quod et terrestria et celestia saluet.

 Homo qui ad imaginem Dei et similitudinem factus rationabiliter uiuit, etc., usque ad et collum eius sicut turturis.

  Simplicem designat hominem, etc., usque ad iumentis etiam salus conceditur.

 Sacrificium Deus exigit ut nobis proficiat, non sibi, etc., usque ad que tandem pro nobis aut contra nos testimonium dicant.

uERS. 3.---De armento, etc.  Primum sacrificium est uitulus, id est Christus, de armento, id est de patriarcharum stirpe progenitus, qui aratro sue crucis terram carnis nostre perdomuit, et Spiritus sancti semen uirtutum fruge ditauit.

 uitulus superbus, caro nostra, etc., usque ad oleum autem caritatis et pacis et aliarum uirtutum non habuerunt.

Ad placandum, etc. Iuxta LXX autem hoc acceptum dicit offerenti, scilicet si enim acceptum nobis  uere sit, et cor nostrum recte iudicans, nullique adherens passioni, munus ad suscipiendum dignum probauerit: tunc orare in conspectu Domini, id est remissionem possumus obtinere. Unde coram ipso suadebimus corda nostra, quia si reprehenderit nos cor nostrum, scimus quia maior est Deus corde nostro, et cognoscit omnia, etc.

uERS. 4.---Ponetque, etc. Quod nos hostiam dicimus, Grece dicitur, in quo intelligibile holocaustum significatur. Spiritualiter enim fructificat, qui per spiritualem conuersationem efficitur holocaustum: propter quod qui offert, manum in caput hostie ponit, quod significat initium predicte conuersationis, quam qui offert, ipse sibi causa promissionis  est. Sponte enim offert, quia donum est, et omne donum uoluntarium est. Si enim promissionem suam trangressus fuerit, seipsum accusat, cum penas luerit. Sic autem acceptabilis erit, et ad expiationem suam proficiens, cum positione manus manifestauerit, quia sponte non necessitate obtulerit.

uERS. 5.---Immolabitque, etc.  Non solum enim propriam conscientiam et conuersationem Deo debemus offerre, etc., usque ad sicut Christus ostium appellatur, sic doctrina apostolica quam largitur.

Filii Aaron.  De genere Aaron erant Anna et Caiphas, et alii qui Christum pronuntiauerunt esse reum mortis, et effuderunt sanguinem  eius ad basim altaris: ibi enim est occisus, ubi altare erat et basis eius, unde: Non capit prophetam perire extra Hierusalem.

uERS. 6.---Detractaque, etc.  Sacerdos pellem detrahit, etc., usque ad terrena celestibus et diuinis humana sociauit.

 Intestina cum pedibus iubet aqua dilui, in significationem baptismi. Intestina lauat, qui conscientiam purgat; pedes abluit, qui consummationem suscipit sacramenti. Qui enim mundus est, non indiget nisi ut pedes lauet, sed est mundus totus : nec quisquam potest habere partem cum Iesu, nisi lauerit pedes eius.

 Pellis detrahitur cum diuitiis et quibuscunque secularibus exspoliamur, etc., usque  ad Christum imitantes sicut possumus.

 Pellem hostie detrahimus, etc., usque ad nichil lubricum in ara sue orationis imponat.

uERS. 10.---Quod si, etc.  Paucis immutatis eadem dicit, etc., usque ad unde: Filius non portabit iniquitatem patris, etc.

Anniculum, etc.  Agnus oblatus, Christus innocens crucifixus. Unde: Ecce agnus Dei, ecce qui tollit peccata mundi. Bene hedus offertur, quia per mortem Christi iugulatur diabolus auctor peccati.

 Hoc de bobus non precepit, etc., usque ad propterea holocaustum dicitur etiam sine operatione  iustitie.

uERS. 11.---Ad latus, id est Gentilitatem altare respicit, quia pro gentibus celebrata est passio Christi. Nos uero ad aquilonarem partem altaris sacrificium offerimus, dum memoriter passionem Christi pro gentibus factam credimus.

uERS. 13.---Omnia adolebit. Hec omnia super altare offerentem ponere iubet ut omnem nostrum hominem, spiritualibus scripturis que de intelligibili altari Dominici corporis dicte sunt, coaptemus, et ad imitationem eius uiuere studeamus.

Et odorem. Quando sacrificium nostrum holocaustum fit, et offerimus omnia super intelligibile altare, tanquam imitatores Christi conuersationem  uite nostre conformantes ei, tunc offertur Domino odor suauissimus.

uERS. 14.---Si autem.  Turtur, caro Christi, secundum illud Salomonis: Pulchre sunt gene tue sicut turturis: Columba Spiritum sanctum significat. Unde: Super quem uideris Spiritum descendentem sicut columbam, hic est Filius meus. Turtur ergo columba caro Christi est Spiritui sociata: hec tria sacrificia offert homo, id est Christus, de bobus scilicet, pecoribus, et auibus.

(ISICH. in Leuit. Admirabilis uerborum subtilitas, etc., usque ad, contemplantur et sapiunt celestia, ubi Christus est in dextera Dei sedens.



CAPUT II.

 uERS. 2.---Anima, etc. A meliori parte totum hominem significat: requirit enim spiritualem et perfectum auditorem, quia anima est sapientie capax, non caro.

 Anima, etc. Quartum sacrificium offert anima. Simila Ecclesiam significat, que de multis personis quasi granis est collecta, legis et Euangelii mola inter litteram et spiritum separata, per aquam baptismi adunata, chrismate peruncta et solidata spirituali igne; per humilitatem fit accepta hostia.

 hom 2 in Leu. Anima. Que scilicet nec uitulum habet, etc.; usque ad oleo diuine misericordie uel gratie.

Mystice, significat, sicut ibi: Cuncte anime que  ingesse sunt cum Iacob in Aegyptum, etc.  Lucas autem ait: Eramus autem omnes anime in naui ducente septuaginta sex . Forsitan per animam, Gentilem significat. Supra enim filiis Isrel precepit, ut sacrificia offerrent cum sanguine. Hic autem qui est sine lege, offerre precipiens, non dicit homo, sicut supra, sed anima. Animalis erat Gentilis, non intelligens ea que sunt Dei, sed uocatur ad oblationem misericordia Dei, ut percipiat salutem; cum pro peccatis sacrificia disponit, qui nec habet ouem nec capram, turturem uel columbam offerre precipitur; qui nec habet illud, similam. Non enim iam ex operibus, ut pauper uirtutibus, sed sola cognitione Dei saluatur, que licet principium sit salutis, tamen thus et  oleum, supponendum, ut gratia de eleemosynis et orationibus misceatur. Unde angelus ad Cornelium ait: Orationes tue et eleemosyne tue ascenderunt ad Dominum . In thure interiores curantur passiones, et fumo eius sanantur occuli ex infirmitate lacrymantes. Oratio quippe anime passiones sanat, oculos interiores curat ab ignorantia lacrymas ex egritudine peccati accendentes fugat.

uERS. 2.---Filios, ministros Ecclesie; quia quidquid offerimus, cum sanctis Ecclesie doctoribus conferre debemus. Unde Paulus cum apostolis contulit Euangelium, ne in uacuum cucurrisset .

Quorum. Unitas Ecclesie pugillum simile tollit,  quia pro capacitate sensus unusquisque fidelis Scripture scientiam debet appetere. Unde: Non plus sapere quam oportet, sed sapere ad sobrietatem. Quorum unus, etc. . Notandum quod pugillus simile et olei, totum uero thus offerri iubetur; quia sapientia que in simila, et caritas uel misericordia que in oleo signatur, in hac uita non possunt esse plena. Unde: uidemus nunc per speculum in enigmate: et, nunc cognosco ex parte, etc. . Olei quoque pars offertur, quia misericordia nunquam impletur, quia etsi miserearis quantum potes, plus tamen debes uelle. Charitas etiam que oleo figuratur, in presenti inchoatur, in futuro perficietur. Thus autem totum crematur, quia semper orationi insistitur.

 Simile. Scientie uel cognitionis Dei. Accepta enim est scientia a Deo, quam fides comprehendere potest, et sicut qui pugillo uult plus comprehendere, nichil proficit, totum quippe decurrit: sic fides est mensura scientie Dei. Credere enim oportet accedentem ad Deum, et quod non est ex fide, peccatum est .

Memoriale, etc., cognitionis Dei perfectam scientiam, cuius memores erimus, que nunquam destruitur; et eam que nunc est, non ut contrariam, destruit, sed partem minimam esse per plenitudinem suam ostendit: Cum enim uenerit quod perfectum est, euacuabitur quod ex parte est .

uERS. 3.---De sacrificio, etc.  De illa scilicet perfecta et in celis abscondita, in Christoque  reposita scientia, in quo sunt omnes thesauri sapientie et scientie absconditi .

Aaron, montanus interpretatur, id est, altiora de Deo intelligens; uel arcanus, quasi in se legem Dei et eloquia habens: hic sacrificium offerre potest. Sanctum sanctorum, est de oblationibus Domino: partile enim est quod reliquum est, omnes tamen scientias superans et ad perfectionem exaltans

uERS. 4.---Cum obtuleris sacrificium, etc.  Sacrificium Christus pro nobis immolatus.

Coctum in clibano uirginis, scilicet utero. Clibanus enim panem suscipit et ignem: sic uterus uirginis panem uite, id est, Dei uerbum, et ignem Spiritus sancti de celo suscepit. Unde: Spiritus sanctus superueniet in te, etc. . Si ergo offers munus  incarnationis Christi, que facta est in uentre uirginis, non est acceptum Deo, nisi de simila, id est, scientia uel notitia Dei fiat. De hac re siquidem locutionem ab apostolis et a prophetis suscipimus, uerba apostolorum sunt panes, lagana prophetarum. Quanto enim panes laganis, ad nutriendum aptiores, tantum precellunt uerba apostolorum uerbis prophetarum. Utrique autem azymi sine fermento scientie secularis. Utraque tamen in oleo fiunt, concorditer enim ab illis de Christi miseratione scriptum est, quia apostoli et prophete scripserunt, sed apostoli plenius scripserunt, qui completum ostenderunt, quod illi nuntiabant futurum.

Lagana. Panis latus et tenuis, qui prophetiam et  legem significat, quantum enim distat inter soliditatem panis et tenuitatem lagani, tantum inter Euangelium et uerba legis et prophetarum: hec tamen oleo lita, quia lex et prophetia caritatem Christi predixerunt, qua in salutem humani generis uenit.

uERS. 5.---Si oblatio tua fuerit, etc.  Oblatio de sartagine, etc., usque ad et ideo ab eius scientia recessit.

Simile consperse, etc. Quia mortuus est et misertus nostri.

Absque fermento, id est, sine macula.

uERS. 6.---Diuides eam minutatim: ut sermonem passionum eius, qui per partes processerunt, diuidamus, alapas, scilicet colaphos, sputa et uulnera  diligenter distinguamus.

Et fundes super, etc., ut quemadmodum misericorditer pro nobis mortuus est, nos quoque pro fratribus usque ad mortem misereamur.

De sartagine. Sicut enim sartago media inter ignem et cibum, sic quodammodo crux inter impassibilem diuinitatem et humanitatem, que igne passionis est assata. Et sicut in sartagine mollia durescunt, dura mollescunt, sic in passione crucis lapidea corda mollita, mollia et fluxa solidata. De sartagine ergo sacrificium offerre est de mysterio crucis cum ueneratione disputare.

uERS. 7.---Sin autem de, etc.  Sicut in sartagine crucem, etc., usque ad ex misericordia quippe mortem sustinuit, et resurrectionem  dispensauit.

Sin autem, etc. Moraliter, similam offert qui in aliquibus communis uite usibus bene conuersari studet. Hec oleo conspergenda est, quia omnis anima oleo eget misericordie, nec uitam presentem euadere potest, nisi misericordia celestis affuerit. Clibanus autem pondus tentationis exprimit, sartago constantiam et robur animi, craticula multiplicem impugnationem.

uERS. 11.---Omnis oblatio.  Dicat aliquis, etc., usque ad hoc modo uerius et perfectius secundum Euangelium sacrificia offers, que iam secundum legem non potest offerre Isrel.

Fermenti ac mellis. Nihil uoluptuosum, nichil suaue placet Deo, sed quod habet aliquid mordacitatis et  seueritatis. Unde pascha cum amaritudinibus manducatur.

Ac mellis. Gentilis eloquentie, que uoce suauis est, non re. Unde: Fauus distillans labia meretricis . Quod autem dicitur in Canticis: Mel et lac sub lingua tua , presentibus non contradicit. Sub lingua enim dicitur, non in lingua, ut ostendatur paganorum sapientia, et Iudeorum littera lingue Ecclesie, id est doctrine subiecta esse. Horum non uult integram doctrinam offerre. Unde ait: Non adolebitur in sacrificium, id est, holocaustum: primitias tantum eorum offeretis. Primitias enim illius sapientie offerimus, non totam, sicut Paulus ad Athenienses, inquit: Sicut uester peta dixit: huius  et genus sumus. Quod enim inuenit congruum scientie Dei, non respuit: non tamen ultra testimonia multiplicauit, quia placuit Deo per stultitiam predicationis saluos facere credentes; unde Moyses ait: Super altare uero non imponentur, et cum liceret dici non ponentur, dicit: Non imponentur in odorem suauitatis: significans, quia si tentauerimus de exterioribus diuinitatis adipisci notitiam, tale sacrificium ad altare non ascendit, sed deprimitur in terrenis, quia de terra est.

. Quod mel in Dei sacrificium non offerretur, etc., usque ad imperfecta queque omittimus.

uERS. 13.---Sale condies nec auferes sal federis. Apostolica sapientia. Unde: uos estis sal terre, etc.  . Sicut omnis cibus sale conditur, ita apostolica doctrina sermo predicationis. Ideo precipitur sal in omni sacrificio offerri, ut secundum Apostolicam doctrinam et institutionem et imitationem operis uiuamus. Unde Paulus, ait: Imitatores mei estote, sicut et ego Christi . Et alibi: Superedificati super fundamentum apostolorum et prophetarum . Unde et legislator non dixit simpliciter sal: sed, sal federis Dei tui. Sicut enim fedus rationale, sic etiam sal rationale. Testamenti ergo Euangelici et salis Apostolici nos commonere uoluit. Oleum in sacrificium offertur, si cum hilaritate offeramus, non ex tristitia aut ex necessitate. Hilarem enim datorem diligit Deus .

Sal qui stypticam uim habet, et contrarius est  melli, iubetur addi sacrificiis: sal symbolum est prudentie, que restringit et exsiccat uoluptatem.

In omni oblatione, etc. Placere enim Deo non poterit quod non ad normam uoluntatis eius correctum fuerit. Nam si in rebus humanis tanta cautela agendum admonuit quidam de mundi huius sapientibus, ut diceret: Omnis actio temeritate et negligentia uacare debet: quid de Dei rebus estimandum est?

Si autem obtuleris, etc.  Secundo in loco primitiarum, etc., usque ad quia littera separabatur a spiritu.

 Confringes in morem, etc. Non modo precepit eos Dei notitiam, etc., usque ad per eleemosynam quippe et orationem scientia diuina nobis perficitur.



CAPUT III.


uERS. 1.---Quod si hostia, etc.  Transmissis ceteris, de salutaribus sacrificiis dicit, que de animalibus, id est bobus et capris et ouibus offeruntur, et nichil ultra ad immolandum substituitur: nec aues quidem, que in offerendis muneribus substitute sunt superius. Qui enim salutares offert hostias salutis sue conscius est: necesse ergo habet ut magna et perfecta offerat, unde Apostolus: Perfectorum autem est cibus solidus .

 Quod si hostia, etc. Sunt secundum leges diuerse hominum conuersationes, etc., usque ad oportet enim eas digne conuersari, ut perueniant ad salutem.

 Marem siue feminam, etc.  Superius in holocaustum tantum mares offeruntur, etc., usque ad id est infirma opera cum fortioribus.

uERS. 3.---Adipem qui, etc.  Oportet intelligibilem adipem offerri, etc., usque ad et per deliberationem massam sanctificemus.

uitalia. LXX: uentrem, id est cor, cuius secundo facit mentionem iuxta LXX, quia duplicem habet operationem secundum medicos, quia per unam partem alimentum trahit, quam uocant uentrem superiorem: per alteram purgationem discernit, quam uocant uentrem inferiorem. Renes sunt genitalium seminum ministeria, cum uentre et femoribus communicantes. Primum ergo adipem, qui supra uentrem est, et duos renes, et adipem qui super eos est,  id est super femora, que renibus sunt uicina, iubet offerri: in medio enim femoris et uentris sunt positi.

uERS. 4.---Reticulum iecoris: Id est, epatis, in quo delectatio uel concupiscentia. Unde iuxta LXX pinna epatis cum renibus auferetur: iecur enim in renibus uim operationis ministrat.

uERS. 6.---Si uero de ouibus fuerit, etc. . Quem precipiat offerre bouem, etc., usque ad in lumbis quoque operatio generationis.

uERS. 9.---Et caudam. LXX: Lumbum sine macula integrum, ne scilicet aliud offeratur Deo, aliud aduersario. Sufficit enim huic ad ueniam que uirtutis sunt non agere; sin autem mala operatur, ueniam non consequitur. Unde: Estote simplices sicut columbe.  Columbe enim nimiam simplicitatem habent, malitiam nullam. Qui de bobus sacrificium offert, lumbum Deo offerre non eget: quem in bonis operibus constringit et exercet. Qui de capris immolat, non habet lumbum immaculatum quem offerat, quia eum olim peccato maculauit. Qui ergo non fuit in peccatis, immaculatum lumbum offerre potest, non qui peccator fuit. Hac causa in sacrificio pacificorum capras ab agnis distinxit.

uERS. 17.---Nec adipem. Propriam concupiscentiam, id est carnalem habere non debemus: Quisque enim tentatur a concupiscentia sua abstractus et illectus. Sanguinem prohibet comedi, ne quemquam interficiamus: sanguinem enim edere, bestiarum,  id est crudelium, est. Ideo aut omnino additur: ut et proximis parcamus et nobis. Deo autem debet anima immolari, unde iussit sanguinem fundi circa basim altaris.



CAPUT Iu.

uERS. 1-2.---Locutusque etc. Anima que peccauerit, etc.  Recte animam dicit, etc., usque ad et spiritus dux ad uirtutem, si eum sequi uelit.

 Anima cum peccauerit, etc. Nihil necessarium legislator omisit, etc., usque ad unde, Qui nescibat peccatum, pro nobis peccatum factus est.

uERS. 3.---Si sacerdos, etc. (ORIG. Obseruandum est quod in peccato pontificis legislator non addit  quod ignorans aut nolens peccauerit: neque enim ignorantia in eum cadere potest, qui ut doceret ceteros prouectus est.

 Si sacerdos, etc. Terror simul et misericordia, etc., usque ad qui conscientia infirmitatis mordetur.

 Si sacerdos, etc. Pontifex, sensus pietatis et religionis, etc., usque ad Christi morte reparatur.

uERS. 3.---uitulum immaculatum Domino, etc.  Secundo inuenimus offerri a pontifice uitulum in holocaustum, etc. usque ad in quo passus est Christus.

uERS. 5.---Hauriet quoque de sanguine, etc. Sanguinem uituli in tabernaculum, id est, in celum intulit: cum post resurrectionem celos conscendens,  uultui Patris astitit, quasi offerens sanguinem passionis, interpellans pro nobis.

uERS. 6.---Septies: pro dimissione, scilicet peccatorum et sub ministratione spiritalium donorum. Sanguis autem passionem significat, secundum illud: Mundus ego sum a sanguine iusti huius. Et alibi: Sanguis eius super nos, etc. De hac aspersione Petrus ait: In obedientiam et aspersionem sanguinis Christi, etc.

uelum, humanitatem Christi. Nam sicut uelum erat inter sancta sanctorum et exterius tabernaculum, ita caro Christi est inter nos, qui exterius tabernaculum sumus, et diuinitatem, que per sancta sanctorum significatur. Contra uelum ergo testimonii sacerdos sanguinem uituli aspersit, quia Christus  carnem suam sanguinem passionis cruentauit.

Contra uelum, etc. Multis nominibus carnem Domini appellat, quia operatio eius multa. Unde ipse Dominus seipsum, modo sacrificium , modo pastorem, rursus uitem, deinde panem uite et granum tritici, translatis uocabulis nominauit.  Sic et Moyses carnem eius uelum appellauit. Unde Paulus: Initiauit nobis uiam per uelamen, id est carnem suam . uelum quoque sanctuarii exhinc appellatur, quia in eo sancti sanctorum caro figuratur.

uERS. 7.---Super cornua. Hoc altare sedem Dei, id est Seraphin significat, unde Esa: uolauit ad me unus de Seraphin, et in manu eius calculus, quem forcipe tulit, de altari . Thymiama, secundum  LXX, compositiones omnium uirtutum. Ubi enim decet compositas esse uirtutes, nisi in sede Dei? de celo namque ad nos descendunt. Unde Iacobus ait: Que autem desursum sapientia . Quatuor autem uirtutes, sapientia, iustitia, fortitudo, temperantia, quia ceterarum uirtutum genera continent, nominantur cornua: has inungit Deus proprio sanguine confortans, scilicet maiori et perfectiori uirtute, ut possint contra aduersarias potestates fortitudinesque preualere.

Altaris, etc. Angelicarum uirtutum. Si enim homines gratum Deo odorem bonorum operum reddunt, quanto magis sancti angeli in puritate nature permanentes? Si autem peccatum quod Christi sanguine  piaretur, non admiserunt, per sanguinem tamen eius nobis pacificati sunt, et numerus eorum reparatus.

In basim. Basis, pars altaris inferior, infirmos homines significat. Sanguine enim Christi non solus numerus angelorum restitutus est, sed et homo redemptus: ideo angelorum quoque redemptio Christus dicitur .

Altaris holocausti. Corporis Christi. Ipse enim est sacerdos, ipse sacrificium, ipse et altare. Sicut enim multa operatur, ita conuenienter multis nominibus appellatur. Unde Paulus: Habemus altare de quo non habent potestatem edere qui tabernaculo deseruiunt : hoc est, corpus Christi, de quo non licet edere Iudeis; hoc altare est in introitu  tabernaculi, id est celi, quia per ipsum ingressum habemus in celum.

Et adipem. Mystice, delectationes et desideria carnis; que tamen omnia non sunt in Christum recipienda, sicut gule, et coitus desiderium. Que autem habuerat, habuit ex nobis, ut sitim et esuriem, et huiusmodi. Hec autem Patri obtulit, ad cuius transtulit gloriam, et nobis in exemplum protulit, ut ad Deum desideria nostra referamus.

uERS. 9.---Duos renunculos et reticulum, quod est super eos iuxta ilia.  Que fiunt et in sacrificio pacificorum, uel salutari. Et in duo sacrificium diuidit, ut sacrificium Christi liceat omnibus imitari tam his scilicet qui inferioris sunt conuersationis,  quibus sacrificium pacificorum conuenit, quam his qui altiora sequuntur, quibus sufficit si sequentia imitantur.

uERS. 11.---Pellem uero et omnes carnes cum capite et pedibus et cetera. Hoc precipit ut Christum non diuidas, sicut quidam diuidunt dicentes: Qui de Maria passus, qui de Deo passus non est; Nobis autem unus est Deus iehsu Christus per quem omnia . Caro enim in Domino omnis humanitas est, secundum quod dicitur: uerbum caro factum est . Unde ait: Carnes eius cum capite et pedibus uel extremis secundum alios, ut per hec uerba, eum qui pro nobis passus est, primum et nouissimum esse credamus: ipse enim est ante omnia, et in ipso constant omnia. Cum intestinis et fimo,  LXX: cum uentre et stercore. uenter autem significat mentem; eum ergo qui pro nobis passus est, mentem humanam habuisse minime dubitemus, quod quidam hereticorum negant. Fimus, peccatum humani generis, signat quod crucifixus in se suscepit. Fimus, cum sit immundus, gerentem non polluit; neque nature nostre est, quamuis in nobis sit: sic peccata nostra, que Dominus portauit, aliena ab illo fuerunt, nec eum polluerunt.

Intestinis et fimo, etc.  Forte ad comparationem, etc., usque ad plenius legislator in sequentibus figurat eius mysterium.

uERS. 13.---Quod si omnis turba.  Idem precipit in sacrificio turbe et sacerdotis, etc., usque  ad pro ipsis enim crucifixoribus orauit: Pater, ignosce illis quia nesciunt quid faciunt.

uERS. 21.---uitulum efferet extra castra  Sufficit nobis conclusio legis ad manifestanda presentia, nichil enim precipitur hic mutari pro peccato multitudinis. Manifestum est quod idem peccatum plebis et sacerdotis intelligit, ideo in utroque idem sacrificium ordinauit.

uERS. 22.---Si peccauerit princeps et fecerit.  Sicut in spontaneis sacrificiis, etc., usque ad sabbatum enim ad otium malorum datum est.

 Princeps iste potest dici uis rationis, que intra nos est, que si peccet, ut aliquid stultum agamus, sententiam illam timeamus: uos estis sal terre. Si uero sal infatuatum fuerit, ad nichilum ualet  nisi proiiciatur foras, et conculcetur ab hominibus. 

uERS. 23.---Hircum de capris. Non capram, facilem scilicet uel mediocrem, sed difficilem et asperam penitentiam. Quanto enim quis intellectu preeminet, tanto, si peccat, pro maiori culpa maiorem penam sustinet.

uERS. 24.---Ponet manum, etc., per semetipsum peccatum manifestans, et offerens confessionem suam. Ipse autem iuxta LXX, non occidit, sed alii; quia illi est necessarium aliorum auxilium, ut penitentia suscipiatur, nec sacerdos occidere precipitur, ait enim:

Cumque immolauerit, etc., nec addidit, quis immolare debeat, licet enim in sacrificio penitentie  alterius uti adiutoriis: unde Iac.: Orate pro inuicem, ut saluemini.

Ubi solet mactari, etc. Quia similiter placent Deo digna peccatorum penitentia et fortia iustorum opera.

uERS. 25.---Cornua altaris, etc. Super crucem offeruntur primitie sanguinis qui pro peccato offertur, quia opus crucis et effectus peccatorum nostrorum perfecta remissio est.

Et reliquum fundens. Omnem scilicet penitentiam euangelice predicationi tribuens cuius intentio est ut se corrigat et saluetur qui penitet. Unde in principio Euangelii Dominus inquit prouidenter: Penitentiam agite, appropinquat enim regnum celorum.  

uERS. 27.---Quod si peccauerit, etc.  Faciens unum ab omnibus mandatis Domini, etc., usque ad cum agnoscit immolare sacrificium laudis.

De populo, etc.  Ad distinctionem eius, etc. usque ad propter nos necessarium ducit.

Si autem de pecoribus.  Oblationi capre quam offerunt qui de populo sunt, etc., usque ad de capra et oue similia precipit.



CAPUT u.

uERS. 1.---Si peccauerit anima, etc.  uidetur dicere peccare hominem, etc.,  usque ad sed statim subiunxit: Anima que tetigerit aliquid immundum, etc.

 Si peccauerit, etc. Non repetit que superius dixit, etc., usque ad quia alterius peccatis uel errori non debemus consentire, sed arguere.

uERS. 2.---Anima qui tetigerit.  Non corporis, etc., usque ad sed potest dicere cum Dauid: Anima nostra sicut passer erepta est de laqueo uenantium .

 Iuramentum proferre est uoto nos diuine seruitutis alligare, etc., usque ad igni doloris ardemus.

uERS. 4.---Anima que iurauerit, etc.  Quid est quod pro tacito periurio, uel tacto morticino, uel aliquo immundo nullum sacrificium  precipitur? Pro eo uero quod quisque falsum nesciens iurat, agnam uel capram offerri decernit? an pro omnibus supradictis hoc sacrificium oportet intelligi? Omnibus enim enuntiatis intulit sacrificium expiationis.

Intellexerit delictum.  Notandum quod delictum, etc., usque ad sicut sequentia ostendunt.

uERS. 7.---Sin autem non potuerit, etc.  Hoc adiiciamus, ut si quid horum princeps peccauerit, hircum offerat de capris, condignam scilicet penitentiam sibi, qui nec peccare debuit, nec communicare aliis, nec subditos ad peccandum prouocare. Quod ergo euenire non debuit, indiscussum reliquit.

Sin autem, etc.  Qui non potest affligere se continue, etc., usque ad quia seipsum plenissime  Deo sacrificat.

uERS. 8.---Retorquebit caput  Mors Christi ad coniunctionem sui corporis, etc., usque ad omnes nos sibi uerius in ipsam mortem suam coniunxit.

 Retorquebit, etc. In sacrificio Dei turtur esse debemus, ut caput nostrum ad pennulas retorqueatur, id est, sensus ad uirtutes. Per caput, mentem intelligimus, quia sicut caput corpus, ita mens actiones regit. Sed caput collo inheret, nec funditus abscinditur, quia mens nostra a carnis delectatione est separanda, non a carnis necessaria cura, nec curam carnis faciamus in desideriis . Caput ergo turturis partim abscindatur, et partim collo inhereat.

 Abrumpatur, etc. uult nos non seruire corpori, sed abrumpi uel retorqueri, ne lex peccati regnet in membris nostris. Quia uero corpus nostrum non debemus odio habere, nec diaboli facturam secundum hereticos existimare, sed menti supponere, non precipit separari corpus a collo, utrumque enim unius eiusdemque creatura est.

uERS. 9.---Fundamentum, etc. LXX, basim, quod est Euangelium, quia, secundum intentionem sacrificii Christi et Euangelii, debet sacrificium pro peccatis offerri. Unde addit: Quia pro peccato est, nichil enim sic a peccato eripit, quemadmodum imitatio Christi et obedientia Euangelice predicationis.

 Quod si non quiuerit. Quia non omne tempus ad penitentiam facile, quando scilicet ipsa penitentia abutimur, et fructum eius, ad peccatum redeuntes, abolemus, legislator innuit dicens: Quod si non quiuerit manus eius, etc.

 Queritur utrum ubique accipiendum sit quod dictum est, etc., usque ad ut cetera omnia ab istis ad illam generalitatem pertinerent.

uERS. 11.---Ephi.  Mensura est trium mensurarum, etc., usque ad non perire eos qui sub manu eius fuerint.

Non mittet in eum, etc. Quasi: non est hec perfecta penitentia, ideo oleum non habet, id est, spiritualem letitiam hilaritatis, nec thus, quia nec  confidendum est ei in orationibus: sed tradat, qui offert oblationem, sacerdoti, id est, spem salutis committat diuine pietati.

Qui pro peccato. Quia nescit utrum boni odoris sit oratio eius qui frequenter preuaricatur. Unde: Quis scit si conuertatur et ignoscat Deus, et relinquat post se benedictionem ? Non sinit ergo desperare nec tamen presumere, ne iterum negligentes sint.

uERS. 12.---Pugillum. In pugillo Scriptura significatur, quo scribitur. Scriptum est autem: Non dico tibi septies, sed usque septuagies septies . Per pugillum ergo innuit Deum exorandum esse, ut meminerit scripte misericordie sue, ut eam nobis donet: sicut fratribus donari iubet; hoc  enim orantem mundabit sacerdos magnus.

uERS. 13.---Anima si preuaricans, etc.  Ab omni peccato abstinendum est, sed maxime ab eo quod contra sancta committitur: quantum autem sit horrendum oblatio testatur. Nusquam enim a principio historie, nisi hoc in loco, aries offerri iubetur, in quo necessitas et utilitas sacrificii perhibetur: non offertur hic hircus, non capra, non ouis, non par turturum, aut duo pulli columbarum.

Ceremonias per, etc.  Multe species sanctificationis sunt. Est oleum, quo ungitur solum tabernaculum; et thymiama, de quo dicitur: Quicunque talem compositionem fecerit, peribit de populis suis: panes quoque propositionis soli mares comedunt, qui sunt de stirpe Aaron. Mystice autem in  his que sanctificata sunt, peccat, qui in sacro loco aliquid irreuerenter usurpat, uel res diuinas indigne tractat.

uERS. 15.---Duobus siclis. Duo sicli, duo precepta caritatis sunt, quibus peccator emit sibi confidentiam remissionis. Nihil enim ualet penitentia sine gratia remissionis; unde iuxta LXX aries quinquaginta siclis emitur, quia per penitentiam et gemine caritatis obseruantiam perfecta requies acquiritur, quando remissio peccatorum datur. LXX, argenti quinquaginta siclis, siclo sancto. Nemo enim acquirit Domini sacrificium nisi per Spiritum sanctum, quia nemo potest dicere Dominus iehsu nisi in Spiritu sancto . Quinquaginta uero Spiritus sancti aduentum  significat, quia die Pentecostes, id est, quinquagesima ad apostolos uenit. LXX: siclo sancto. In siclo sancto, Spiritus sancti uirtutem et operationem significauit. Siculus 20 obolorum est, uicenarius obnoxius peccati non est: unde qui de Aegypto exierunt, cum essent uiginti annorum, peccati populi penam non susceperunt ; mundus quippe est ab omni peccato spiritualis homo.

uERS. 16.---Et quintam partem, etc.  Qui uase sancto uel cibo, etc., usque ad sic enim pro peccato nostro deprecabitur.

uERS. 17.---Anima si peccauerit, etc. . uidetur oblitus quod preceperat: pro quibus enim peccatis capram uel ouem offerri precepit, nunc arietem offerri precipere uidetur; sed nec oblitus  est anteriora, nec contraria precepit: ibi enim per animam, Gentilem significauit: hic autem eum qui per ignorantiam transgreditur mandata legis.

 Queritur quomodo discernitur hoc delictum ab eis que generaliter complexus est, etc., usque ad uel aliqua in sacris seruitiis.

uERS. 18.---Offeret arietem, etc. Superius precepit ut penitens capram offerret, hic arietem immolari iubet, quia nichil prodest asperitatem penitentie immolare, nisi statueris in Christi immolatione plenam confidentiam habere.



CAPUT uI

uERS. 1, 2.---Locutus est, etc. Anima que peccauerit,  etc.  Idem peccatum est quod in sancta, etc., usque ad simile est rapine.

 Anima que peccauerit, etc. Ego puto quod animam nostram, etc., usque ad: Nemo enim mittit uinum nouum in utres ueteres.

Rem perditam, etc.  LXX: perditionem. Laborant heretici in Scripturis perditionem inuenire, unde possint errorem astruere: sed forte ecclesiastica uerba audientes resipiscunt, et quod inuenerant, perditionem esse intelligunt et reddunt, id est, auctori suo dimittunt.

uERS. 5.---Et quintam insuper partem, etc. Linguam, scilicet in qua unus de quinque sensibus: hec offertur, ut de cetero non peccet, quia per ipsam unumquodque predictorum commissum est.

  LXX: non quintam partem, sed quintas, ut bis quinque, etc., usque ad unum Deum referamus.

uERS. 8.---Locutusque est Dominus ad Moysen, dicens.  Hic de iugi sacrificio loquitur, etc., usque ad et totam uitam suam ad perfectionem componat.

uERS. 10.---Lineis, non laneis, tunicam et feminalia linea uult esse, non lanea . uestis enim linea habilis et mollis est, et adherens corpori; lanea autem aspera, quia habiles multumque coherentes sunt anime iustitia et castitas. Linea quoque uestis facile potest haberi, sic et uirtutes, si quis uoluerit eas consequi.

 Tolletque cineres, etc. Cinis consummatio boni operis. Cineres extra castra efferet Aaron, qui post hanc uitam bona opera per Christum pontificem magnum Deo Patri presentant. Et ibi in fauillam rediguntur, dum assistit uultui Dei pro nobis. Castra enim sunt presens uita, in qua semper contra spirituales nequitias pugnamus . Iuxta altare ponuntur, dum consummatio bonorum operum in arca cordis reconditur. Altare enim in hoc loco cor significat. Gloria nostra hec est testimonium conscientie, etc. 

uERS. 11.---Indutusque aliis.  Obseruandum quod aliis indumentis utitur sacerdos in sacrificiorum mysterio, et aliis quando procedit ad populum. Unde: Sapientiam loquimur inter perfectos  . Et alibi: longe inferiori stola indutus, nichil iudicaui, inquit, me scire inter uos, nisi Iesum Christum, et hunc crucifixum .

uERS. 12.---Ignis in.  Non uult ignem prorsus exstingui, sed cum usque mane arserit holocaustum, ablatis reliquis iterum renouati, quo ardeant alia que imponuntur.

Quem nutriet sacer. Allegorice. Mane iudicatus est Christus, uespere crucifixus. Ignis ergo mane et uespere subiicitur: quia caritas Dei in nobis nutritur, dum Christum mane iudicatum, uespere crucifixum, recolimus.

 Altare Dei cor nostrum est, etc., usque ad ut quo magis uidetur Deus, magis diligatur.

 Et imposito holocausto desuper adolebit, etc.  uidendum est utrum nullus dies pretermitteretur, etc., usque ad quod mirum est si taceret, nec admoneret talia uespere offerri.

uERS. 14.---Hec est. uidetur legislator iterare que dixit, memoriam renouans repetitione mandati, et ostendens utilitatem et necessitatem legis. Interponit tamen aliquid noui in quo mandatum necessarium et inexcusabile innuit. Sicut ergo de holocaustis sacrificia iterauit, permiscens eis assiduitatem, ut est illud: Ignis in altari semper ardeat et nunquam deficiat: sic in sacrificio simile, id est theologie addit, quia oportet in loco tantum sancto, et a masculo comedi.

Et coram. Secundum quod Christus reuelauerit,  qui est uerum altare. In his ergo theologiam constituamus que nobis tradidit Christus incarnatus, ut Patrem in eo, et ipsum in Patre cogitemus, et quia Spiritus est Filii et a Patre procedit.

uERS. 16.---Reliquam, etc., ut non ex toto a theologia cessemus, quia summa scientie in futurum conuersatur.

In loco. Ecclesia, que est introitus et uestibulum celi, in ea oportet de diuinitate loqui, unde psal. LXuII: In ecclesiis benedicite Deo, est quisque sibi domestica ecclesia, dum a terrenis negotiis cessat: hic sibi de Deo loqui et theologiam exercere potest. Tales sunt quibus pars sacrificii datur, de Deo, scilicet, meditari et loqui.

 uERS. 17.---Sicut pro peccato. Simile innuit hoc sacrificium ei, quod et pro peccato et pro delicto: sermo enim de Deo maxime ad expiationem et ad emundationem anime habetur, quando oleo et thuri, id est, eleemosyne et orationi, sacrificium uerbi Dei, id est, theologie, coniunguntur.

uERS. 18.---Mares tantum. Non omnium est de Deo disputare, sed eorum qui nichil femineum, nichil fluxum in cogitationibus uel operibus habent. Legitimum ac sempiternum est. De Deo enim disputare presumere non debemus, dum per seculares phantasias a masculorum dignitate declinamus.

Omnis qui tetigerit.  Hoc ad litteram stare non potest: nunquid enim si tetigerit homicida aut profanus sanctificabitur? nullus enim excipitur. Sed  Christus, in cuius typo hec precesserunt, immolatur: huius carnem qui tetigerit, id est, qui fideli corde totam spem salutis in passione eius et resurrectione posuerit, continuo sanctificabitur.

 Omnis qui, etc. Omnis commemoratio Dei sanctificationem prestat. Unde: Sanctificatur autem per uerbum Dei et orationem. Sed cum dicit, tangentem sanctificari, plane ostendit quia disputando de Deo, id est, theologizando, sufficit nobis tantum tangere: qui enim uult calefieri, si manum in ignem miserit, pro calefactione adustionem sustinebit.

Hec est oblatio.  Alia sunt sacrificia que commemorauit in Exod., quibus per septem dies sanctificantur sacerdotes, ut fungantur  sacerdotio. Aliud est quod commemorat, quod offerat summus sacerdos, quando constituitur, id est quando ungitur: unde addit: In die qua unxerit eum, non eos, cum etiam secundos sacerdotes ungi precipiat; hoc sacrificium est sempiternum per successionem, scilicet sacerdotum. uel quia quod signat est sempiternum.

Hec est, etc. Aaron mons fortitudinis, id est, Christus; filii eius omnes fideles; dies unctionis, tempus incarnationis, quo unctus est oleo letitie pre participibus suis.

Ephi. Christi humanitatem. Ephi quidem tres modios capiens significat Trinitatem, si tamen ephi Domini caro est, ut demonstretur diuinitatis eminentia, et Dominice carnis cum ea inseparabilitas, nichilominus  sacrificium perpetuum est. Una enim oblatione consummauit in sempiternum sanctificatos: unde et saluare in perpetuum potest.

In sacrificio.  Lex Moysi sacrificium est sacerdotis, etc., usque ad in quo nichil sit remissum, nichil luxuriosum .

Mane. Mane cepit passio Domini ex quo in atrio Caiphe alapis cesus est, et usque ad uesperum protelata est, tenebris enim eam interpolantibus, a sexta hora usque ad horam nonam in mane et uespere diuiditur.

uERS. 21.---Que in sartagine.  Nullum Deo tale sacrificium est, etc., usque ad holocaustum Deo deputatur.

uERS. 22.---Sacerdos. LXX: Sacerdos unctus pro  eo ex filiis eius faciet ea. Christus enim pro Aaron est, non in loco eius, quia transtulit in se sacerdotium, et abstulit Aaron. Ex filiis eius, quia de Iacob per Mariam descendit et ex eadem tribu.

Qui patri. Unus Dominus iehsu Christus, per quem omnia . Dominus enim glorie crucifixus est, et incarnati uerbi passio est, que fuit in carne Christi: Qui semetipsum totum exinaniuit, formam serui accipiens et obediens patri usque ad mortem crucis.

uERS. 23.---Omne enim. Quecunque in sacrificio pacificorum in hoc quoque iubet fieri.

Nec quisquam. Quod comeditur comminuitur: sacrificium Christi comminuit, qui pro peccatis mortuum dicit, cum peccatum non fecerit.

  Nec quisquam comedet. Sacrificium in hoc loco uerbum ipsum accipiendum est, et doctrina, de qua nullus edit, id est, disputat uel retractat; sed holocaustum est. Quidquid enim dixit, quidquid statuit, eterna consecratione perdurat.

Sacerdos qui, etc.  Non quod imponit, etc., usque ad hoc et modo breuiter commemorat.

 Quedam hostiarum sunt solius Dei, etc., usque ad melius ista igni reseruamus.

uERS. 27.---Quidquid tetigerit. Quamuis oblatio sit alterius, id est penitentis, sanctificabitur etsi non peniteat. Similiter si paruulus baptizatus fuerit,  qui per se nondum peccauit, mundatur ab originali

Si de sanguine, id est, si substantia carnis peccatis fuerit maculata. Unde: uestimentum mistum sanguine erit in combustione, et cibus ignis  infernalis, scilicet lauabitur in loco sancto, id est spem habebit in baptismo, qui non solum preterita abluit, sed instruit ut de futuris penitere possit.

uERS. 28.---uas autem fictile, etc. Infirmus: scilicet, imbecillis, qui peracta penitentia relabitur ad peccata, his confringendus est terrore iudicii.

uERS. 29.---Omnis masculus, etc. Sacerdos integrum sacrificium offerens et comedens, Christus est, qui nostram penitentiam offert, et comedit peccatorum salutem. Carnes autem sacrificii, quia pertinent  ad penitentiam, omnis masculus de sacerdotibus comedit, fortis, scilicet et strenuus, cui dicitur: uiriliter age, et confortetur cor tuum, et sustine Dominum .

uERS. 30.---Non comedetur, etc. Quia ad Christum pertinet, qui propria auctoritate, et propria diuinitatis uirtute remissionem tribuit. Eius enim passio, per quam nobis procuratur remissio, non fuit hominis puri, sed Dei incarnati. Ideo non editur ab hominibus, sed igne consumitur, quia remissionem dare Dei solius est, qui per ignem significatur, Deus enim noster ignis consumens est .



CAPUT uII.


uERS. 1.---Delicto.  Delictum aliquando dicit, etc., usque ad oblatio autem renum et pinnule epatis et femorum sanctimonia est.

 Quidam dicunt esse delictum cum non facimus quod debemus: peccatum uero cum non facimus quod non debemus, sed non ubique hoc obseruatur.

uERS. 2.---Sanguis eius, etc.  Quecunque fiunt in sacrificio pacificorum, in hoc quoque iubet fieri.

uERS. 7.---Sicut pro peccato, etc.  Peccatum est perpetratio mali, delictum desertio boni. Sicut enim aliud est declinare a malo,  aliudque facere bonum, ita et aliud abstinere a bono, et aliud facere malum, et illud delictum hoc peccatum sit. uel delictum est quod ignoranter, peccatum quod scienter committitur.

 Sicut pro peccato, etc. Similiter iubentur adipes arietis, usque ad id est, quod a uia peccati peccatorem conuertunt.

Ad sacerdotem, etc. Christum, qui pro nobis propitiatio factus est. In ipso ergo omne sacrificium ministratur, et agitur, et quod ex penitentia consequitur, ad eum refertur. Ipse enim, ut nos saluaret, uenit dicens: Non ueni uocare iustos, sed peccatores .

Holocausti uictimam.  Non bonum scilicet aut ouium, etc., usque ad cuius respectu patientiam  habemus in passionibus.

uERS. 9.---Habebit pellem. Circumstantiam diuitiarum, quas debent offerre uero sacerdoti, qui uolunt holocaustum fieri. Sathan circumstantia diuitiarum pellem nominauit, dicens: Pellem pro pelle, et omnia que habet homo, dabit pro anima sua . Hanc dedit Iob ut pellem, id est patientiam retineret, que pellis dicitur ex qua fiunt multa utilia.

Et quidquid in craticula, etc. Quia hec theologie incarnationis proxima sunt, necessario offerentis sacerdotis sunt, id est Christi nati, passi, et qui resurrexit.

uERS. 10.---Siue oleo conspersa, etc.  Sacrificium iubetur fieri in oleo etc., usque ad alter in sartagine, tertius in craticula.

  Conspersum oleo sacrificium de simila dicit, etc., usque ad filiis Aaron deputauit.

uERS. 12.---Si pro gratiarum actione fuerit oblatio. Ad litteram pro gratiarum actione fit oblatio, cum quis de magna tribulatione liberatus gratias agit, sicut Moyses post transitum maris Rubri . Mystice quoque, qui maiora crimina non commiserit, Dei misericordie laudes persoluit, qui se immunem ab horrendis criminibus custodiuit.

Et lagana azyma uncta oleo. Panem, scilicet tenuem et latum, qui scientiam prophetarum significat. Quantum autem distat inter soliditatem panis et teneritudinem lagani, tantum inter scientiam ueteris et Noui Testamenti; panes ergo sparguntur oleo, lagana  unguntur, quia maius est lumen et gratia Noui Testamenti quam ueteris.

Coctamque similam, et collyridas olei, etc. Diuinam scilicet sapientiam, que coquitur igne caritatis. Nam Christus Dei sapientia propter nimiam caritatem se tradit morti.

uERS. 14.---Offeretur Domino, et erit sacerdotis, etc. LXX: Et offeret de omnibus muneribus suis laudationem Dei sacerdoti profundenti sanguinem salutaris illi erit. Non enim uolentis neque currentis, sed Dei miserentis est . Christo autem ministranti et perficienti sacrificium primitie offerende sunt.

uERS. 15.---Cuius carnes eadem comedentur die, etc.  Alius anime cibus est lactis,  etc., usque ad: Sint, inquit, noua et uetera.

Usque mane. Futurum seculum, ubi erit uerus dies qui nocti huius seculi succedit, non uult nostram uitam imperfectam relinqui per quam nos oportet saluari: in futuro enim non licebit operari.

uERS. 16.---Si uoto uel sponte, etc. Omne sacrificium pacificorum, uel salutare spontaneum est, unde inter dona superius positum est. Sed gratiarum actionis uel laudis sacrificium, quamuis species eius sit, quia rationabile est, uoluntarium non dicitur: quia, cum rationales sumus, debitum quodammodo precipuum Creatori debemus rationabile sacrificium.

Eadem similiter. Quia quidam post huius uite finem aliam talem descripserunt, introducentes quoddam  seculum mille annorum in quo Ierusalem edificatur et templum eius, et sancta sanctorum restaurabuntur, et sacrificia offerentur. Sed si quis hoc credit, et quodammodo in mente comedit, sperans se eo tempore comedere, quod est impossibile, oblatio eius non suscipitur, quia polluta, peccatum quoque contrahit, unde ait: Quecunque anima tali se edulio contaminauerit, etc.

Sed et si quid, etc.  Duos dies, quibus licet uesci carnibus sacrificii, etc., usque ad non ergo assumam nobis cunctorum scientiam.

uERS. 17.---Tertius inuenerit dies. Futurum seculum in quo generalis resurrectio, quam Christi resurrectio significauit. Mane facto tertii diei, tunc quod reliquum est igne consumetur: quodcunque  enim salutare imperfectum reliquerimus, aut malum fecerimus, tanquam ligna, fenum, aut stipula, igne consumetur: nos autem detrimentum patiemur .

uERS. 19.---Caro que, etc.  Carnes sancte diuina uerba intelliguntur, usque ad et aliena immunditia pollutus est.

uERS. 21.---uel iumenti. Iumenta immunda sunt qui immundis et terrenis actionibus intenti sunt, unde fornicatores equi emissarii dicti sunt.

uERS. 23.---Adipem ouis, etc. Idest nec fortis, nec innocentis, nec penitentis, bona intentio uel desiderium sinistra interpretatione deprauandum tanquam per hypocrisim sit factum, ne quis uelit meritum  alterius exterminare, et quasi comedendo imminuere.

 Dixit superius, etc., usque ad sibi elegerunt mortem peccati.

uERS. 24.---In uarios usus. Non solum bonorum imitando opera, sed etiam malorum nobis in exemplum trahendo. Legimus enim Herodem natalis sui diem celebrasse, et epulas sanguine fedasse : tale desiderium in usum habemus ut caueamus, sed econtrario nostri natalis diem quo in paradiso fuimus, cum luctu et afflictione memoremus. Phariseus superbiens ait: Gratias ago tibi, quia non sum sicut ceteri homines, etc.  Nos econtrario dicamus: Deus, miserere mei, quia non sum similis seruis tuis, qui angelicam ducunt  uitam in terris.

uERS. 25.---Si quis adipem, etc.  Quasi: nemo scandalizet unum ex his minimis, qui in me credunt, etc. Sanguis comedi prohibetur, quasi, ne glorieris aduersus fractos ramos, ne tu excidaris, et illi, si non permanserint in incredulitate, inserantur . Sanguis autem Iudeorum populus recte intelligitur: non enim ex fide neque ex spiritu Abrahe, sed tantum de sanguine eius descendit.

uERS. 29.---Qui offert uictimam.  Alia littera, etc., usque ad et salutis sue conscius gratias Domino refert.

 Sacrificium quod dicitur salutare, etc., usque ad qui portant uasa Domini.

uERS. 30.---Tenebit manibus, etc.  De uictimis salutaribus adipem offerunt sacerdotes, etc., usque ad ut discat contemnere que se uidet in secessum proiicere.

LXX: Offerens sacrificium salutare Domino, offeret munus suum Domino de sacrificio salutari eius. Quod exponens adiungit: Tenebit manibus adipem hostie. uel iuxta LXX: manus eius offerent ex ea Domino: Ipsum enim oportet que ad salutem suam pertinent operari: quia iustitia iusti super eum erit, et impietas impii erit super eum .

Pectusculum autem erit, etc.  Pectus datur sacerdoti, ut cogitationem mundam et doctrine habeat notitiam. Brachium dextrum, ut bona opera habeat, et ad pugnam contra diabolum armata manu procedat, et quod corde conceperit, operum exemplo  perficiat. Datur et de priuato maxilla, ut eloquentia polleat: datur et uenter, ut luxuriam exstinguat, et gulam contemnat.

uERS. 32.---Sacerdotis.  Christi, in sacerdote figurati. Unde solus sacerdos potest sacrificium hoc perficere. Incipere enim bonum nostrum est: perficere et ad finem ducere, diuine gratie est. Non est uolentis neque currentis, sed Dei miserentis dirigere actiones: unde et brachium Dei nominatur. Unde recte armum uel, iuxta LXX: brachium accepit.

uERS. 33.---Qui obtulerit sanguinem, etc. Christus est, qui uerum sanguinem pacificorum et adipem, animas scilicet et desideria salutarium offert, qui est  de filiis Aaron sacerdos scilicet singularis et in omnibus precipuus, cui cedit armus dexter in portionem, id est, omnis actio bona et perfecta.

uERS. 35.---Hec est unctio.  uidentur ergo hec ad unctionem sacerdotum pertinere, etc., usque ad quid autem per predictam unctionem intellexerit in sequentibus ostendit.

uERS. 37.---Ista est lex holocausti, etc.  Cum proposuerit legislator, etc., usque ad in qua figurarum ueritas conseruatur.

Ista est lex, etc.  uides differentes conuersationes que Deo coniungunt, honorem scilicet, sapientie perfectum, qui significatur per holocaustum; uel iustitiam mediocrem, que operatur ea que sunt ad salutem. Sacrificia enim pacificorum uel per holocaustum  uel per oblationem recte esse utilia ad sacerdotalem dignitatem lex intellexit. Unde in die qua legem unctionis mandauit, subdidit ea que sunt de sacrificiis simulque omnia breuiter memorauit.

uERS. 28.---In monte Sinai. Qui rubus uel tentatio interpretatur: similis est autem rubo tentatio: asperum enim uirgultum est et difficile capitur: sic corona bone uite in tentationibus et tribulationibus uix habetur. Unde: Beatus uir qui sustinet tentationem, quia, cum probatus fuerit, accipiet coronam uite .



CAPUT uIII.

uERS. 2.---Duos arietes. Christi passio significatur, qui est dux populi. Bene autem duo arietes immolantur,  quia Christus bis nobis mysteria sue passionis commisit: primum quando agnum mysticum in cena comedit, secundo quando eadem mysteria in panis et uini consecratione constituit.

uERS. 3.---Et congregabis. Conuocauit Moyses omnem synagogam, quamuis Dominus elegisset et precepisset, conuocatur tamen synagoga: requiritur enim in ordinando sacerdote presentia populi, ut sciant omnes et certi sint quia qui prestantior est ex omni populo, doctior, sanctior et uirtute eminentior, ille eligitur ad sacerdotium. Lauit ergo eum et induit. Quali indumento? tunica, et precinxit eum zona. Et iterum: uestiuit eum tunicam talarem , uel, ut alibi legimus, interiorem . uideo autem duabus tunicis indutum  pontificem. iehsu autem prohibet apostolos duabus tunicis indui, cum Moyses et iehsu, id est lex et Euangelium conuenire debeant . Dicunt alii quod iehsu precepit duas tunicas non habere, non esse contrarium legi, sed perfectius lege: sicut et cum lex homicidium uetat , iehsu uero iracundiam resecat ; et cum lex prohibet adulterium, iehsu uero concupiscentiam abscidit. Ego non intra huius intelligentie angustiam, pontificalia sacramenta concludo: amplius mihi aliquid ex ista forma uidetur ostendi. Sciebat pontifex ille, quem tunc ordinabat Moses, quia circumcisio esset spiritualis: seruabat tamen et circumcisionem carnis, quia incircumcisus esse non poterat, habeba  ergo duas tunicas, unam carnalis mysterii, aliam intelligentie spiritualis. Non enim poterat esse pontifex eorum qui tunc erant, nisi carnalia sacrificia offerret, quamuis spiritualia esse debere sciret. Conuenienter ergo habebat duas tunicas. Apostoli uero qui dicturi erant: Si circumcidimini, Christus nichil uobis proderit , et litteralem obseruantiam penitus reprobaturi, merito duas tunicas habere prohibentur; sufficit eis una, et hec interior, eam uero que foris est legis tunicam nolunt, quia unam iehsu et ipsam interiorem habere permittit.

uERS. 6.---Cumque lauisset.  Iam tunc purgationem mundi, etc., usque ad ut quod mente concipimus, opere perpetremus.

 Lauet te Moyses, etc.,  usque ad quali ordine pontifex constituatur.

uERS. 7.---uestiuit.  Discamus prius communes sacerdotum uestes, etc., usque ad quia in tela non potest fieri huiusmodi opus.

 Secunda est ex lino poderis, id est talaris duplici syndone, quam Iosephus uocat byssinam, hec adheret corpori ita arcta et strictis manicis, ut nulla in ueste ruga sit, et usque ad crura descendat. Tales solent habere milites lineas quas camisias uocant, aptas membris et astrictas, ut ad omnia expediti sint. Hac sacerdotes utuntur tunica, habentes uestitorum pulchritudinem, et nudorum celeritatem, que dicitur linea.

Tertium cingulum, serpentis pelli quam in estate exuit simillimum, ut longum marsupium in rotundum  textum, sub tegmine cocci, purpure, hyacinthi, et byssi: propter decorem et fortitudinem, ita polymite distinctum, ut diuersos flores et gemmas artificis manu non intextas, sed additas putes. Hoc balteo inter umbilicum et pectus linea tunica stringitur, qui quatuor digitorum habens latitudinem et magna ex parte ad crura descendens, cum expeditione ad sacrificia opus est, in leuum humerum retorquetur.

 Quartum est rotundum, etc., usque ad statim moriturus.

 Sextum Hebraice, etc., usque ad in humeris portet.

 Septimum paruulum est, etc., usque ad et una textura uidentibus putaretur.

  Octaua est lamina aurea, etc., usque ad totamque pontificis pulchritudinem Dei nomen coronet et protegat.

Mala autem Punica et tintinnabula in inferioribus posita fulgura demonstrant et tonitrua, uel terram et aquam et omnia elementa inter se consonantia, et sic sibi perplexa, ut sint in singulis omnia.

 Hebrei quatuor colores, etc., usque ad prouidentia penetrat uniuersa.

 In Exodo, ubi de sacerdotalibus mandatur uestibus, etc., usque ad ne sanctum detur canibus et magarite ponantur ante porcos .

Et inducens, etc. LXX: Induit tunicam et precinxit  zonam et uestiuit eum epomidem. Incarnationem Christi exsequitur. Totum enim hominem suscepit, corpus scilicet et animam; tunicam terrenum appellauit, quia de terra est; epomidem celestem, quia poderis est. Et hyacinthina, qui est color celestis: utrumque enim suscepit, et utrumque saluauit.

 In tunica hyacinthina, mala Punica, et tintinnabula: quia tanta debet esse pontificis scientia, ut gressus eius et motus et omnia uocalia sint, et ueritatem, quam mente concepit, habitu resonet; quidquid agit, quidquid loquitur, doctrina sit. Sine tintinnabulis, coloribus diuersis, gemmis, floribusque uirtutum nec in Ecclesiam ingreditur, nec pontifex est.

 Humerale, etc.  Imposuit Moyses pontifici, superhumerale, quod est humerorum ex circumductione uestis ornatus: humeri autem laboris et operis indicta sunt. uult ergo pontificem in operibus esse ornatum: non enim sufficit sola scientia, sed qui fecerit et docuerit hic magnus uocabitur .

Superhumerale.  Superhumerale et duos lapides smaragdinos uel onychinos, qui desuper humeros tegunt, interpretantur duo hemispheria, quorum aliud super terram, aliud sub terra; uel solem et lunam qui desuper rutilant.

 Duo lapides in superhumerali Christus et Ecclesia, duodecim apostolorum qui ad predicationem missi sunt nomina continentes, uel littera et spiritus  in quibus omnia legis mysteria; a dextris spiritus, a sinistris littera . Per litteras ad uerba, per uerba uenimus ad sensum. Pulcher ordo ipso habitu sacramenta significans: in humeris opera, in pectore ratio, unde et pectusculum comedunt sacerdotes.

uERS. 8.---Quod astringens.  Cinxit eum secundum facturam humeralis, etc., usque ad quia secundum opera sua cingulo uirtutis utitur.

Aptauit rationali, etc.  Rationale in medio positum, terram indicat, que instar puncti, cum omnia in se habeat, cunctis uallatur elementis.

 Imposuit super eum logion, , etc., usque ad nichil enim post hec adiicitur capiti  pontificis.

 Rationale duplex, apertum et absconditum, etc., usque ad et his precedentibus doctrina et ueritas sequatur.

 Duodecim lapides, etc., usque ad nobis scientiam demonstrante.

Posuit laminam.  Nihil prodest omnium eruditio, nisi Dei scientia coronetur, que semper est ei cum Patre: unde laminam super cidarim imposuit.

 Imperfecta sunt omnia nisi currui queratur auriga, et super creaturas Creator insistens regat ipse, qui condidit. Quod olim in lamina, nunc in signo crucis ostenditur: pretiosior est sanguis euangelii  auro legis; tunc iuxta Ezechielem signum gementibus figebatur in fronte thau : nunc portantes crucem dicimus: Signatum est super nos lumen uultus, Domine, etc. 

Auri lamina in fronte pontificis, et nomen Dei inscriptum; omnia que super terram sunt Dei arbitrio gubernari significant. Iustum enim erat ut pontifex Dei, creaturarum omnium typum portans in uestibus suis, indicaret cuncta Dei misericordia indigere, et cum sacrificaret, expiaretur conditio uniuersalis: ubi non pro liberis, parentibus, et propinquis, sed pro omni creatura uoce et habitu precaretur.

uERS. 10.---Tulit, etc. Ipse est Filius Dei, qui ungit et qui ungitur: ungens uerbo diuinitatis, secundum  quod cum Patre et Spiritu sancto habet omnia communia. A Patre ungitur secundum illud: Unxit te Deus, Deus tuus oleo letitie, etc. . Unxit eum Spiritus sanctus secundum Isaiam: Spiritus Domini super me, eo quod unxerit me . Que autem Pater et Spiritus sanctus, hec eadem facit et Filius. Ungit ergo secundum diuinitatem, ungitur secundum humanitatem. Unde et Daniel oblatum illum uidet, offerentem non uidet, quia semetipsum offert. Unxit ergo Moyses et offert, Christi figuram gerens.

uERS. 11.---Sanctificant.  Significat supernam creaturam sanctificatione nostra ditatam: id est, per carnem Dominicam ex nobis sumptam. Unde: ut notum fieret principibus et potestatibus per  ecclesiam, etc.

uERS. 12.---Fundens, etc. Caput Christi diuinitas. Sicut enim caput a pedibus non diuiditur, sic nec diuinitas Christi ab humanitate post unctionem . Unde ait: Unxit te, Deus Deus tuus, etc.  Sic enim Deus ungitur et sanctificatur.

uERS. 13.---Filios, etc.  Attende differentiam minorum sacerdotum ad maiores etc., usque ad etiamsi primi nomen acceperit.

uestiuitque, etc. Filiis Aaron similes tunice et zone uel baltei et cidares uel mitre imponuntur, ipsum enim induunt, ipso cinguntur, ipsum portant in capite; lumbi enim precinguntur ueritate, que est Christus, et induuntur lorica iustitie: Christus autem iustitia est sicut et galea salutis, ipse enim  est salutare Dei.

uERS. 14.---Obtulit, etc.  Que sit huius legis uirtus, etc., usque ad necessario autem filii Aaron tanquam communicantes ei sacrificio manus imponunt.

 Cum sacrificia pro peccatis memoraret, etc., usque ad et sanguinem fusum ad basim altaris sacrificiorum.

Obtulit, etc.  Lex sacerdotem in multis Christum figurantem, etc., usque ad ouibus precepit.

Obtulit, etc. Mysteriorum traditionem, et pascha mysticum, quod Christus celebrauit cum discipulis suis , significat aries: secundus nominatur,  quia post agnum in cena immolatum, seipsum obtulit; unde Aaron super caput arietis manus imposuit cum filiis suis, quia communem cenam cum discipulis suis Christus celebrauit; sed Moyses specialiter hoc sacrificium obtulit, quia plus aliis figuram Christi expressit, qui maxime sacrificium suum fecit.

uERS. 24.---Tetigit extremum auricule, etc. Si per Aaron Christum accipimus, extremum auricule eius sanguine tactum fuit, quia Patri usque ad mortem obediuit. Si sacerdotes Ecclesie aures eorum tangende sunt, pollicesque manuum et pedum, ut eminentiam actionum et gressuum Domino consecrent. Tetigit extremum, etc. Quis sit huius sacrificii effectus unctio aurium et manuum pedumque  demonstrat: propter obedientiam quippe nostram actionesque bonas, et conuersationem celebratur, ut inobedientia Ade carentes Unigeniti obedientiam consequamur.

Manus eius, etc. Ut in bona actione confortemur. Confortantur enim que unguntur, destruuntur que non unguntur. Ubi enim unctio non fuit sanguinis immolati, percutiebatur Aegyptus. Sed prius sacerdos, et postea filii eius ungebantur sanguine, quia Christus primus sanguinem accepit in cena, deinde discipulis dedit.

Fudit super altare. Cum enim bibit, et apostolis dedit bibere, intelligibilem sanguinem super altare, id est, corpus suum fudit. Ecclesia autem corpus Christi; unde Marcus: Et sumens, gratias agens dedit  eis, et biberunt ex eo omnes, et dixit eis: Hic est sanguis meus noui testamenti, qui pro multis effundetur .

Adipem uero. Quid hec significent, in salutari sacrificio, uel pacificorum dictum est. LXX uero pro cauda, lumbum; pro intestinis, uentriculum; et pro reticulo iecoris, pinnam epatis ediderunt: non frustra autem etiam nunc in ariete commemorantur.

uERS. 26.---Canistro. LXX, canistrum: consummationis, que est lingua Domini, que precipuam perfectamque doctrinam introduxit. Non enim uenit soluere legem, sed adimplere . Hec bene canistrum dicitur propter textum doctrine eius, cum multa in parabolis dixerat. Erat autem  et ferculum et mensa totius doctrine. Recte ergo de canistro consummationis mysticum panem proponit.

Panem. Apostolicam doctrinam, legalemque, et propheticam. Lex enim, et prophete, et apostoli memoriam eius faciunt. Lex enim dicit: Hic est panis quem dedit uobis Dominus . Propheta autem: Panis eius dabitur, etc.  Prophetica autem et legalis doctrina minus nutriunt quam apostolica. Unde Paulus: Posuit Deus in ecclesia primum apostolos, deinde prophetas . Apostoli autem legis et prophetarum ducunt testimonia, per que eis collyrida et lagana sunt subiecta.

 Et armum  Sacerdos ex precepto legis armum dextrum, etc., usque ad et in sequentibus Moyses dicit.

uERS 39.---Tulit pectusculum.  Superius quia generaliter precipiebat, etc., usque ad a principio enim dicitur: Ipse tibi que ad populum, tu illi que ad Deum.

uERS. 30.---Assumesque unguentum.  Queritur post mortem Mosi quis ungebat sacerdotem, etc., usque ad obsequendo non excellendo.

Aspersit, etc. Quecunque in nobis sunt bona ad eum tanquam caput nostrum reducenda sunt; unde: Pro eis ego sanctifico meipsum, ut sint et ipsi sanctificati in ueritate. Aperte igitur, sanctificationem,  passionem suam dixit, que sanctificatio datur nobis.

Et super filios  Non apparebat quis filiorum summo sacerdoti succederet. Non enim primogenitum uel maiorem definit Scriptura, nisi in aliquo diuino iudicio fiebat, quamuis ex contentione uenisse uideatur, ut postea plures fierent sacerdotes summi, quia contendentibus excellentioribus litis finiende causa pluribus honor ipse tribuebatur.

uERS. 31.---Panes quoque. Carnes cum panibus comedi precepit, ut intelligamus corpus Christi, qui caro est, et panis qui de celo descendit , et hoc in ecclesia tantum debet celebrari.

uERS. 32.---Quidquid autem. Hoc uidemus in Ecclesia fieri, et que inconsumpta remanserint ignibus tradi. Non dicit autem, quotquot diebus inconsumpta  remanserint, ut semper, si remanserint, tradantur igni: innuens, ut si a comestione sacrificii deficimus, nec perscrutari ualemus, utrum ea que uidemus, ipsum corpus Domini sint, non tamen relinquamus, sed igni tradamus, ut comedat Spiritus sanctus quod non possumus. Comedit autem, cum cogitamus ei possibilia esse que non possumus.

uERS. 33.---De ostio. Significat quia toto tempore presentis uite non est de tabernaculo recedendum, sed Dei seruitio insistendum.

 Ad ostium tabernaculi testimonii, etc., usque ad habitatio quippe hoc nomen accepit.

Septem enim, etc. . Quinquagesima septenario  in se multiplicato, etc., usque ad obseruantes custodias Domini, etc.

uERS. 36.---Feceruntque, etc. Aaron coniungitur filiis, nec exit de ianua tabernaculi. Ipse enim erat predicandus, et in eis predicaturus, sicut ipse consecrat et in membris consecratur.



CAPUT IX.

uERS. 1.---Octaua die, etc. Octaua dies post dedicationem significat diem Pentecostes, quo Spiritus sanctus aduenit . Septem uero a dedicatione dies innuunt septies septem dies, qui fuerunt a resurrectione usque ad Pentecosten, scilicet 49, addito quasi octauo ipso die Pentecostes.

Pentecoste que contigit die resurrectionis,  gerit figuram futuri, et consummationis seculi presentis, quia septem uoluitur diebus. Oportebat enim ut eadem die adueniret Spiritus, qua resurrexit Christus. Tunc ait uocari Aaron et filios eius, et maiores natu: tunc enim conuocatum est Ecclesie spectaculum, in qua est Aaron, id est, Christus et filii eius qui alte sunt conuersationis, et ideo sacerdotii ministri, et maiores natu, id est, presbyteri: ex his enim corpus Ecclesie consistit.

uERS. 2.---Tolle de, etc. Accipit Aaron uitulum in holocaustum et arietem, et offert Domino. Tunc enim Christus sacrificium suum notificauit, cum Spiritus adueniens Parthos, Medos, Elamitas, et omnium gentium primitias ad apostolorum cenaculum colligit .

 uitulum offert Aaron et arietem, quando doctores Ecclesie mysteria passionis annuntiant, et pro salute humani generis celebrata insinuant.

Tollite. Hircum obtulerunt apostoli die Pentecostes quando Petrus penitentiam annuntians inquit: Conuertimini et agite penitentiam.

 Accipite hircum ex capris unum, etc., usque ad ubi autem uniuersi, ibi et singuli, sed non conuertitur.

uERS. 6.---Iste sermo, etc. Sermonem, scilicet rem imperatam. Hoc facite in meam commemorationem . Sermonem autem dicit, quia plus in sermone consideratur uel constitit huius dispensatio mysterii, et maxime Dominico uerbo ea que  apparent in aliud maius et intelligibile tranferente. Unde et de manna ait: Hic est panis quem dedit uobis Dominus ad comedendum, hic est sermo quem constituit Dominus . In his ergo significat quia sanctum mysterium illis agentibus et Dominicam cenam celebrantibus aduenit Spiritus sanctus. Erat enim dies Dominicus, in quo oportebat apostolos sacra celebrare mysteria: quorum sequentes traditiones Dominicam diem diuinis conuentibus deputamus. Similiter et Christum post resurrectionem per mysticam cenam et panis fractionem inuenimus manifestum.

uERS. 7.---Et immola pro peccato, etc. . Alia littera, etc., usque ad non est necesse super holocaustum imponi.

 Offer holocaustum, etc. Non dicit holocaustum consummationis, ut supra, quando oblatum est ut sanctificatione consummaretur, ut sacerdotio fungeretur, quo fungebatur. Notandum sane cum pro populo offeruntur sacrificia et pro peccato sacrificia esse iussa offerri, et holocaustum et sacrificium salutaris. Pro sacerdote uero oblatum fuisse pro peccato, et holocaustum consummationis, non salutaris. Sed consummationis oblatum est, quando sanctificati sunt sacerdotes. Et hec obtulit Moyses pro Aaron et filiis suis, postea uero Aaron iam sacerdotio fungens precipitur pro se offerre uitulum pro peccato, et arietem in holocaustum non consummationis; tunc enim offerebatur ut sanctificatione consummaretur, et sacerdotio  fungi posset, quo cum fungebatur, non erat necesse iterum consummare.

uERS. 8.---Statimque, etc.  Qua causa hec etiam hic sacrificia peragantur superius diximus, etc. usque ad unde in persona sacerdotis utrumque perspicimus oblatum.

. Mouet etiam quod cum faceret Aaron dona populi que supra memorantur, etc. usque ad utrumque ex utroque animante, quasi pectuscula dixerit.

uERS. 15.---Et pro peccato, etc.  Cuius hec figuram habeant, etc., usque ad et que docerent Ecclesiam meditari non cessabant.

Extendens manum, etc.  Ad altare stans deseruiebat, etc., usque ad qui ibi  gradus prohibuit esse.

uERS. 22.---Sicque completis et cetera.  Euidenter omnem figuram Ecclesie uult exponere, etc., usque ad sequentia demonstrant.

uERS. 23.---Ingressi autem Moyses et Aaron tabernaculum testimonii, etc.  Quia de intelligibili tabernaculo, etc., usque ad idoneus est ut prestet benedictionem.

Ingressi autem. Premisit ingressi, et subdit egressi, quia sacerdos ingreditur tabernaculum, quando pro se uel pro populo orat, uel diuine contemplationi uacat; egreditur cum docet, uel benedicit populo, uel cum ad conscientiam redit perscrutando se, ne forte in predicatione offendat.

Apparuitque gloria Domini. In specie ignis, sicut  in die Pentecostes, unde subdit: Et egressus est ignis a Domino. Unde et Lucas: Apparuerunt illis dispertite lingue, tanquam ignis.

Omni multitudini, etc. Cui simile Lucas ait: Facta autem hac uoce conuenit multitudo, et mente confusa est ; non solum conuenit, sed expauit. Unde hic sequitur: Obstupebant autem et mirabantur, etc.

Qui erant super altare. Inuenit quia necesse sit predicta sacrificia, et eorum expositiones superponere intelligibili altari corporis Christi, ut illuc suspiret nostra intentio, et tunc nutrimenta intelligibilis ignis, id est Spiritus sancti, aderunt, de quo dictum est: Dominus Deus noster ignis consumens est .



CAPUT X.


uERS. 1.---Arreptisque Nadab.  Exeunte a Domino igne mortui sunt filii Aaron, etc., usque ad tormenta patientur.

Arreptisque, etc.  Alienum ignem offerunt, etc., usque ad ne uitiis flagremus.

 Hic eos qui aliena docent, etc., usque ad unde uitam poterant promereri.

 Alia littera, etc., usque ad per quos nobis Scripturam dedit.

uERS. 4.---uocatis autem Moysi, Misele et Elisaphan. [Figure: [Hebrew Text] 2Kb] Misel, Dei attrectatio. [Figure: [Hebrew Text] 2Kb] Elisaphan,  siue Elzaphan, Dei illuminatio, uel Dei speculum. His iure precipitur ut tollant Nadab et Abiu extra castra. Hi enim sanctos significant, qui a Deo illuminati ipsum manibus fidei attrectant, et Deum perfecta fide contemplantur. Unde bene filii Oziel dicuntur, qui significat Euangelium: unde patruelis Aaron fuisse dicitur, quia magna cognatio est Euangelii et Legis. Euangelium namque expositio est Legis: filii autem Euangelii hereticos uere mortuos a castris Ecclesie detrudunt. uel Misadai et Elisaphan primus attrectatio Dei, id est Misadai; Elisaphan interpretatur specula Dei mei. Quicunque scit attrectare Deum, et speculari Christi scilicet carnem et diuinitatem, sicut Thomas qui manu contrectans carnem dicebat: Deus meus et Dominus meus , potest ignem  aliene doctrine auferre a facie sanctorum, id est sacerdotum. Tunice sacerdotum, conuersatio et uita qua sacerdotii induuntur habitu. Abiiciuntur ergo cum sacerdotio a consortio sacerdotum et etiam populi. Unde addit, extra tabernaculum, id est, ecclesiam populi, filii patrui Aaron hec faciunt.

Aaron, id est Dauid, per quem prophetie intelliguntur, que Christum manifestum faciunt, et quodammodo ignorantibus pariunt. Frater autem prophetie Euangelium est; que enim in Euangeliis facta sunt, a prophetis predicta sunt. Filii ergo fratris patris Aaron, id est Euangelii, tales eiiciunt. Unde: Si quis uenit ad uos, et hanc doctrinam non affert, nolite eum recipere in domum .

uERS. 6.---Capita, etc. Ad litteram. Quia nuper  fuerant Deo consecrati, precipit ut sancta uestimenta non deponant, sed parati seruire Deo assistant.

Allegorice autem, ne in Christo diuisionem personarum faciant. Caput enim Christi Deus est, Christus autem ex diuinitate constat et humanitate; capitis enim, id est diuinitatis tiara humanitas est, qua tecta fuit uelut pileo diuinitas; hec non est auferenda, nec diuisio personarum in Christo predicanda, sed duarum substantiarum una persona.

Capita uestra, etc.  Ne scilicet cidares deponant, etc., usque ad unde addit:

Fratres uestri et omnis domus Isrel plangant incendium.  Non ignoramus quid cidares significent,  etc., usque ad de qua: Unctio eius docet uos de omnibus.

uERS. 9.---uinum et omne quod inebriare.  Usque nunc hanc legem Ecclesia custodit, etc., usque ad id est spiritualiter inspirasse.

uinum et omne quod, etc. Ab iis que statum mentis deiiciunt uel euertunt abstinere iubentur, quando tabernaculum ingrediuntur. Nos autem nunquam inebriemur, sed semper mente et corpore sobrii simus.

Quando intrabitis. . Quando ergo eis licebat bibere, etc., usque ad ut hoc sit officium sacerdotum legitimum eternum in progenies eorum.

 uERS. 10.---Ut habeatis scientiam discernendi.  Hoc et ambigue positum est, etc., usque ad an potius ad utrumque referendum est?

uERS. 12.---Tollite sacrificium, etc.  Quod pectusculum confidentiam, etc., usque ad que autem ad pacifica et salutaria pertinent, totius populi sunt.

Tollite, etc. Arcana, scilicet et profunda Scripture sacramenta, que uulgus non capit, retinenda ac comedenda sunt perfectis; iuxta altare, id est iuxta Dominice passionis fidem et auctoritatem.

uERS. 14.---Pectusculum, etc.  Pectusculum. Quamuis singulis singula nomina data sint, etc., usque ad de pectusculo imponebatur altari.

 uERS. 16.---Inter hec.  Quia omne peccatum per penitentiam deletur, et qui predictum peccatum alterius doctrine et blasphemie commiserunt, saluati non sunt, causam mortis eorum legislator exponit.

Inter hec hircum, scilicet quia non comederunt filii Aaron quod pro peccato erat in loco sancto, id est penitentiam peccati commissi in ecclesia peragi non fecerunt. Quibus hoc preceptum est, quos Christus in Ecclesia uicarios suos constituit. Ipse enim oblationis sue sanguinem, que pro nostro sanguine oblata est, in sanctum, id est in celum, in conspectu Patris obtulit. Debet autem comedi hoc sacricium in loco sancto, id est ecclesia, in propitiationem peccatorum, unde addit: Quemadmodum preceptum  est mihi, id est sicut precepi. Moyses enim gerit personam Christi. Exustum reperit, quia in Spiritum sanctum peccauerant, ab intelligibili igne Spiritus sancti oblatio pro penitentia ablata est. uoluntarie enim peccantibus non relinquitur hostia pro peccato . Nam sicut uera penitentia ueniam promeretur, ita simulata Deum irritat: quia Spiritus sanctus discipline effugiet fictum . Hoc autem sancti Patres irremissibile peccatum, et blasphemiam in Spiritum sanctum dixerunt, in sceleribus usque ad finem uite perseuerare, de salute sua desperare, de potentia et misericordia Redemptoris diffidere.

 Non peccare solius Dei est, etc., usque ad nisi uerum et sincerum.

  Sane quoniam sex pecora precipiuntur offerri pro populo, etc., usque ad que omnia fuerant pro peccato.

uERS. 19.---Respondit Aaron, etc. In persona Ecclesie, cuius figuram gerit, sicut et Christi, uidetur Aaron dicere hoc. Quasi, quia post aduentum Saluatoris deputati sunt ministare, et pro penitentia offerre, et propheticam uitam exponere. Aliter: Docentes perierunt et in eis hec Ecclesie acciderunt, ut sacerdotum et magistrorum lugeret mortem, unde comedere hodie pro peccato non potuit, nec orare: Domino autem displicebat.

 Respondit Aaron, etc. Si hodie obtulerunt que pro peccato illorum sunt, etc., usque ad Hoc  autem quare sit factum, respondit Aaron, et placuit Mosi.

Hodie. Quasi dicat: si ante remissionem Saluatoris hoc peccassent, forsitan ignosceretur, cum nondum mundo scientia manifestaretur: unde, Si non uenissem, et locutus eis fuissem, peccatum non haberent; nunc autem excusationem non habent de peccato suo .



CAPUT XI.

uERS. 1.---Locutus est Dominus.  Quidquid a Deo factum ipsa institutionis auctoritate mundum est. In animalibus igitur mores pinguntur hominum, et actus, et uoluntates, ex quibus fiunt mundi uel immundi.

  Dixit Dominus ad Ne: Omne quod mouetur et uiuit, erit uobis in cibum , etc. In Genesi quoque dictum est: uidit Deus cuncta que fecerat, et erant ualde bona . Hic autem quedam prohibentur, uelut mala, et immunda decernuntur. Non sunt tamen ista contraria sibi: nam et Iudeorum gastrimargiam ad modicum Dominus reprimit, et spiritualis preceptorum expositio quales debeant esse instruit. Lex enim nutrimentum est anime rationalis rationabiliter intellecta. Sicut autem in superioribus per oblationes figurauit offerentes, sic nunc per ea que comeduntur exprimit comedentes.

uERS. 3.---Omne quod habet, etc.  In piscibus quidquid pinnulas et squamas non habet,  abominabile est: aspera pro mundis habentur. Hispidi enim et hirsuti, firmi, et graues hominum mores approbantur. Qui sine his sunt, immundi dicuntur, quibus leues et lubrici, infirmi et effeminati mores adiiciuntur. Pinnulas quoque coniungit et squamas; quicunque enim pisces pinnati sunt et squamosi. Si quibus ignorantia solubilis est, his et cognitio sublimis et uita celestis: qui autem tales non sunt, cum his nec cibum sumere.

Moraliter.  Pisces qui pinnulas habent et squamas, dare saltus super aquas solent. In pinnatis ergo piscibus electe anime figurantur, que sole in celestis Ecclesie corpus transeunt; que pinnulis uirtutum fulte per celeste desiderium saliunt ad contemplationem, quamuis in se relabantur per carnis  fragilitatem. Soli ergo in electorum corpus quasi cibus electus transeunt, qui dum imis seruiunt, mentis saltibus superna conscendunt, ne semper in profundis curarum lateant, ubi nullam amoris summi, quasi liberi eris, curam habent. Qui ergo rebus temporalibus occupantur, tunc bene exteriora disponunt, cum sollicite ad interiora refugiunt, nec perturbationis strepitus diligunt, sed apud semetipsos intus in tranquillitatis sinu requiescunt.

uERS. 10.---Quidquid pinnulas, etc. Sunt etiam pisces testam pro pelle habentes, quorum squama auferri non potest, quia nec uerbo Dei squamas ignorantie deponunt, nec cultrum spiritus suscipiunt: et quamuis in mari baptismi inueniantur, uel  in penitentie fluminibus, abominabiles sunt tamen in his que mouentur et uiuunt in aquis, quia regenerationem et uitam, quam in baptismo acceperunt, uiuendo male corrumpunt.

uERS. 11.---Carnes.  Cum suem prohibet, etc., usque ad querentes tenebras noctis.

uERS. 13.---Hec sunt que de auibus, etc.  Que ad contemplatiuorum uitam pertinent, adiungit, etc., usque ad mulierculas peccatis oneratas.

uERS. 14.---uulturem iuxta genus suum.  Qui bellis gaudet. Unde sequitur exercitum, expectans cadauera mortuorum: non debet enim alieno luctu pasci, qui dat operam contemplationi.

uERS. 16.---Struthionem. Struthio auis est, sed uolare non potest, et semper circa terram est, sicut  quidam Deo militantes et secularibus negotiis se implicantes .

Noctuam. Hanc aiunt in nocte acute uidere, et parum in die. Tales sunt qui Legis gloriantur contemplatione, et Euangelii lucem capere non ualent. Nycticorax. In nocte tantum rapit. Tales sunt gentes noctis operibus inhiantes, que sunt fornicatio, immunditia, impudicitia .

Larum. Larus est animal tam in aqua quam in terra habitans: uolat enim et natat. Huic assimilantur qui circumcisionem et baptismum uenerantur.

Accipitrem. Accipiter inter rapaces est aues, sed mansuescit, et rapinam cum hominibus operatur. Hunc imitantur qui mansueti uidentur, sed cum potentibus et auaris atque rapacibus rapere nituntur.

 Mergulum et ibin. Hec longi colli sunt, et cibum ex profunditate terre uel aque  trahunt, nec imitanda sunt. Qui enim contemplationi uacat ad superiora debet tendere, nec de inferioribus sollicitus esse.

uERS. 19.---Upupam. Hec lugubris est et luctum amans. Seculi autem tristitia mortem operatur. Qui autem Deum diligit, debet gaudere, sine intermissione orare, in omnibus gratias agere .

uespertilio. Que circa terram uolat, pennis pro pedibus utitur: quod alienum est ab eis qui contemplantur, ne contemplatio eorum in terrenis occupetur.

uERS. 20.---Omne de uolucribus quod graditur super  quatuor pedes, etc. Qui contemplatiuis uidentur esse similes, sed tanquam reptilia terrenis inherent concupiscentiis, etiamsi in quatuor pedibus ambulent, id est si euangelicam predicationem simulent, que uocat ad penitentiam; quia non uere socialem amplectuntur uitam, uoluptatibus seruientes, abominabiles sunt.

uERS. 21.---Quidquid autem ambulat, etc. Quia cum sint in carne, non secundum carnem ambulant , sed a sordidis actionibus exsiliunt, et terrenis hominibus permiscentur, ut instruant et doceant: sicut Dominus cum peccatoribus et publicanis . Habere nos oportet crura sublimiora pedibus, ne claudicemus utroque pede, sicut  Iudei in lege et prophetis; sed crura habeamus recta, sicut Cherubin, de quibus dicitur: Crura eorum recta, et pennati pedes eorum .

uERS. 22.---Brucus. Qui exsilit, sed minus quam attacus, uel locusta, que magis exsiliunt. Tales sunt, qui cum peccatoribus conuersantur, ad conuersationem, non ad consensum uel imitationem.

Ophiomachus. Qui pugnat cum serpentibus, nobis autem pugna est cum antiquo serpente et angelis eius .

uERS. 25.---Ut portet. Sicut qui dicit malum bonum, et amarum dulce : laudando enim malum a quo prohibere debuerat, suum facit et portat.

uERS. 26.---Omne animal quod.  Nullum peccatum preterit lex; quecunque in Euangelio prohibentur  Legis enigmatibus exprimuntur, ut in ore duorum testium stet omne uerbum , et in utraque lege laudes Deum, et, sicut prohibet, fugias malum.

uERS. 27.---Quod ambulat super manus, etc. Qui euangelicam conuersationem migrat, sed manibus ambulat, turpis, scilicet, lucri causa manus imponens , hic recte omnibus bestiis comparatur, ut uel adulterum dicas, uel auarum, homicidam et similia: omnibus enim per prauam manus impositionem communicat.

uERS. 28.---Qui portauerit huiusmodi cadauera. Falsa dicendo testimonia. dignum dicendo indignum, et mundum immundum.

uERS. 29.---Mustela. Ingluuiem. Mus enim pro  uentris ingluuie nulla uitat pericula.

Crocodilus. Qui dure cutis et malitiosus luto pascitur.

uERS. 30.---Chameleon. Miserescit, et pre infirmitate mansuetum se fingit, cum crudele sit.

Talpa. Animal cecum de terra genitum. Creatur enim, ut aiunt, de terra compluta et lutulenta, sed prius corrupta.

uERS. 31.---Qui tetigerit, etc. Si naturaliter essent immunda, immundus esset uiuentia etiam qui tangeret. Morticina talium actiones sunt, id est, dolus, furtum, duplicitas, et huiusmodi in quibus mors anime.

uERS. 32.---Et super quod, etc.  Admirabili diuisione utitur legislator, etc., usque ad tam  uas ligneum quam uestimentum.

uERS. 34.---Omnis cibus, etc. Cibum et potum opera bona intelligit, ideo dixit: Cibus quem comedetis, et liquens quod bibitur, etc. Quia malarum actionum et cibus et potus prohibetur, ne quis participet. Si ergo bonis actionibus, que sunt in omni uase, id est in omni homine, quodlibet morticinum inciderit, necessario immunda actio erit. Si enim bone actioni, superbia, dolus, hypocrisis uel quodlibet morticinum, id est, participanti mortem inferens inciderit, et hic immundus erit: bonam enim actionem mala incidens intentio polluit.

uERS. 34.---Si fusa fuerit super eum aqua.  De uase, scilicet quod  factum est immundum de morticinis immundis si forte aquam habuit.

Aqua. Baptismi: est enim sermo de baptizatis; de infidelibus autem mentionem non facit. Unde Paulus: Scripsi uobis non commisceri fornicariis , non utique fornicariis huius mundi, etc.

uERS. 35.---Siue clibani. Per hoc magistri designantur, in quibus cibi sacre doctrine coquuntur operatione et igne Spiritus sancti. Nec mirum: Moab enim lebes appellatur: Moab olla spei mee .

Chytropodes, etc. Quia qui docent non furari, furantur; et qui predicant non mecari, mechantur: doctrina tamen munda est. Unde fontes et cetera.

 uERS. 37.---Si ceciderit.  Nihil indiscussum relinquit, etc., usque ad si quodlibet morticinum super eos ceciderit, fiunt immundi.

uERS. 39.---Qui cadauer eius tetigerit, immundus.  Iniquorum uitam debemus abominari, iustorum imitari. Qui enim uitam malorum tetigerit, immundus erit, donec penituerit.

uERS. 40.---Qui comederit. Id est, quasi aduocatus defenderit, et in se auxiliando transtulerit, lauet uestimenta sua, id est actiones prauas, donec penituerit.

uERS. 41.---Omne quod reptat super terram. Hoc superius legislator exposuit, sed ad frequentationem meditande legis monendo auditorem, repetit.

uERS. 47.---Et sciatis quid comedere. Non hi cibi  nos mundant uel polluunt, sed nos ipsi: uiuificamus enim que comeduntur, et quemadmodum omnis cibus bonus , et nichil reiiciendum, quod cum gratiarum actione percipitur; sic ea que comeduntur, id est que nutriunt animam, bonas scilicet actiones, nos uiuificamus, si bene utimur: si male, mortificamus. Qui enim ex rapina facit eleemosynam mortificat eam, et aufert ei potentiam; et qui abstinent a cibis, fratribus uero detrahunt, mortificant abstinentiam.



CAPUT XII.

uERS. 2.---Mulier si suscepto semine.  Septimana est presens uita, etc., usque ad nec in futuro purgabitur.

 Immunda erit.  Quia scilicet sator immundus, ut heres Ade, qui per transgressionem immundus, et ita uxori mistus. Postquam enim exiit de paradiso cognouit uxorem suam, et ita propagatur humanum genus.

Septem diebus.  Quia Adam, etc., usque ad quando Adam separatus a paradiso in hanc miseriam decidit.

Die octauo, etc.  Dies octauus, etc., usque ad Inobedientia autem immunditiam nobis sordemque contraxit.

uERS. 4.---Triginta tribus diebus, etc.  septem additis, etc., usque ad incertum est enim an feminam, an marem pariant.

  Que differentia est inter septem dies, etc., usque ad in femine octoginta.

Omne sanctum non tanget. Quid sanctuarium uult intelligere cum tabernaculum nonnisi sacerdotes debeant ingredi, et usque ad uelum secundi: ultra uelum autem, ubi erat arca, summus tantum sacerdos introibat? Forte ante tabernaculum, ubi altare sacrificiorum est, potuit dici sanctuarium. Nam sepe sanctus locus appellatur etiam atrium, cum dicitur: In loco sancto edent ea. Illuc forsitan intrabant mulieres dona sua offerentes, que altari imponerent.

uERS. 6.---Cumque expleti fuerint. Intentionem aperit, quia scilicet, pollutionem naturales motus non faciunt, sed peccatum, de quo dicit Dauid: Ecce enim in iniquitatibus conceptus , etc.,  Matrem naturam appellans, et immunditiam peccati Ade et Eue in totum genus humanum descendisse significans. Ideo Moyses, completis diebus purificationis holocaustum, et pro peccato precepit immolari; euidenter ostendens quia imago Dei perfectionem tribuit generi nostro. Nam formationem dies mundationis ostendunt, perfectionem holocaustum.

 Nunquid peperisse peccatum est? etc., usque ad non ut dicerent super filio aut super filia, sed pro filio aut filia.

Notandum autem quam pauper Dominus nasci uoluerit, ut non pro illo offerretur agnus et pullus columbinus aut turtur, sed par turturum aut duo pulli columbarum secundum Euangelium, quod scriptura Leuitici tunc iussit offerri, si non habuit  agnum manus offerentis, quod satis est magnum.

 Dominus noster non solum homo, etc., usque ad et post in celestem Ierusalem bonorum operum uictimis Domino commendata perueniet.

uERS. 7.---A profluuio, etc. Tanquam aliquis querat, unde mundabitur que legitime generauit? ait, a profluuio sanguinis sui, hoc est inobedientia, unde immunditia et pena profluxit, per meditationem et contemplationem legis, cuius negligentia hominibus immunditiam inuexit.



CAPUT XIII.

uERS. 1.---Locutusque est Dominus.  Semel loquitur Deus, et duo audiuntur: Spiritum audit  Moyses, ut sublimior; litteram, Aaron, ut inferior, qui litteram nuntiat populo. Unde ipse loquetur ad populum, et erit os tuum, tu autem eris in his que ad Deum pertinent .

uERS. 2.---Homo.  Aliquando excellenter accipitur, qui Dei imaginem et nature seruat dignitatem. Aliquando peccator, in quo dignitas deformatur, sicut hic.

In cuius carne, etc. In carne et cute lepram portat, qui carnalia uel exteriora suadere certat, ut Corinthiani, qui putabant resurrectionem futuram in uoluptate carnis: et in fide manentibus, quamuis carnaliter uiuant, non imputari peccata.

Aut quasi lucens. Lepra alia nimis uel moderate  obscura, nondum efferuente passione, que nimia indiget deliberatione. Alia nimis clara et perspicua, cuius aperta cognitio.

Plaga lepre.  Lepra falsa doctrina; leprosi heretici, qui unitatem uere fidei non habentes, uarios doctrine profitentur errores, uera falsis admiscentes et Ecclesiam, sicut lepra corpora, irradiando commaculant.

In corpore lepram gerit, qui Ecclesie detrahit, sicut Carpocratiani, qui negant resurrectionem carnis, et Nouatiani, qui nuptias damnant, et peccantibus auferunt penitentiam.

uel ad unum quemlibet filiorum eius, etc. Cognatorum secundum spiritum, a quo habet sacerdotium, quibus inest perfecta et plena prophetia, ut discernere  possint subtilia et anime motus absconditos.

uERS. 3.---Pilos. Cogitationes, quibus anima ornatur, mensque contegitur, a qua generantur, sicut caput capillos generat, quibus ornatur et tegitur. Unde capilli capitis uestri omnes numerati sunt . Inde Nazarei caput non tondent , quia superfluas cogitationes non habent, sanctas autem deponere sanctum, damnum est.

Humilior carne, etc. Humilior seipso: unde recte ueniam non meretur. uinci enim ab alio maiori, portabile est; bonum autem a Deo preceptum non operari , ut seipso quispiam deterior fiat, hoc importabile est.

uERS. 4.---Recludet eum. Secundo recluditur, ut studiose inspiciatur, et duplici probatione transacta  districtum iudicium fiat. Manifestum enim erat peccatum sacerdoti, sed animum consentire passioni nesciebat, sed coniiciebat: ideo iterum inspiciebat. Hinc Dominus post negationem, animum Petri quomodo se habeat tertio interrogat , ut non cito iudicemus, sed frequenter inquiramus. Septem diebus recluditur. Septenarius enim presentis uite plenitudinem signat, que septem diebus agitur, quo impleto, peccatum et seruitium cessabit. Unde septima in diuinis Scripturis requies nominatur.

uERS. 6.---Mundabit eum, quia scabies est. Sic Paulus eum qui in Corintho fornicatus est  sanctorum tabernaculo remouit, et Satane tradidit; quem cum inspexisset secundo, et penitere uidisset, suscipi iussit .

 uERS. 10.---Cumque color albus in cute fuerit. Manifesta transgressio littere legis, que propria Iudeis sicut in sacrificiis et purgationibus et in huiusmodi. Est enim et communis gentibus de adulterio, rapina, auaritia, et similibus.

uERS. 12.---Sin autem effloruerit.  Ostendit Iudaicum populum partim leprosum, ut in parte transgressorem legis: unde eum sacerdos expellit tanquam immundum. Sed toto corpore leprosum Gentilem, qui totam transgreditur legem, non expellit; sed eum mundum iudicat, quia legis iugo subiectus non erat.

 Sin autem effloruerit, etc. In hac lepra quasi florente et alba, diuersa crimina designat. Quia  cum mundialis uite uoluptas quasi candida estimatur et florens, tunc graue uitiorum contagium grassatur in corpore. Nam aut auaritie aut libidinis patescunt macule. Sed auaritie crimen facile potest resecari, unde: Date eleemosynam et omnia munda erunt uobis. Libido quoque ieiuniis et abstinentia mundatur. Sed omnibus per sacerdotem medela adhibetur. Alia enim sacrificiorum oblationibus mundatur; alia est, que facilius; alia, que extra castra posita mundatur; alia, que omnino non mundatur.

uERS. 14.---Caro uiuens, etc.  Iudaicum mandatum, quod uiuere dicitur quantum ad mandatum, uel quia bene intellectum affert uitam.

uERS. 18.---Caro enim, etc.  In carne uiua  lepram gestat, qui de anima, que uita carnis est, aliquid falsum existimat. Sicut Luciferiani qui dicunt animam de carnis substantia propagatam; et Arabici qui animam cum corpore mori putant.

uERS. 19.---Cicatrix, etc.  In cicatrice sanati uulneris lepram portant, qui post agnitionem fidei et medicinam Dei quam in Christo suscipiunt, rursus aliquod indicium erroris aut perfidie ueteris dogmatis ostendunt.

Alba. Quia ex uulnere legalis transgressionis; lex enim alba et a sole iustitie non calefacta .

Subrufa. Quia de preuaricatione euangelica, sicut idolothytum sanguinem, uel suffocatum comedere; utrumque autem fit contra Christum, cuius est Lex et Euangelium.

 uERS. 20.---Contaminabit. Quia in habitu est peccatum, et anime mala depastio per ulcus incubuit. Unde lepram ex uulnere efflorentem uocauit.

Caro et cutis quam ignis exusserat, etc.  Supradicta uidetur repetere, sed partim eadem dicit, partim adiicit, alteram quippe passionem, sed eamdem ponit indicationem. Egit enim de ulcere quod aliqua egritudine neglecte carnis generatur et proficit. Ulcus ergo carnis nostre est uoluptas, ebrietas, gastrimargia et huiusmodi, que luxuriante corpore et in semetipso pruriente proueniunt. Nunc autem de plaga maiori, id est exustione ignis. De quo dicitur: Ignis aduersarios consumet .

uERS. 25.---Quia plaga, etc. In cicatrice exustionis lepram habent Manichei, qui in abstinentie cruciatu  corpora sua exurunt, et per infidelitatem, non munditiam inde, sed lepram gignunt.

uERS. 29.---uir siue mulier. Qui scilicet in diuinitate errat, sicut heretici, qui non solum Patrem factorem mundi negant, sed etiam actorem malorum affirmant, ut Manicheus.

uel barba, etc.  In barba lepram gerunt qui de apostolis et discipulis Christi peruerse sentiunt, et falsa predicare confingunt. Barba enim est ornamentum uiri, et apostoli doctores corporis Christi.

 Sex species lepre inuenimus legislatorem posuisse, etc., usque ad quia erroris sui perfidiam aperta prauitate defendunt.

 Diuersos colores lepre supponit, etc., usque  ad linguam mendacem significat et imbecillitatem.

uERS. 31.---Recludet eum septem diebus, et die, etc., non tam pro pena quam districte probationis causa; tempus enim in omnibus seruandum, districtius in his quorum lingua circa diuinitatem se effrenat.

uERS. 34.---Si die septimo. Quia uerbum in quo delinquitur, si semel negat qui peccauit, diiudicari non oportet. Quis enim reum iudicat per quod confessus est lingua, uoluntate se protulisse negat?

Lotisque uestibus mundus erit, etc.  Alia ante baptismum commissa, etc., usque ad de quo dicitur: Qui peccat in Spiritum sanctum, non remittetur ei, etc.

uERS. 37.---Capilli nigri, id est, si luxerit impietatem suam, et ueram egerit penitentiam. Lugentes  enim et penitentes nigro habitu deformantur.

uERS. 38.---uir siue mulier, etc.  In preuaricatione diuini dogmatis, etc., usque ad: quibus non uiuant.

uERS. 40.---Caluus ac mundus est. Simplex, non stultis; nemo enim est cui saltem pauci non remaneant capilli.

uERS. 44.---Quicunque ergo maculatus, etc.  Heretici ab Ecclesia eiiciuntur donec purgentur. Dissutis tunicis, id est, manifestatis secretis sedere iubentur. Capite nudato, ut nuditas eorum a cunctis uideatur. Ore clauso, ne ulterius impia loquantur.

uERS. 46.---Habitabit extra castra. Sic Ioannes intelligibilem leprosum ab intelligibili habitaculo excludit:  Qui hanc doctrinam non affert, non recipiatis eum in domum, et aue ei non dixeritis .

 Ridicula sunt hec secundum litteram interpretata, etc., usque ad ne dicatur ei, Qui predicas non furandum, furaris; peccatori autem dixit Deus: Quare tu enarras iustitias meas? 

uERS. 47.---uestis lanea, etc.  Lanea, pretiosa et animum calefacientia, etc., usque ad scilicet et bona opera.

uERS. 48---In stamine, etc.  Stamen anima est: que cum tentationis fuso in filiorum tenuitatem torquetur, firmioris uirtutis soliditate constringitur. Stat ergo anima, ut tamen erecta, corporis sensus subiacet ut trama; alia autem sunt  corporis, alia anime peccata.

 Qui solam litteram attendunt, etc., usque ad sed et de ea que circa uirtutes euenire consueuit.

 Lepra, in ueste linea, etc., usque ad in conuersatione huius uite.

Pellis uel quidquid, etc.  Tentatio tribulationis, etc., usque ad nec sicut munda temere suscipiat.

uERS. 49.---Si alba, etc.  LXX: uiridans atque flauescens, id est, superbia, que ad modicum floret: unde, Sicut olera herbarum cito decident , aut cenodoxia. uult enim Christus uirtutes esse sine uana gloria.

uERS. 56.---Abrumpet eum. Per penitentiam  abscindet passionem; superbia abrumpitur, admota humilitate; uana gloria, amota adulatione, et uana laude.

uERS. 57.---Lepra uolatilis.  Aliquando nos mala egisse cognoscimus et uitamus, etc., usque ad per immoderatam continentiam ad iracundie uitium transit.



CAPUT XIu.

uERS. 1.---Locutusque est.  Quia maculas, etc., usque ad ipse enim omne peccatum curauit.

uERS. 4.---Duos passeres.  Diuinitatem, scilicet et humanitatem Christi. Que munda, quia peccatum non habuit; et uiua, quia ex peccato non fuit obnoxia mortis.

 Quos uesci, etc. Quia, uerbum caro factum est, et nisi manducauerimus carnem Filii hominis, non habebimus uitam in nobis.

Lignum cedri.  Crucem, que contra omnia fortis, sicut cedrus fortis et imputribilis.

uermiculum. LXX: Coccinum tortum passionem, scilicet quia coccinum rubeum est, tortum passibilitate, et impassibilitate contextum.

Hyssopum. Gratiam Spiritus sancti, que nostre emundationi cooperatur. Unde: Asperges me, Domine, hyssopo, et mundabor, etc. 

uERS. 5.---Super aquas, etc. Baptismatis. Quicunque in Christo baptizati sumus, in morte ipsius baptizati sumus .

uERS. 6.---Tinget in sanguine, etc. Quia comprehenduntur  omnia in uirtute baptismi. uiuens passer in sanguine occisi passeris tingitur, quia non in hominis passione tantum, sed Dei et hominis baptizamur.

uERS 7.---Septies ut iure purgetur. Pro septiformi Spiritu, in quo omnis mundatio et remissio; uel ut purgetur anima a septem demonibus.

Et dimittet passerem. Quia quodammodo tenetur sub contemplatione humani intellectus.

uERS. 8.---uestimenta sua. Opera et si quas uirtutes habuerit, quia et has peccatum polluit.

Purificatusque, uere. Superius tamen dictum est lepram mundatam, sed sic intelligendum est, mundari aptam.

Extra tabernaculum. Consortium sanctorum, a  quo excluduntur peccatores. Unde cum huiusmodi nec cibum sumere .

uERS. 9.---Capillos. Cogitationes que ornatum homini ut rationali, et multa disceptanti prebent: sicut capilli capitis.

Et supercilia. Que hominem contemplatiuum de sublimibus et diuinioribus constituunt, quod supercilia in altioribus sita significant.

Totius corporis. Etiam uerendarum partium, ut nulla remaneat ueterum cogitationum, ut totus nouus et quasi modo genitus ueterem hominem exuat, nouum induat. Quomodo enim rasis pilis succedunt noui, si noue cogitationes ad meliora pullulant ueteribus abrasis.

 uERS. 10.---Die octauo. Quo Dominus surrexit, quo leprosus ingreditur castra, que patriarcha Iacob uidit occurrentibus sibi angelis: unde locum castra Dei appellauit .

Postquam. Prima die, qua egreditur sacerdos, extra castra immolari ad immundationem leprosi precepit, octaua die alia sacrificia substituit. Hec enim eamdem uim habent quam prima: quia omne tempus in hebdomadibus terminatur. Octaua ergo et prima est que subsequitur. Et notandum quod lepram, id est peccatum summopere uitandum ostendit, quod tam diligenter purgari precepit.

Agnos immaculatos, etc. Omnia hec figurant sacrificium Saluatoris, qui pro nobis hostia fuit. Ex utroque sexu sacrificium fit, quia utrumque sexum  saluauit.

 In duobus agnis duo aduentus Christi, quibus credendum est a lepra peccatorum mundari, primo enim uenit et passus est: secundo in gloria uenturus est.

Anniculam. Anniculum iubet esse sacrificium tanquam perfectum: perfecta enim in predictis animalibus annicula sunt: unde et tunc generationi apta sunt.

Et tres decimas. Qui enim mundatur sacrificio Unigeniti, debet fide sancte Trinitatis signari, tres decimas simile, id est Trinitatem, Patrem et Filium, et Spiritum sanctum habentem in unaquaque persona perfectionem: denarius enim perfectus est.

Simile. Unigeniti. Quamuis enim Unigeniti passio  fuerit, opus tamen est totius Trinitatis: unde in nomine Patris, Filii et Spiritus sancti baptizamur, dum in mortem Christi baptizamur.

 Est lepra peccati, etc., usque ad et consequi ueniam.

Olei sextarium. Quia fide intelligitur et agitur unumquodque predictorum. Sextarius namque mensura est, nec plus nec minus capientis: quod enim plus est, effunditur, si minus est, non est sextarius. Sic fides ad mentis nostre mensuram datur, nec capit plus aut minus quam a Deo distribuitur: quod enim plus est aut minus, extra fidem est.

Olei sextarium, pinguem Dei misericordiam et gratiam: et si clarissimam sanctimonie faciem preferre non ualuit, lucernam fidei non exstinguat.

 uERS. 14.---Supra extremum. Ut auditum muniat, et cautum reddat: ne amplius uocem serpentis audiat.

Et pedis. Ut in conspectu Dei motio nostra et uia dirigatur. His enim supradictis custoditis per sanguinem agni et fidem eius, que nobis per misericordiam et compassionem ipsius donatur, intelligibilis lepra fugatur.

uERS. 16.---Et asperget, etc. Presumit enim talis sacerdos apud Deum, quoniam mundare et dimittere peccata potuerit: unde septies aspergit, quia numerus est remissionis et gratie.

uERS. 17.---Quod autem, etc. Ut fides sacerdotis in operibus ostendatur. Non enim aliter uim suam  exerit, nisi manu assumpta, id est, actione confirmata et signata. Mittit autem oleum in sinistram manum, et intingit digitum dextrum in oleo, ut per arma iustitie a dextris et sinistris conuersetur, per gloriam et ignobilitatem, per infamiam et bonam famam.

uERS. 19.---Et faciet sacrificium, etc. Per ea que dicta sunt de delictis, possunt ea, que pro peccato sunt, coniici: uicina enim sunt et communia tanquam in communi materia.

Holocaustum, etc. Christi sacrificium prius nos a delictis et peccatis mundat, et tunc nostrum conficitur holocaustum. Cum enim intelligibili emundatione corpus nostrum et animam sanctificantes facti sumus spirituales, tunc digni ad ascensionem altaris  efficimur: tunc enim plenam emundationem accipimus, nec alia indigemus. Sunt namque emundationum profectus, quedam enim a pollutione lepre liberat; alia inducit in castra; alia plenissime mundatos ad altare presentat.

uERS. 21.---Quod si pauper est et non potest manus eius, etc.  Hoc est, si diuitias celestium carismatum non habet, uerbi gratia, si uirginitatem seruare non ualuit, thorum custodiat immaculatum; si martyrii non potuit reportare tropeum, se saltem seruet inuictum.

Quod si pauper est, etc. Mirabiliter condescendit et ueniam tribuens paupertati, congrua pauperi sacrificia precipit, ne obstupescat si maiora uiribus sacrificia  exigantur. Qui tamen non habet panem aut pecuniam, unde emat agnum aut columbam aut turturem? Ad spiritualia ergo horum occasione uocamur, ut lepram, malitiam; penitentiam, emundationem intelligamus. Penitentie sunt opera necessaria, que ualeant delere peccata. Unde: Facite ergo fructus dignos penitentie . Sunt autem plures qui non possunt soluere quod exigit districtio penitentie. Exigit enim orationem assiduam, eleemosynam, uigilias, sacrum ieiunium, et ut possit dicere: Facte sunt lacryme mee panes die ac nocte; et, Lauabo per singulas noctes lectum meum, lacrymis meis, etc.  Et, Quia cinerem tanquam panem manducabam, etc.  Ignoscit his qui uolunt, sed non possunt aliam uiam penitentie,  id est, alia sacrificiorum genera exquirit.

uERS. 20.---Ponet super extremum auricule dextre illius qui, etc.  uides quomodo ultime et summe purificationis, etc., usque ad et per omnia Patris Filius reparetur.

uERS. 34.---Chanaan.  Terra Chananeorum Abrahe promissa est, etc., usque ad quod ibi patet Salutate Nympham et domesticam eius ecclesiam .

uERS. 40.---Extra ciuitatem. Non tantum extra domum, quia de uniuersali Ecclesia sunt eiiciendi, que est ciuitas Dei uiui.

uERS. 42.---Lapidesque alios. Dogmata ueritatis, de quibus dicitur: Lapides uiui uoluuntur super terram  ; et alibi: Quicunque edificauerit super fundamentum aurum et argentum, etc. .

uERS. 44.---Reuersam lepram et parietes, etc. Id est, si, eiectis prauis dogmatibus, expositione subtili rursus impietatis doctrina inueniatur aspersa.

uERS. 48.---Quod si introiens, etc. Memento que legeris in mundatione leprosi. Manifeste enim apparet quia ecclesiam hereticorum exprimit; qui contra dispensationem incarnationis Christi agit: et ideo ad domum mundandum talia sacrificia adiicit, in quibus mysteria carnis et passionis Christi possint exprimi, et peccata in se commissa sanari.

uERS. 54.---Ista est lex. Quia late leges lepre exposuit, necessario recapitulauit, prius genus,  deinde partes exponit.

Lepre. Impie doctrine, que contingit etiam laicis, ideo additum est: uir aut mulier in quo fuerit plaga lepre et eat. Si enim sacerdotes tantum intellexisset, mulierem non addidisset. Post hec lepram, que est in uirtutibus, posuit, hec enim sunt anime uestimenta. Inde que est in Ecclesie doctoribus, qui sunt parietes domus. Tandem cicatricis et erumpentium papularum memoriam facit: lepram ueram describens, eam scilicet que est in peccatis uel in dubiis uel manifestis.



CAPUT Xu.

 LXX sic, etc., usque ad in uirum perfectum, etc.

 uERS. 2.--- uir qui patitur, etc. Quid est sermo nisi semen? etc., usque ad quam perpetue mercedis fructum.

 Quia multe species sunt praue doctrine, etc., usque ad si particeps fuerit doctrine eius sequens discipulos ipsius.

uERS. 9.---Sagma super quo, etc.  LXX , id est, stragulum asini. Per quod negligentior discipulus et molli corde commutandus intelligitur. Sagmata enim mollia sunt.

uERS. 13.---Numerabit septem dies.  Quia per septiformem Spiritum datur remissio peccatorum, cuius septem donis indigent qui perfecte mundari  debent.

uERS. 14.---Duos turtures.  Dignum doctoribus sacrificium. Turtur siquidem meditationem, columba frequenter generans et simplex, Spiritum sanctum designat. Oportet enim doctorem spiritualiter generare: digne ergo hoc sacrificium sacerdotibus et magistris dedicauit.

uERS. 15.---Coram Domino ut emundetur. Secundum uoluntatem et legem Dei, super que peccauit, emundatur penitendo, sacrificia orationum offerendo, et deinceps recte uiuendo et perfecte sapiendo.

uERS. 16.---uir de quo egreditur, etc.  Nisi quis, etc., usque ad mundauit genus humanum.

 Quia multi, etc., usque ad doctorum suorum traditionibus.

 uERS. 17.---uestem et pellem. Miseriam exprimit originalis peccati, quo genus humanum pollutum etiam insensata polluit. Mulieres exprimit que libidinis causa miscentur uiris ad temporalem usum, quem prestant, et uestimentum, pelles quoque ueterate proiiciuntur, et muliebris consuetudo ueterascente amicitia respuitur.

uERS. 19.---Mulier, etc. Per menstrua praue cogitationes designantur. Que enim menstrua patitur, alienam carnem non tangit, et propria se polluit. Sic inique cogitationes et uoluntates, quamuis opere non compleantur, apud Deum pro factis habentur et puniuntur.

Mulier que redeunte.  Intendit tam mulieres, etc., usque ad que corruptio humani generis  est.

Septem diebus, etc. Uniuersitatem temporum significat, usque ad completionem, qua declaratum est Euangelium: separati enim erant homines a Deo usquequo coniungeret eos euangelica predicatio.

Qui tetigerit uestimentum eius, lauabit, etc. Sic oportet ab idololatria abstinere: ut nec idololatras nec eorum discipulos uel fautores, quibus quasi lectis uel uasis utuntur, contingamus, nec communionem cum eis habeamus.

uERS. 25.---Mulier que, etc. Quia fluxum seminis patientem, obscena et corrumpentia docentem diximus; et Iudaica utentem doctrina de quo semen coitus egreditur; restant qui Gentilium doctrinam  spargunt, que opportune fluxus sanguinis dicitur, quasi seductio idololatrie: gaudent enim demones sanguine.

uERS. 29.---Offeret. Superius fluxum sanguinis patientem sumere duos turtures, aut columbas in sacrificium precepit, quia magistri locum occupauit; et hic quoque eum qui patitur fluxum sanguinis quia et idololatrie magister fuit.

uERS. 31.---Docebitis. Hoc neque de leprosis, neque his qui tangunt morticinia, sanciuit.

Immunditias. Omne peccatum immunditia est anime, sed idololatria maxime.

Tabernaculum. Interiorem hominem, in quo imago Dei. uerbum quoque caro factum est, et habitabit in  nobis.

uERS. 32.---Ista. Que sibi coherent, et communem intentionem habent, nectere consueuit, ut ostendat quomodo debeant intelligi, et que cum quibus cognatione intellectus coniungantur.

Et qui, etc. Qui precepta Iudaica docet, et male docet bona, immundus est, dum que ad litteram pertinent, extra tempus profert, sicut mundis utitur immundis, unde: Omnia munda mundis, etc.

uERS. 32.---Et que, etc. Hi sunt qui impietatem docent, cum genus humanum errore idololatrie sit detentum in menstruis, id est, in separatione malitie.



CAPUT XuI.


uERS. 1.---Locutusque est Dominus, etc.  Unum corpus legis facit, etc., usque ad unde post mortem eorum Dominus hec ad Moysen loquitur.

uERS. 2.---Loquere ad Aaron, etc.  Quantum parcat nobis Deus, etc., usque ad quod presentibus cauetur uerbis.

Coram propitiatorio.  LXX: Coram facie propitiatorii, etc., usque ad uel quam ex carne Dominica percipimus.

uERS. 3.---uitulum pro peccato offeret.  Mirandus ordo. Cum enim dixisset, quia non est semper ingrediendum in sancta, ne temere et incircumspecte accedere presumamus, quando et quomodo  ingrediamur, ostendit.

uitulum offeret pro peccato. Initium predicationis diuine Christus est, et passio eius, si hec non fuisset et ab errore tam Gentili quam Iudaico homines non liberasset, de diuinitate Patris loqui non posset. Nemo enim nouit Patrem nisi Filius et cui uoluerit reuelare .

uERS. 4.---Tunica linea uestietur, etc. Qui de Deo locuturus est, et ipsum secundum possibilitatem uisurus, omnibus armetur uirtutibus, quarum quatuor generales sunt, iustitia, castitas, fortitudo, sapientia.

Feminalibus.  Ubi refertur quomodo Moyses Aaron fratrem suum induerit, etc., usque ad morte moriamur.

  Secundum Hebreos, etc., usque ad ideo lineis feminalibus femina uel femora uelantur.

Cum lotus fuerit.  Aqua baptismi, etc., usque ad sed dispensationem Christi intelligere cupiens.

uERS. 5.---Suscipietque ab uniuersa multitudine, etc.  Christus pro nobis immolatus est, etc., usque ad unde Paulus: Mortificati estis per corpus Christi .

uERS. 7.---Duos hircos, etc.  Quia tam pro peccatoribus quam pro iustis, etc., usque ad dicens: Non erunt tibi alieni .

 Duos hircos, Hircus immolandus, etc., usque ad allegorica significatio.

 Duos hircos stare faciet. Quia Christus  Deus et homo, etc., usque ad et alteram capro emissario Christo.

uERS. 10.---In solitudinem. Id est in sinum Patris, quo nullus accedit nisi ipse et Spiritus sanctus. Abiit ergo, id est, operandi uirtutem cohibuit, et portauit iniquitates nostras, non ut haberet, sed ut consumeret. Deus enim ignis consumens est.

In solitudinem, de qua dicitur: In terra deserta inuia et inaquosa, etc.  Ibi hostis locum non habet, ubi Deus manet. In celum enim diuinitas tempore passionis abiisse dicitur; non locum mutans, sed quodammodo uirtutem cohibens, ut possent impii consummare passionem.

uERS. 11.---uitulum. Quando Christus pro Iudaice  plebis liberatione offertur, uitulus dicitur: quia legis iustificationem obseruabat. Unde ait: Non ueni legem soluere, sed adimplere ; qui factus est ex muliere, ut eos qui sub lege erant, redimeret . Recte ergo dicitur uitulus, quasi mandatis legis subiugatus.

 Sacrificium Christi esse quidem carnis per uirtutem diuinitatis, et in beneplacito Patris, et propitiationem pro peccatis nostris: et ad subministrationem spiritus peragi legislator manifestat.

uERS. 12.---De prunis altaris, etc. Spiritualibus uerbis, que Ioannes, egresso Iuda, in cena scripsit, quibus exponit quomodo ipse, cum sit in Patre et Pater in ipso Spiritum mittat; quomodo Pater agricola, ipse uitis, palmites apostoli, et alia multa, que ad pietatem  accendunt tanquam carbones ignis .

Hauriens manu. LXX. Implebit manus suas thymiamate, compositionis subtilis, subtilia scilicet spiritualia orans, non terrena.

Thymiama orationem. Unde: Dirigatur oratio mea sicut incensum in conspectu tuo. Orauit enim Christus pro discipulis.

uERS. 13.---Ut positis, etc. Aaron pro dignitate sacerdotii, Christum et alios sacerdotes significat. Christus super ignem, id est doctrinam, ponit aromata, id est, orationem; et uapor nebule, id est, uirtus orationis, operit oraculum, id est carnem, ex qua nobis propitiatio peccatorum in Christo, qui est et testimonium. Ponit autem et quisque sacerdos de Christo loquens, in igne doctrine spiritualis, aromata  orationis, cuius uirtus operit oraculum, quod est super testimonium, nec permittit eum querere de passione Christi, que sunt supra uirtutem querentis, et non morietur immoderatis, scilicet questionibus.

Et non morietur. Caro eius non uidit corruptionem, quia uapore aromatum operiebatur uirtute, scilicet orationis, de qua dicitur. Non dabis sanctum tuum uidere corruptionem .

uERS. 14.---Contra propitiationem. Quia ad propitiationem nostram et illuminationem Christus passus est, qui propitiatorium dicitur, et oriens. Unde: Ecce uir, oriens, etc.  Et alibi: et uisitauit nos oriens, etc. . uel contra propitiatorium, id est, in conspectu Patris, septies, quia  remissionem peccatorum et Spiritum sanctum nobis donauit.

uERS. 15.---Cumque mactauerint, etc. Quia de communi massa hominum factus est Christus, recte hircus uocatur, quia hoc animal pilis asperum et hirsutum, et pro peccato genus humanum. Unde conuenienter ait: Cumque mactauerit hircum pro peccato populi , id est humani generis: quod quondam non populus, nunc autem populus, ex quo eius primitias assumpsit Christus. Ut ergo monstraret de Iudeis principaliter, sed et omnis nature, que in peccato est, primitias Christum portare, uitulum simul et hircum assumpsit, et quia unum sacrificium, et unus effectus, necessario  communia in hirco aguntur et uitulo. Cernis enim quia hircus occiditur ante Deum, id est Patrem: et sanguis infertur in interiora uelaminis, id est, ad eumdem Patrem. Et expiatur sanctuarium, massa, scilicet, humani generis, que ab initio sancta fuit, et tabernaculum Spiritus sancti.

uERS. 16.---Tabernaculo testimonii, etc. Quod superius sanctuarium, hic tabernaculum testimonii uocat. Eadem enim ratione et sancta et tabernaculum testimonii, dicitur massa humani generis. Sic enim tabernaculum testimonii celum est, recte sancta nominatur: celestis est homo noster de quo Paulus ait: Sicut portauimus imaginem terre, etc. . Hic recte sancta nominatur qui est in medio immunditiarum, quia passionibus carnis oppugnatur  Christus.

Sanctuarium. Genus humanum, carnem assumendo, ut in proprio sanctuario carnis rogaret per crucem.

uERS. 17.---Donec egrediatur. Humano scilicet more spiritum emittens, et carnem in sepulcro relinquens.

uERS. 18.---Et sumptum sanguinem. Quia passione sua cornua altaris, id est quatuor principales uirtutes sanctificauit.

uERS. 19.---Expiet. Christi sacrificio expiantur. Unde, ipsa autem celestia maioribus hostiis expiantur , quam istis.

Ab immunditiis. Quantum ad celorum uirtutes non indigent expiari, que sunt in sanctificatione  perenni. Sed quia frequenter peccatorum nostrorum fumus ascendit, de quo dicitur: Ascendit fumus in ira eius ; et de Niniue, Malitia eius ascendit coram me , recte ab immunditiis nostris expiat supernos choros, ut abominabilem auferat odorem. Ideo non simpliciter aspergit, sed septies, quia uenia peccatorum nostrorum celestia mundantur.

uERS. 20.---Postquam. 

Sicut duo sunt in agro, etc., usque ad que facit animi tranquillitatem.

uERS. 21.---Et posita utraque manu, etc. Manus impositio benedictionem ministrat in sacrificio, aut  remissionem peccatorum, aut Spiritum sanctum; que esse non possunt in eo super quem cadit fors diaboli. Multe quoque circumstantie sunt que illi sententie contradicunt.

Et posita. Ut ostendatur quia uerbum Dei impassibile, immortale, in carne pro nobis sufficiens sacrificium suscepit: huic recte omnia peccata imponuntur, quia peccata nostra pertulit in corpore suo. LXX: Imponet ea super caput hedi uiui. In quo significatur spinea corona capiti eius impressa, in spinis enim significantur peccata.

Per hominem, etc. Christum qui est omnia, sui sacrificii sacerdos, sacrificium, cultus, et altare. Paratus secundum illud: Ego autem non contradico, uetrorsum non abii: corpus meum dedi percutientibus,  etc. . Christus ergo seipsum per hedum uiuum immolans, ipse se per hominem paratum, id est propriam uirtutem, mittit hircum uiuentem in solitudinem, immortalem scilicet, impassibilemque diuinitatem ad inuia nobis loca, et omni malitia deserta. Unde: Sciens iehsu quia omnia dedit ei Pater in manus, et quia a Deo exiuit, et ad Deum uadit .

ORIG. in homil. super Leuiticum hircum qui Domino immolatur, dicit significare eos qui ad fortem Domini destinantur, sicut Lazarus ille, qui in sinum Abrahe deportatur angelis . Hircum uero qui dimittitur in eremum, reprobos significare, uel Iudaicum populum, qui a facie Domini pro peccatis suis abiiciuntur, sicut diues purpuratus in inferno sepultus. Hominem uero paratum, Christum  uel angelos eius, unde recipit unusquisque quod meretur.

uERS. 26.---Illi uero qui dimiserint.  Ascendit in cor tuum concupiscentia? etc., usque ad et hic in lauandis uestibus potest eadem figura seruari.

uERS. 29.---Mense autem septimo. (ORIG., ubi supra. In qua solemnitas repropitiationis, etc., usque ad id est abiectus et refutatus.



CAPUT XuII.

uERS. 1.---Et locutus est, etc. Presenti lege demonstratur quia non tantum Moysi, sed omnibus communiter loquitur Dominus. Omnes scire cupit quod omnibus expedit, legem scilicet temporalem esse, et  expleto suo tempore, obseruari superuacue. Expletio uero temporis perfecta, destructio loci in quo sacrificia precepit offerri, intimando eum qui extra castra, siue foris, tantum extra tabernaculum testimonii sacrificauerit, interire de populis suis, ut scilicet, destructo tabernaculo et loco, sacrificia finem habeant. Sanctas uero actiones et que edificant humanam mentem, ut patrem et matrem honorare, et proximos diligere, et similia, loco non circonscripsit, quia semper prosunt, et cum Euangelio conueniunt. Quicunque ergo nunc figuras agunt destructi loci, sanguinem effundunt, et communem conuersationem maculant, in communi peccant; sicut qui sanguinem fundunt, eorum quoque sanguinem fundunt,  quos exemplo suo in errorem mittunt.

uERS. 3.---Homo quilibet, etc. Quasi figure legis temporales sunt, et in loco certo sunt, quo destructo non possunt manere.

Si occiderit ouem.  Non de his dicit, etc., usque ad quidquid in hac re fecit, contra legem esse non potuit, quia dator est legis.

uERS. 7.---Et nequaquam ultra immolabunt hostias suas demonibus, etc. Cum a Domino dictum sit : Non facies tibi idolum nec omnem similitudinem eorum que in celo sunt sursum, et in terra deorsum, et quecunque subtus terram; conflatilem uitulum fecerunt, et ei sacrificium obtulerunt, abligurire cupientes sacrificium. Lex ergo, quasi pedagogus eorum, precipit Deo sacrificare ,  ut in hoc occupati abstinerent se a sacrificio idololatrie. Talia tamen sanciuit sacrificia, quibus mysteria significantur futura.

Cum quibus fornicati sunt. Idololatriam fornicationem uocat, quia Deus despondit sibi animas nostras. Dicitur ergo fornicatio ab illo discessio. Terret etiam eos qui in carne fornicantur, cum peccatum fornicationis comparat idolorum cultui et demonum oblationi.

uERS. 8.---Homo de domo Isrel, etc.  Si idem repetitur mandatum, etc., usque ad frustra se Isrelitas uel Iudeos iactant.

uERS. 10.---De aduenis. Gentilibus, qui non sunt coniuncti Iudeis, sed apud nos. Apud eos quippe fuimus, ut legem eorum et prophetas, et promissam  hereditatem habentes, non tamen ipsis sed Deo adherentes: propterea iuxta LXX, homo homo dixit, ut ostendat tam eos qui in circumcisione, quam qui in preputio adherent Deo, hoc debere mandatum seruare.

Si comederit sanguinem, etc. Sanguinem, homicidium intelligimus; fratris odium, homicidium est: Qui enim odit fratrem suum, homicida est . Abstinendum est igitur ab omni odio fratrum, quia super talem animam que talem comedit sanguinem (secundum illud: Qui deuorant plebem meam sicut escam panis  obfirmat faciem suam Deus, Christum, scilicet qui est imago Patris. Qui enim uidet Filium, uidet et Patrem . Ipse enim iudex est de quo dicitur: uultus autem  Domini super facientes mala, ut perdat de terra memoriam eorum . Ipse autem comedentem sanguinem perdit de populo suo, de communi scilicet hominum genere: quia sicut immisericordem et impium cum malignis spiritibus mittit in ignem eternum, qui preparatus est diabolo et angelis eius . Ut autem ostenderet quantum debeamus esse inuicem misericordes, quantum diligentes, ostendit quia pro expiatione nostra sanguinem suum fuderit dicens: Ego dedi illum uobis, sanguinem scilicet Christi.

uERS. 11.---Anima carnis.  Aliquid uitale est in sanguine, etc., usque ad cui tantum meritum acquirebat.

 uERS. 13.---Homo quicunque.  Multa Deo cura est de nobis, ne alteri noceamus: propterea percutienti maxillam iubet alteram dare; et auferenti pallium, tunicam dimittere; et non in iudicio contendere, ne ex contentione uelimus etiam nocere , sed patiendo ipsum corrigere. Ideo legislator sanguinis mandatum recapitulat, ut fraudes et astutias nocendi uarias auferat, dicens: Siue uenatione siue aucupio, etc.

uenatione. Fraude, que ad sanguinem uitamque pertinet. Unde: Captabant in animam iusti, et sanguinem innocentem condemnabant . Et rursus: Anima nostra sicut passer, erepta est de laqueo uenantium . Hoc est, si peccantem uiderit  eum, qui uenationi et dolo ex infirmitate uel simplicitate expositus est.

uel ouem, etc. Eum scilicet qui a terrenis se remouet, quibus uesci licitum est: tales enim uiolenti et auari comedunt. Unde: Si inuicem comeditis, uidete ne ab inuicem consumamini . uel quoniam prius erant iusti, recte inter munda computantur.

Operiat illum terra, etc. Peccata confitentium terra operit, tanquam inferius remanentia et per penitentiam mortificata: quorum prohibitus est clamor ad celos ascendere, quo ascendebat clamor Sodomorum, qui nolebant penitere .

uERS. 15.---Anima que comederit, etc. Superius dictum est: Que tetigerit morticina a bestiis capta,  id est, qui in talibus communicauerit: hic autem dicitur: Anima que comederit; totum scilicet peccatum suum fecerit, et ex eo uoluntatem suam expleuerit.



CAPUT XuIII.

uERS. 2.---Ego Dominus. Quasi dicat, Cognoscite uestrum creatorem; diligenter seruate eius precepta.

uERS. 3.---Iuxta consuetudinem, etc. Intentionem totius legis aperit, ut a malis scilicet abstineamus et bona teneamus.

Neque in legitimis eorum, etc. Non enim solum a fornicatione, auaritia et superbia, sed etiam a diuinationibus, et auguriis, et omnium gentium superstitionibus  precipit abstinere.

uERS. 5.---uiuet in eis. Ego Dominus. Quia in ipsis uera uita in Christum credentibus: quia qui uidet Filium, et credit in eum, habet uitam eternam . Hoc in prioribus iudiciis et preceptis non addidit: lex enim non uiuificat, nisi euangelium superueniat.

uERS. 6.---Omnis homo ad proximam, etc. Prohibet ne astute ad peccantes in lege, cognationis occasione, accedamus, ut tandem turpia facta eorum cognoscentes prodamus; unde subdit: Ego Dominus.

Omnis homo. LXX: Homo ad omnem domesticam carnis ipsius non accedet, etc. Quemadmodum enim homo duplex, sic duplicia precepta, interiorem et exteriorem hominem docentia. Lex exterior sanguineis  misceri prohibet, sicut gentes, quarum hereditatem accepturus erat Isrel, qui adeo dissolutus et deditus carnis uoluptatibus, ut unus multas uxores acciperet, ut sic saltem ab alienigenis abstinerent. Generationes ergo legislator exsequitur per ordinem, a quibus continere debent, ne confundantur generationes et dispereant hereditates. Talium con iunctionem turpitudinem appellat, ut abominandam horrendamque ostendat. Notandumque quod cum in principio huius legis dixisset: Ego Dominus Deus uester, iterauit Ego Dominus, significans quia nobis carne coniunctus est, et nostre cognationis particeps: tantam ergo cognationem offendere damnabile est.

 Ego Dominus. Non manifestans peccata hominum, sed delens et tegens quod fuerit confessione deletum uel detectum.

Turpitudinem, etc.  Prohibet cum matre concumbere, etc., usque ad in caritate enim peccat, que plenitudo legis est .

uERS. 9.---Foris genita est.  Ex matre, si de priori uiro, etc., usque ad quod superius dixit obscure.

uERS. 11.---Filie uxoris, etc.  Non cum filia nouerce ex priori uiro uideatur prohibere concubitum, cum ei cui prohibetur, soror non sit, uel ex patre uel ex matre, addidit quod ex eodem patre.

 uERS. 14.---Turpitudinem fratris patris, etc.  Queritur utrum hoc, etc., usque ad posset enim aliquis putare quod talem liceret sibi ducere et adulterium non timere.

Nec accedes, etc. LXX: Et ad uxorem eius non introibis. Proinde hanc enim turpitudinem dicunt patris fratris eius, id est patrui pudenda, scilicet, uxoris.

uERS. 16.---Turpitudinem uxoris fratris, etc. In matre concupiscentia, actio intelligitur in filia, in nepte mors. Concupiscentia enim parit peccatum, peccatum mortem , uel aliud peccatum; sicut Dauid ex concupiscentia adulterauit, et pro adulterio occidit.

uERS. 17.---Ut reueles ignominiam eius. Quasi  familiare et cognatum est nobis peccatum. Unde inuicem debemus condolere, et onera nostra portare, ut adimpleamus legem Christi, qui peccata nostra portauit.

uERS. 18.---Sororem uxoris tue, etc.  Non prohibet, etc., usque ad ne faceret eam mecari.

In pellicatum illius non accipies nec reuelabis, etc. LXX: In zelum illius, quasi hoc esset zelus inter sorores, quasi non sit et inter non sorores. An potius ne hoc animo fiat, ut in zelum sororis soror superducatur? In pace nos uocauit Deus, pacem cum omnibus habeamus , maxime cum proximis. In Iudaica quoque conuersatione non decet  ecclesiasticam suscipere, nec typicum pascha cum uero celebrare, nec circumcisionem cum baptismate. Unde Paulus: Si circumcidimini, Christus uobis nichil proderit . Mortificata ergo Iudaica conuersatione Ecclesie debet coniungi, que est soror legis, eosdem habet doctores, eosdem prophetas. Sed Iudaica conuersatio emulatur, quia ad Ecclesiam transierunt diuitie eius. Unde Paulus ait: Aemulantur uos non bene, sed excludere uos, etc. . Uxor namque prior zelat, quia subintrat secunda. Unde Lia ait: Parumne tibi uidetur quod preripueris maritum mihi? 

uERS. 19.---Ad mulierem, etc.  Cum hoc superius sufficienter prohibuisset,  etc., usque ad sed concipiende proli noxium prohibetur.

uERS. 20.---Cum uxore, etc.  Hic prohibetur rursus adulterium, quod etiam in decalogo prohibetur: unde apparet illa ita esse prohibita, ut etiam mortuis uiris non ducant uxores, quarum prohibet turpitudinem reuelari.

uERS. 21.---De semine, etc.  Conuenienter hec subiunguntur, etc., usque ad nec in errore gentilium miscemur.

Nec pollues, etc. Non solum luxuriando, uel idolis immolando, sed et gentilium philosophiam in Ecclesiam introducendo. Quis enim consensus templo Dei cum idolis?

uERS. 23.---Mulier non, etc. Non solum uiris,  sed etiam mulieribus lex posita est . Unde: Mulierem fortem quis inueniet?  Sicut enim masculus animam fortem et constantem in uirtutibus significat, sic mulier dignitatem suam custodientem designat: facta est enim in adiutorium uiri : que uero talis est, non debet iumentorum coitu maculari.

uERS. 24.---Nec polluamini in omnibus his, etc.  Quanta pollutio sit in predictis, pena pollutorum ostendit. Nec incaute pretereundum, quia ea que inuicem sibi coniuncta sunt, in unum colligit, ut ostendat quia qui in uno pollutus fuerit, in omnibus offendit .

Contaminate sunt uniuerse gentes, etc. Demones, qui propter multitudinem dicuntur gentes uniuerse.  Qui cum omni peccato gaudeant, precipue tamen fornicatione et idololatria, quia in his et corpus et anima maculatur, et totus homo, qui terra dicitur. Sed uisitauit Deus terram, id est hominum genus.

uERS. 29.---Omnis anima, etc. Qui enim post euangelicam predicationem talia committunt, aliam mali medicinam non inueniunt; nec in sorte hominum, sed demonum erunt.

uERS. 30.---Custodite mandata mea. Quasi: Mea sunt mandata, non hominis; ad cuius imaginem facti estis; quam polluere non debetis: quia templum Dei estis, et Spiritus Dei habitat in uobis .



CAPUT XIX.

 uERS. 1, 2.---Locutus est Dominus . . . Sancti estote.  Quid significet hoc nomen quod est sanctum, etc., usque ad ut scilicet in seculo conuersationem habeatis.

uERS. 3.---Unusquisque. Super fundamentum edificat: quasi, estote sancti, ut sanctus habitet in uobis; et nature benignitatem impendite honorando patrem et matrem.

Sabbata mea custodite.  Mandata legis uolens recapitulare, id est, Non occides, Non furaberis, etc., etc., inquit: Sabbata mea custodite. uerum enim sabbatum est ab omni malo cessare. Unde Moyses: Omne opus seruile non facietis in eo .

Sabbata mea custodite. uolens nos Deus de intelligibili  requie docere, et de mundi consummatione, quando impossibile est cibum parare uel operari, nec circa aliquid corporale occupari, ait per Moysen: Sabbata hodie Domino, non inuenietis illud in agro , etc. Nota quia non ait, sabbatum, sed sabbata, quia intelligibilis requies non ab uno, sed ab omnibus carnalibus quieta est et absoluta: ideo in hoc loco prius sabbatorum nomen in diuina Scriptura positum est, ut scias quia sabbatum plena et perfecta quies.

uERS. 5.---Si immolaueritis, etc. Omnia fere legis capitula reiterat, ut eorum memoriam auditoribus infigat; sed maxime necessaria, sicut hoc mandatum quod superius proposuit, cum de sacrificiis ageret. Sacrificium salutare accepit, in quo que ad  salutem pertinent necesse est operari, ut autem sit acceptabile, oportet immolari pietatem et pudicitiam. Hoc enim secundum Apostolum bonum est et acceptum coram Saluatore nostro Deo, qui uult omnes homines saluos fieri . Comedere autem in die immolationis et altero, est in uita presenti quecunque ad salutem pertinent operari: hodie enim et cras pro presenti seculo accipiuntur; unde Iacobus: Qui dicitis: Hodie et crastino ibimus in ciuitatem, etc. . Dies tertia, quia in ipsa Dominus a mortuis resurrexit, figuram gerit futuri seculi et resurrectionis, in quo non licebit operari, sed operum suscipere retributionem. Qui ergo hic uiuit tanquam illic operaturus sit, tanquam die tertia sacrificium manducaturus, a legislatore hoc facere  prohibetur, quia uirtutem imperfectam relinquit, tanquam ibi perficere possit.

uERS. 9.---Cum messueris, etc. Ut dilectionem adinuicem habeamus, ut amatores et misericordes in pauperes simus, presenti capitulo precipitur. Debemus enim egentibus dare, nec debita uiolenter exigere, et reliquias bonorum nostrorum concedere, imitando Deum datorem omnium. Propterea metentes uel uindemiantes uult aliquid derelinquere pauperi et proselyto, ne datori omnium uideatur ingratus, qui aliis diuitias dedit, alios de aliorum reliquiis uiuere uoluit; ut sic probaret dispensationem diuitum, et patientiam pauperum. Pauperes enim et proselytos non abiicit, quibus etiam sic uictum prouidit.  Unde subdit: Ego Dominus Deus uester, scilicet qui diuites facio, qui pro uobis pauper fio, qui propter miseriam inopum et gemitum pauperum aliquando exsurgam.

Cum messueris, etc. Aperte ostendit quia doctores Iudeorum totius legis interpretationem non capiunt, sed quedam pauperi et proselyto derelinquunt, gentibus scilicet, quibus dicitur: Beati pauperes, etc. . Qui et proselyti sunt, quia cognationi Abrahe se ingerunt. Quod ergo dicitur: Non occides, Non mechaberis, metant Iudeorum doctores; que autem spiritualem habent interpretationem, sicut emundationes, sacrificia et similia, cedant Ecclesie doctoribus, et que illis metentibus decidunt, id est que ipsi non intelligunt.

 uERS. 10.---Neque in uinea.  uinea Domini sabaoth, etc., usque ad ut experimento diuinum eloquium comprobetur.

uERS. 11.---Non facietis furtum, etc.  Hoc in Decalogo positum est, etc., usque ad et detestanda talem sequuntur errorem.

Non mentiemini. Cognationem peccatorum ostendit. Multa putamus parua, que sunt maxima, ut mendacium, periurium; que furto sunt coniuncta, et recte, quia hec furto cooperantur.

uERS. 12.---Non periurabis, etc. LXX: Non leuabitis, etc., usque ad talia iuramenta non debent fieri, uel si fiant, custodiri.

Nec pollues, etc. Maledicendo, quia iusiurandum  transgredi non potes. Deus enim, per quem iuras, in tantum uult bona, ut si mala minetur, non tamen inferat, si penitentes uideat, ut pietatem impendat.

uERS. 13.---Non facies calumniam.  Omnia que prohibentur non committi in proximum, ad hoc unum referenda sunt quod dictum est: Non nocebis proximo. Nam quod sequitur: Non rapies, nisi ad hoc referatur, ne rapiendo noceatur, euenit ut non rapiendo quis noceat, nam gladius insanienti rapiendus est.

uERS. 13.---Nec ui opprimes, etc. Paulatim auditorem erudit, et que uidentur parua, magnis coniungit: ut qui definita malorum pena terrentur, abstineant a minoribus. Qui enim sociantur in mandato,  et in pena. Qui enim in uno offenderit, omnium reus est . Ideo uim calumnie coniungit. Nec differt quomodo quis res suas perdat, uel fraude, uel potentia, uel quolibet alio modo.

Non morabitur, etc. Merces, scilicet qua forsitan uiuit cum uxore et filiis et parentibus. Si differtur, deficit uictus; etiamsi in crastino recipiat, uim et calumniam pertulit, quia interim unde uiueret non habuit.

Opus mercenarii, etc. Merces predicatoris ex uerbo est predicationis: quod non debet apud nos morari, id est otiosum esse, usque mane, in futurum scilicet seculum, qui huic nocti succedit, in quo est lux inexstinguibilis. Ex prouentu enim  discipuli crescit merces magistri.

uERS. 14.---Non maledices surdo. Surdo maledicere est absenti et non audienti derogare. Coram ceco offendiculum ponere, est discretam quidem rem agere, sed ei qui lumen discretionis non habet, scandali occasionem prebere.

uERS. 15.---Non facies, etc. . Summam et perfectam iustitiam, etc., usque ad et surdum ac cecum irridere diuitum et potentum sunt.

uERS. 16.---Non eris criminator.  LXX: Non ambulabis in domo, etc., usque ad qui tanto crimini est coniunctus.

Non stabis contra. Quasi non te coniunges his qui proximis insidiantur, sicut multi, aliis sociati, faciunt quod per se non possunt.

 uERS. 18.---Non queras ultionem. Id est, ne ulciscendi libidine rapiaris dum arguis, ut letari uel consolari uelis de alieno malo, sed potius consulere illi quem arguis. Unde secundum LXX sequitur: Non irasceris filiis populi tui, etc. Sic enim recte ira definita est, que sit ulciscendi libido.

uERS. 19.---Iumenta tua, etc. Hec ad litteram uidentur esse ridicula, nec a prophetis et spiritualibus uiris sunt obseruata. Unde Dauid dicit: Ponite filium meum Salomonem in mulam meam . Oportebit autem, secundum litteram ea que ex tali commistione nascebantur, abominari. Unde: Mulier quoque fortis inueniet lanam et linum, et operata est utile manibus suis .

uERS. 20.---Homo si dormierit, etc.  Cum  prohiberet iumenta misceri cum iumentis alterius generis, eos scilicet qui sunt sub iugo Christi suscipere iugum legis: opportune hoc subdidit ostendens quia et ante aduentum Christi quicunque exterius miscebatur Iudeis, indigebat sacrificio ueri arietis.

Nota quanta differentia libertatis et seruitutis. In libera enim desponsata mors adulterii pena est, in ancilla autem nubili, et, secundum LXX, custodita homini, id est desponsata, sacrificium iubetur offerri, non mortem inferri. Spiritualiter tamen hec intelligenda sunt.

Nubilis. LXX: Custodita homini, id est Synagoga custodita legi, que Christo non poterat desponderi, priusquam moreretur littera legis. Unde: Mortui estis legi per corpus Christi, ut sitis alterius .  Ancilla est Synagoga, secundum illud: Abraham duos filios habuit, unum de ancilla, et unum de libera .

uapulabunt ambo. LXX: uisitatio erit eis, id est liberabuntur a seruitute legis, secundum quod filiis Isrel de Aegypto liberandis dicitur: uisitans uisitaui uos.

Et non morientur. Quamuis enim secundum litteram agerent, non secundum spiritum, quia legislatoris intentionem ignorabant, facilius tamen assequebantur ueniam.

uERS. 23.---Quando ingressi, etc. Permanet in proposito, ostendens fructum bonum ante Christi aduentum non habuisse Iudeos, cum dicit fructum non esse edendum in triennio, nec mundum, sed  quarto anno mundandum, nec dicitur que sit mundatio. Spiritualiter ergo intelligendum est quod dicitur.

Quando ingressi fueritis terram. Terram uocat diuinam Scripturam, quam primo Iudei susceperunt. Unde plantare ligna pomifera precepti sunt. Lignorum autem plantatio, meditatio legis est et predicatio, secundum quod dicitur: Ego plantaui, Apollo rigauit, etc. . Bona quidem mandata erant tanquam ligna pomifera, sed illi quod debebant non faciebant, tantum sequentes litteram. Fructus ergo, id est operatio legis, triennio erat immunda, ab Abraham usque ad Dauid, a Dauid usque ad transmigrationem Babylonis; inde usque ad Christum, sicut  Mattheus distinxit . Quarto anno fructum legis sanctum commendat et laudabilem, non tamen adhuc esse Iudeis esibilem. Fructus enim legis in quarto anno, id est in aduentu Christi, sanctus et laudabilis, quem Sanctum sanctorum faciebat, cuius opera laudabilia et gloriosa. Unde et in paralytico grabatum portante glorificabant Deum , qui dedit talem potestatem hominibus: sed nondum edehat Iudeus, quia non conuersus. In quinto uero anno, id est predicantibus apostolis, fructum eius ederunt quicunque crediderunt.

Et plantaueritis, etc.  Ligna pomifera, etc., usque ad in presentis uite nocte gaudere.

uERS. 26.---Non comedetis, etc. Totum Iudeorum  et gentilium radit fermentum. Unde nunc prohibet a legis seruitute, nunc a gentilium errore.

 Non comedere super montes, est superbis cogitationibus non pasci, de quibus Isaias: Omnis mons et collis humiliabitur . Non augurari uolucribus, non attendere que rapiunt semen pietatis. Comam in rotundum tondere, est cogitationes demonibus consecrare. Barbam radere, est uirtutis perfectionem corrumpere, ficte operando. Carnem non incidere, est delectationes non suscipere, que et anime nocent et corpus corrumpunt. Stigmata, praua doctrina, que anime infigitur et difficulter aboletur.

Non augurabimini, etc. Per partem totum significat, omnes huiusmodi superstitiones condemnans. Qui enim talia curat obseruare, Deum uidetur infamare,  tanquam plus scientie auibus quam hominibus contulerit.

uERS. 27.---Neque in rotundum attondebitis comam, etc. Sicut barbari faciunt: debet quisque esse contentus naturalibus ornamentis, ne Creatorem uideatur accusare, tanquam impotentem opus suum perficere, nec in honore demonum cicinnos nutrire et fouere, sicut student pagani puerorum capita demonibus offerre, quod maxime hic uidetur prohibere.

uERS. 28.---Stigmata. Legislator etiam curam nostri decoris gerit, ne carne abutamur in his etiam que corpus deturpant.

uERS. 29.---Ne prostituas filiam tuam. Carnalem, uel animam. Unde Psal. XXI: Erue a framea, Deus, animam meam, et de manu canis Unicam meam. Hec  recedendo a Deo tornicantur cum demonibus.

uERS. 30.---Sabbata mea custodite. Ab uno sabbato omne legitimum otium sabbatum appellatur. Sic ab una generali abstinentia studet legislator per singula currere, precipiens nos ab omni malo abstinere. Unde addit: Et sanctuarium meum metuite. Sicut enim qui digne accedunt, sanctificant, sic qui inique presumunt, et immundi accedunt, quantum est in se, polluunt, sicut Nadab et Abiu. Unde Apostolus: Inter uos multi infirmi et imbecilles, etc.  Inde additur: Ego Dominus, sanctus, scilicet, et etiam in sanctis habitans et sanctorum uindicans iniuriam.

uERS. 31.---Ad magos. LXX: uentriloquas, id est  pythones, uel falsos prophetas, qui de uentre cordis sui fabulas quasdam et fetentes doctrinas proferunt.

Neque ab ariolis, etc. LXX: ueneficis, qui demonum scilicet nomina inuocant, et aliquando corpus curant, ut animam interficiant.

uERS. 32.---Coram cano capite, etc. In senibus est sapientia, et in multo tempore prudentia . Hinc Paulus ait: Presbyteri duplici honore digni habeantur, maxime qui laborant in uerbo et doctrina .

uERS. 33.---Si habitauerit aduena, etc. Terra a Deo nobis data, est uirtutum scilicet cultura, et bona doctrina. Si quis ergo ad fidem nostram conuerti uoluerit, et ciuis terre nostre ascribi, non affligamus eum, nec imponamus graue iugum, sicut Pharisei,  de quibus dicitur: Alligant onera grauia et importabilia, digito autem suo nolunt ea mouere . Sit nobis sicut indigena, qui scilicet nutritus est in fide, et creuit in pietate. Hinc Petrus ad eos qui credentes de gentibus circumcidere uolebant, ait: Quid tentatis Deum, imponere iugum super ceruices discipulorum? 

uERS. 35.---Nolite facere, etc. In precedentibus precipit in iudicio iustitiam seruari, hic in ponderibus et mensuris, et ne abutamur ad iniustitiam iustitie terminis: hec enim termini sunt uendentibus et ementibus, sicut leges iudicibus; ut ab omni iniustitia contra proximum caueatur. Quod enim diuiti agrorum possessiones et pecunie thesauri, hoc pauperi mensura uini et tritici, et huiusmodi.

  Nolite facere, etc. In iudicio mentis non debemus iniuste agere, nec mensuras naturalis iustitie corrumpere, aliter nostra, aliter proximi peccata iudicantes. In quo enim iudicio iudicauerimus, iudicabitur et de nobis; et in qua mensura mensi fuerimus, remetietur nobis .

uERS. 36.---Statera iusta, etc.  Stateras quoque diuinas, et mensuras diuinas iustas habeamus; id est, leges diuine Scripture sancte et iuste custodiamus: nichil nostrum inferentes, nichil suum auferentes, ne nobis istud dicatur: Quare transgredimini mandatum Dei propter traditiones uestras? .



CAPUT XX.

uERS. 1.---Locutus est Dominus, etc. Frequenter  lex eadem repetit, ut eorum memoriam infigat legenti: quedam tamen noua interserit, ne superfluere uideatur. Sed noua inquirendo iam dicta studiosius inquirantur. Unde superius quedam prohibendo penam tacuit, ut querentes que uel qualis sit, in sequentibus diligenter inuestigemus. Cum enim superius Moloch prohiberet sacrificari, idipsum penam addendo repetit: populus scilicet terre lapidabit eum, non solum principes. Nec his contentus addit: Ego ponam faciem meam contra illum, etc.

uERS. 4.---Quod si negligens, etc. Prouocat alios contra illum, et terret, si neglexerint penam tam studiose preceptam, Deo ipso irascente et ferente sententiam.

 Nec uoluerit, etc.  Malum est permittere etiam eos qui foris sunt, fornicari a Deo et adherere diabolo: sed multo magis de medio populi, hoc est enim totum gregem lupo concedere. Consentientes autem, qui scilicet possunt accusare, uel arguere, uel monere, et non faciunt, non effugient iudicium. Ponit Deus faciem super illum, de quo dicitur: uultus autem Domini super facientes mala, etc. .

uERS. 6.---Anima que declinauerit ad magos, etc. Grande peccatum est ad magos et ariolos declinare: hoc est enim a Deo recedere. Sunt autem magi intelligibiles, qui in nomine Domini falsa prophetant; sunt arioli deceptores et adulatores, qui ueneficis uerbis auditus multorum corrumpunt et a ueritate  auertunt.

uERS. 9.---Qui maledixerit patri suo, etc.  De his superius precepta dedit, etc., usque ad ne puniat contemptorem seruum.

 Nomen patris uel matris, etc., usque ad ad aliquam terrenam ciuitatem inuertunt sensibus deprauatis?

Sanguis eius, etc. Quia ipse est sibi causa mortis. Si sic punitur, qui carnali patri maledixerit, quomodo punietur qui Christum blasphemauerit, nec obaudiuit dicenti: Nisi quis renatus fuerit ex aqua et Spiritu sancto, etc. , morte scilicet morietur, alienatus a regno celorum reus est: nichil enim graue, nec operosum, aut laboriosum ei preceptum est.

 uERS. 10.---Si mechatus quis, etc.  Hic aliquid uoluit distare, etc., usque ad quam homo homini.

Si mechatus, etc.  Adulterium corporate malum est, etc., usque ad qui ei commisit hanc curam.

uERS. 11.---Qui dormierit, etc. Hec superius dicta et exposita sunt, ubi dictum est: Non reuelabis turpitudinem patris tui, etc. Sed hic aperte tan git eum qui idem quod proximus agit, nec peccati societate erubescens, prodit; in quo mortis penam legislator sanxit. Nouerce autem uirum coniunxit, quia quod in patrem a filio delinquitur, hoc in filium a patre committitur, et similis utrobique impietas.

 Supra dictum est, etc., usque  ad non solum pro qualitate, sed etiam pro quantitate.

uERS. 13.---Qui dormierit cum masculo, etc. Hoc peccatum iniuria nature est: unde et morte mulctari decretum est. Spiritualiter autem eum qui fortis est animo et masculus  uerbis prauis uel actionibus effeminare caueamus, ne cum ipso dissoluamur et simul moriamur.

uERS. 14.---Qui supra uxorem, etc. Seuam huic delicto penam decernit. Qui enim ex matre sunt geniti, his quos filia genuit, cum unus pater sit, incertum est utrum fratres sint an auunculi. Caueatur ergo tam incerta commistio. Sed quia omnis peccati  concupiscentia mater est, si qua nobis concupiscentia sit, actionem non coniungamus ei. Qui enim hoc facit, igne incenditur, et concupiscentia et actio eius. Si enim facta carnis spiritu mortificauerimus, uiuemus .

uERS. 15.---Qui cum iumento, etc. Nimia contra eos exercetur districtio, qui in tantum iniqui et libidini dediti, ut inaudita scelera concupiscerent: unde uiris uel mulieribus commistis quadrupedibus, mortis penam indixit. Fidelibus quoque non erit hec lex superflua, si quadrupedia uoluntates prauas ad terram pronas intelligamus: que manus sicut homines non habent, quia omni humana actione carent, unde cognationes nobiscum non habent. uir ergo uel mulier, que non languore nature, sed deliberatione  eis coheserit uel coierit, reus est mortis. Ipsi quoque mori dicuntur illis mortuis, neque enim per se subsistunt, nec ulla peccati substantia est, sed in peccatoribus operatur.

 Qui cum iumento, etc. Queritur quomodo pecus reum sit, cum nec rationale nec legis capax sit? an quemadmodum transferuntur uerba metaphorica ab animali ad animale; sicut dicitur uentus improbus, uel iratum mare, ita et hic translatum a rationali ad irrationale? Nam inde pecora iussa sunt interfici, quia tali flagitio contaminata indignam refricant memoriam facti.

uERS. 17.---Qui acceperit sororem suam, etc.  Hoc tolerabile uidebatur, quia Abraham de Sara dicit: Soror mea est ex patre, et non ex matre:  sed eos qui de Thare patre Abraham geniti sunt Moyses enumerans, nusquam Sare fecit mentionem. Quod si sorori sue Abraham nupsit, ante tamen hoc quam Deum cognosceret, fecit. Bene ergo lex talem coniunctionem prohibuit.

Qui acceperit, etc. Tropologice turpitudinem sororis ex patre et non ex matre uidet et accipit, qui turpem actionem a patre uel a matre  admiratur, et imitatur: non solum perscrutans que non oportuit, sed coniungens se parentum prauitati que soror eius dicitur, quasi ab eisdem genita parentibus. Quia uero filii publicant parentum peccata faciendo similia, recte in conspectu populi infligitur pena; uel iuxta LXX: In conspectu filiorum generis sui, eorum scilicet qui talia cogitant  imitari: ut unius afflictio, multorum sit correctio.

uiderit turpitudinem, etc.  Id est, concumbendo cognouerit, sicut ibi: Cognouit Adam uxorem suam , id est, ei mistus est. Quod autem ait: Portabunt iniquitatem suam, id est, ipsum peccatum pena erat.

uERS. 20.---Qui coierit, etc. Intendit legislator continentiam suadere, ne more pecorum cum mulieribus continue misceamur, sed uelut coacti, ad usum continendi paulatim ueniamus. Mirum autem quod nunc tales de populo suo disperdi precipit, cum superius eisdem legem purgationis indixerit. Contemplemur ergo menstruatam gentilium sapientiam a Deo remotam, de uolatu auium, et cursu siderum,  et mensuris celi disputantem. Cum hac dormire, id est delectari, uel reuelare et palam turpitudinem eius proferre, fontemque totius erroris exponentem audire, impium est. Ideo talis interficietur de medio populi sui, ne nommetur homo qui imaginem Dei et seipsum ignorando Creatorem a se alienauit. Ipsa quoque interficietur, ne sapientia nominetur, quia sapientia huius mundi stultitia est apud Deum .

Turpitudinem, etc. Sororibus parentum filios misceri prohibet, ut generationes non confundantur, et parentibus reuerentia exhibeatur. Secundum spiritum uero et parentum peccata debemus uelare, et eorum qui eis sociati sunt, quasi fratres et sorores, quibus nudatis parentes latere non possunt. Unde addit: Ignominiam carnis sue nudabit. LXX: Sine  filiis morietur, id est, sine uirtutibus, que est pessima sterilitas.

Qui coierit, etc.  Ostendit quia causa filiorum, etc., usque ad superioribus similis est.

 Qui coierit cum uxore patris, etc. Quicunque dormierit cum cognata sua, etc., usque ad id est nullo iure succedant parentibus.

uERS. 22.---Custodite leges, etc. Non sufficit partem legis custodire, necesse habemus obseruare omnia precepta et iudicia.

uERS. 23.---Nolite ambulare, etc. Non solum Iudeis, sed omnibus gentibus hec obseruanda sunt, si Deo seruire uolunt.

uERS. 24.---Lacte. Deliciis beatitudinis, quibus nichil suauius, nichil dulcius, et sine omni labore et  dolore erunt, sicut mel et lac, que sine nostro labore preparantur.

uERS. 26.---Ego Dominus. Ne cogitetis dicentes: Quid comedemus, aut quid bibemus, aut quo operiemur? hec enim omnia gentes inquirunt . Qui autem sublimiorem conuersationem et retributionem sequuntur, separari debent a ceteris gentibus. Separate, etc. Iumenta uel pecora, populares: uolatilia, contemplatores lex appellat. Omnis popularis mundus propter simplicitatem a pluribus iudicatur. Similiter contemplatiuus, sed non ita est: popularis enim debet esse prudens in bono, simplex in malo, hic enim solus mundus est. Contemplatiuus quoque conscientiam debet habere mundam, et  fidem non fictam. Qui hec non habent, ad uaniloquia conuertuntur, non intelligentes neque que loquuntur, neque de quibus affirmant . Diligenter ergo mundi separandi sunt ab immundis, ut mundos sequamur, immundos fugiamus. Notandum uero quam discrete in quadrupedibus et uolatilibus hic legislator distinguit, et non in reptilibus terre. Cuncta enim que mouentur in terra immunda sunt, terrena autem sapiunt, quibus Deus uenter est ipsorum .

Et que, etc.  uidetur dicere quod non sunt hec natura immunda, sed pro aliquo sacramenti signo, quia dicit quia ostendit eis immunda, tanquam immunda eis non essent nisi ostensa fuissent.

 Lapidibus. Quia uanis erroribus simplicem populum seducunt; unde uentrem nutriunt, et auditoribus placere cupiunt: quales hodie in Ecclesia multi sunt, de quibus Paulus ait: Hi enim non seruiunt Christo, sed suo uentri, et per dulces sermones, et benedictiones seducunt corda innocentium .



CAPUT XXI.

uERS. 1.---Dixit quoque Dominus ad Moysen. . . . Ne contaminetur, etc.  Id est nichil omittat ex his que expediat sacerdotem docere, etc., usque ad cohabitantium enim non poterit ignorare peccatum.

uERS. 2.---Nisi tantum in consanguineis.  Super omnem animam que mortua est, etc., usque ad minoribus uero aliquid  indulgetur.

uERS. 5.---Non radent caput.  Summus autem pontifex, etc., usque ad quibus Christus donauit ut lumen sint.

Non radent caput, etc.  Nimis egre dolere sacerdotes de mortuis prohibet lex, etc., usque ad ut possit exhortari, arguere, increpare.

Non polluent nomen, etc.  Quod est magnum in gentibus. uos autem, dicit Malachias, polluistis illud in eo quod dicitis: Mensa Domini deserta est . In peccato enim sacrificii nomen Dei polluunt sacerdotes.

uERS. 7.---Scortum, etc. Sacerdos quilibet, nam de summo postea dicet, quod non nisi uirginem  ducat uxorem.

Que repudiata est, etc. Quia culpabilis inuenitur, hanc non debet ducere sacerdos uxorem, nec predicere eius obseruantiam litteralem.

uERS. 8.---Sint ergo sancti, etc. Si sacerdotes datam iam sibi a Deo sanctificationem custodiunt, sanctificant ipsum Deum: qui cum in natura sanctus sit, a participibus glorie sue uoluit sanctificari.

uERS. 9.---Sacerdotis filia, etc. Graue est cuiuslibet filiam fornicari, sed maxime sacerdotis, qui debet habere filios subditos in omni castitate.

Sacerdotis filia. Synagoga non solum uxor, sed et Dei filia appellatur; sed utrumque deprauans, aliena facta est. Unde: Relinquetur filia Sion sicut  umbraculum uinee, etc. . Et alibi: Fornicata est mater eorum : quod igne sit exusta, incendii monstrant uestigia.

uERS. 10.---Pontifex, etc. Christus magnus Dominus noster, et magna uirtus eius, qui pro nobis factus est sacerdos et hostia.

Consecrate sunt. Alii sacerdotes in sanguine uituli et arietis consecrabant, uel consummabant, scilicet, manus suas: ipse uero proprio sanguine, crucifixis manibus.

uestimenta non scindet, etc.  Ex quo enim uerbum caro factum est, etc., usque ad hec uere sancta sunt indumenta.

uERS. 11.---Ad omnem mortuum, etc.   LXX: Animam mortuam. Anima que peccauerit ipsa morietur . Hac morte maxime gentes perierunt, que nec legem nec doctrinam habuerunt; sed Christus peccata omnium tulit, et tamen impollutus mansit.

 Ad omnem mortuum, etc. LXX: Super omnem animam mortuam non introibit. Quomodo dicat animam mortuam, etc., usque ad quod secundum non prohibuit.

uERS. 12.--- De sanctis non exibit. Dum scilicet eorum funera celebrantur, de sanctis prohibitus est exire, etc., usque ad quod nonnullis diebus non imponebatur incensum.

Super patre.  Omnis homo in patre et matre pollutus est, etc., usque ad uel  celestis matris libertatem indigna peccati seruitute maculant.

 Queri potest, etc., usque ad sicut de ipso Aaron Scriptura testatur.

Ego Dominus.  De Moyse etiam dictum est, etc., usque ad nec superflua iudicata est uisibilis sanctificatio, quia inuisibilis precessit.

uERS. 13.---uirginem ducet uxorem.  uidua est cuius maritus, etc., usque ad unde: Despondi enim uos uni uiro uirginem castam, etc.

Nolo discipulam coniugemque pontificis quidquam habere ueteris hominis. Si consurreximus cum Christo, que sursum sunt sapiamus, preteritorum obliti,  futurorum auidi. Infelix Simon qui post baptismum de antiquo matrimonio cogitauit, nec ad uirginalem uenerat puritatem, Petri consortio indignus fuit.

uERS. 14.---uiduam autem et repudiatam, etc.  Qui peccat, abiectus est; etiam si episcopus tacet, uel ignorantia, uel negligentia, non prodest huiusmodi gratia; animam abiectam Christus non ducit uxorem, nec pollutam, que scilicet tantum peccatum uoluit et optauit, quia magnus pontifex omnino puram requirit animam, quam sibi iungat et unum spiritum efficiat. Qui peccat ad mortem, abiectus est; qui uenialiter, pollutus est.

Sordidam, etc. Que uadit post amatores, scilicet demones, qui animam pulchram, id est, ad imaginem Dei factam, adulterare cupiunt.

 uERS. 17.---Homo de semine.  Hec secundum litteram tantum, etc., usque ad ualde per contumeliam refragatur.

uERS. 18.---Si cecus  Lumen contemplationis ignorans, presentis uite tenebris pressus, qui dum uenturam lucem diligenter non conspicit, nescit quo porrigat operis gressum.

Si claudus.  Qui scilicet uidet quo pergere debeat, sed infirmitate mentis non potest facere quod desiderat.

Si paruo, uel grandi, uel torto naso.  Paruo naso est, qui ad tenendum mensuram discretionis idoneus non est: naso enim odores fetoresque dis cernimus. Nasus grandis et tortus, est discretionis  immoderata subtilitas, que plus quam oportet uel decet excrescens, actionis confundit rectitudinem.

uERS. 19.---Si fracto pede.  Qui uiam Dei pergere non potest, et boni operis exsors est, non ut claudus, qui saltem cum infirmitate tenebat

uERS. 20.---Si gibbus.  Terrena sollicitudine pressus ad superna non respiciens, inferiora tantum inspiciens.

Si lippus. Lippus, cuius ingenium ad cognitionem ueritatis emicat, sed operatio carnalis obscurat. In lippis enim pupille sane sunt, sed humore defluente palpebre grossescunt, cuius crebra infusione acies etiam pupille uitiatur.

Si albuginem.  Albuginem habet qui ueritatis lucem uidere non sinitur, quia arrogantia sapientie  uel iustitie cecatur. Pupilla enim nigra uidet, alba non uidet: quia sensus humane cogitationis si stultum se uel peccatorem intelligit, cognitionem intime claritatis apprehendit: si candorem iustitie uel sapientie sibi attribuit, a superna cognitione se excludit.

Si iugem scabiem.  Cui scilicet petulantia carnis sine cessatione dominatur in mente. In scabie namque feruor uiscerum ad cutem trahitur, in quo luxuria signatur, quia similiter cordis tentatio ad operationem prosilit.

Si impetiginem in corpore.  Impetiginem habet in corpore, etc., usque ad quia per omnia uitia animum supplantat. Radix enim omnium malorum est cupiditas .

uel herniosus. Alii, ponderosus, quia scilicet turpitudinem  non exercet in opere, sed adhuc continua cogitatione grauatur in mente: qui totis cogitationibus ad lasciuiam defluit, tanquam in corde gestans pondus turpitudinis.

uERS. 21.---Omnis qui habuerit maculam Quisquis cuilibet horum uitiorum subiicitur, panes Domino offerre prohibetur, ne aliena delicta diluere non ualeat, quem adhuc propria delicta deuastant.  Ablata est omnis dubitatio, etc., usque ad a quo incensum necesse erat imponi.

Oportet sacerdotem esse animo et conuersatione immaculatum, quem sicut Moses duodecim maculis iuxta LXX mundum esse precepit: sic Paulus duodecim conseruare eum monuit dicens: Non superbum, non iracundum, non uinolentum, etc.   Est enim Dei dispensator, qui subiectis debet uirtutibus precellere. Hoc quoque in Ecclesia fit si quis maculatus fuerit, et penitendo cessauerit, sanctis communicare non prohibetur: ministrare autem, uel ad uelum accedere et ad altare non licet. uelum enim et altare corpus Christi est, unde Paulus: Habemus altare de quo comedere non habent potestatem qui tabernaculo deseruiunt . Et alibi: Habentes fiduciam in introitu sanctorum in sanguine Christi, quam initiauit nobis uiam nouam et uiuentem per uelamen, id est carnem eius .

Et contaminare non debet, etc. Inordinate agendo populum scandalizent, putantes superfluum esse Dei ministerium, et iustitiam et iudicium.

 uERS. 24.---Locutus est Moyses, etc. Moysi dignitatem commendat: aliis enim pauca, ipsi uero loquitur Deus omnia, quia iustus est et imago Christi est. Nos quoque monet maioribus et perfectioribus attendere, qui continue fruuntur eterna uisione.



CAPUT XXII.

uERS. 2.---Que ipsi offerunt, etc. Que obtulerunt scilicet sacerdotibus, per eos Domino offerenda. Nota sanctificationis genus quod fit uoto et deuotione offerentis; sed utrum homines eodem modo seipsos sanctificare dicantur, cum in aliqua re seipsos uouent, obseruandum est.

uERS. 3.---Omnis homo qui accesserit, etc. Quasi, non solum a ministerio et mystico officio abstineat,  sed nec tangat que oblata sunt, mundus enim ad munda debet accedere.

uERS. 4.---Qui fuerit leprosus, etc. Non sensibilem leprosum abominatur, qui inuitus patitur, sed spiritualem: quod ibi exponit: Qui tetigerit immundum super mortuo, siue, iuxta LXX: Omnem immunditiam anime, id est peccatum.

Ex quo, etc.  Si quis sacerdotum semine fluxerit, usque ad nullius alterius more teneatur.

uERS. 9.---Custodiant, etc. Precepta Domini custodientibus ea causa sunt iustificationis et salutis; transgredientibus uero, peccati et mortis, et precipue in perceptione sanctorum. Qui enim manducat et bibit indigne, iudicium sibi manducat et bibit, etc.  

uERS. 10.---Inquilinus sacerdotis, etc.  Qui non pure nec diligenter in Ecclesia uersatur, tanquam migraturus, scilicet glorie aut questus causa, tanquam mercenarius memoratur: qui non est pastor, cuius non sunt oues proprie .

uERS. 12.---Cuilibet ex populo nupta.  Non sufficit in fide Christi nutriri: permanere et crescere in ea debemus; nec alienigenarum cuilibet, id est aliene a Deo doctrine, uel legi uel actioni commisceri: nec quia de patribus sumus fidelibus, ideo de sanctis presumamus, sed ubi et ipsi fideles persistamus.

uERS. 14.---Qui comederit de sanctificatis, etc.  Sancta sanctorum, etc., usque ad Unde Salomon:  Cum sederis ut comedas cum principe, diligenter attende que posita sunt ante te .

Addet quintam, etc. LXX: Super ipsum. Quinta ergo non aliunde, sed de ipso et cum ipso, uel super ipsum addi iubetur: hic est sermo prolatus ab ipso Christo super Dominicum mysterium. Ipse nos ab ignorantia remouet, nec carnale uel terrenum aliquis putet. Hic bene quinta dicitur, quia spiritus et sermo quem tradit quinque sensus nostros componit; nec solum gustum producit ad mysterium, sed auditum et uisum, tactumque et odoratum, ut nichil terrenum de his que superna sunt suspicemur.

Et dabit sacerdoti in sanctuarium.  Sanctificationem mystici sacrificii, et a sensibilibus ad intelligibilia  translationem uero sacerdoti oportet dari: quia per eius uirtutem et sermonem sanctificata sunt que uidentur, ut omnes excedant sensus.

uERS. 15.---Filiorum Isrel. Fidelem populum significat, qui per hoc mysterium Deum uidet: et quicunque Deo consecrat in Dominicum sacrificium, sancta sanctorum sunt, quia ex eis conficitur corpus Christi. Ipse enim est primitie nostre conspersionis: ideo recte ex nostris subsistit primitiis.

uERS. 17.---Locutus est Dominus, etc.  Non solum sacerdotes, etc., usque ad aliter enim non suscipietur.

uERS. 18.---Homo de domo Isrel, etc. Ad litteram quoque, si offeras bouem uel ouem aut capram, aut aliquid huiusmodi, sacerdotibus primitias dando,  uel pauperes pascendo, uel diuina edificia constituendo, uel aliquid quod pertineat ad ipsum Deum faciendo , impolluta sit hec oblatio; non tamen pollutionem nominat, ut spiritualem intelligamus pollutionem que est ex rapina, iniustitia, auaritia, et huiusmodi.

uERS. 21.---Homo qui obtulerit, etc. Precepit oblationem populi mundam esse: adiungit quales ministri debeant esse et offerre.

Pacificorum, etc. Que ualeant ad salutem et pacem: etsi non possit perfecte philosophari, sicut qui omnia reliquit, qui studet uirginitati et huiusmodi. Stella enim differt a stella in claritate .

uERS. 22.---Si cecum fuerit, etc. Qui Deum ignorat et eius ministerium, nec aliis potest exponere;  unde circa se et circa alios, et circa ministerium, negligenter agit. Unde: uidete quoniam omnes nesciuerunt, uniuersi canes muti, non ualentes latrare .

Si fractum. Pede uel manu: cuius actio scilicet uel uoluntas debilis est uel distorta, non est dignus salute et sacris altaribus.

Si cicatricem. Detractorem notat: pessimus enim hic moribus et asperrimum uulnus non facile mitigatur.

Si papulas. LXX: linguam incisam: qui scilicet propter sordidam uitam perdidit docendi fiduciam; unde Dauid: Peccatori dixit Deus: Quare tu enarras iustitias meas? etc. 

Scabiem uel impetiginem. Fornicator significatur,  qui maculat corpus suum. Qui enim fornicatur, in corpus suum peccat .

Non offeretis ea Domino. LXX: Non offerent hec Domino: tales enim ministerio altaris non sunt offerendi. Sacrificium pacificorum non addit sicut superius, ut de ministris altaris hoc dici intelligamus qui holocaustum debent esse, et uitam perfectam et consummatam agere. Aure et cauda amputatis, etc. Aure amputatus est, qui inobediens est, qui uerbis turpibus delectatur, bona auersatur.

uoluntarie, etc. Talis enim uel mandata operatur, et dicitur bos; uel simplex est, et ouis appellatur. Ideo non omnino aduersamur, aut in parte inimici deputamus, sed docemus et exhortamur.

 uel tusis, etc. Qui illatis tentationibus cedit, et anime fortitudinem perdit. Non enim oportet hec pati, nec cedere hosti affligenti. Unde: Utquid tristis incedo, dum affligit me inimicus ?

Ablatisque. Qui una actione praua quasi cultro seipsum abscindit a coniunctione Dei, priuatus prole uirtutis et signis uirilitatis: alter enim est qui paulatim conteritur.

uERS. 27.---Bos ouis et capra.  Mater omnium natura est, etc., usque ad unde Salomon: Ante mortem non laudes hominem .

uERS. 28.---Non immolabuntur.  Legale pascha significat, quia hec Moyses in die paschatis tradidit immolanda Iudeis, dicens: Immolabis pascha Domino Deo tuo; oues, etc. : hoc  pascha celebrare non possunt qui uerum susceperunt.

Una die, etc.  Quia uetus pascha tempus suum habuit, etc., usque ad: In crastino Christum crucifixerunt.



CAPUT XXIII.

uERS. 1.---He sunt ferie Domini.  Si subtiliter attendas presentia, etc., usque ad requiescit sabbato intelligibili.

uERS. 4.---He sunt ergo. Non Domino, sicut alie omnes, sed Domini proprie, quibus hoste deuicto genus humanum saluauit, et a captiuitate reduxit .

uERS. 5.---Quartadecima die, etc.  Interrogemus Iudeos, etc., usque ad in qua pascha nostrum immolatus est Christus, etc.

 Phase Domini est. Quia passus est Dominus, non mox tempora finiuit, sed reliquias nouissime hore et uespertine reliquit, ut in omnem terram exeat sonus eorum , scilicet apostolorum, et in fines orbis terre uerba eorum. Ad uesperum quoque, uel in uespere medio, pascha proprium preueniens crucem suam celebrauit, quia super mysticum, uerum pascha discipulis tradidit. Nox ergo erat iam quando Iudas, accepta buccella, ad prodendum exiuit: sequenti die pascha compleuit. Unde quinta decima die legislator hanc festiuitatem constituit, et solemnitatem azymorum predicauit.

uERS. 6.---Septem diebus, etc. Si uere pascha celebrare uolumus, septem diebus, id est semper, ab omni malitia azymi esse debemus, et maxime a  Iudaico errore. Unde ait Apostolus: Non in fermento ueteri neque in fermento malitie et nequitie, sed in azymis sinceritatis et ueritatis .

uERS. 7.---Omne opus, etc. Qui facit peccatum seruus est peccati . Non debemus seruire peccato, cum pascha celebramus, in quo a peccato nos liberauit Christus.

Seruile, etc. Non permittit agere seruilia, aliis diebus quibus nos prohibuit, unde subdit: sed offeretis sacrificium in igne Domino.

uERS. 8.---Sacrificium, etc. LXX: holocaustomata, ubi innuitur quod ab omnibus cessare iubet seruilibus; preterea non solum primam, sed et septimam nominauit, ut totam comprehenderet uitam  humanam, quia initium, hec finis, in quo omnia possunt comprehendi.

uERS. 11.---Altero die. Potuit dicere secunda azymorum: sed ne ad sequentem diem nostram duceret intentionem, scilicet in crastinum prime, dixit, altera die significans resurrectionem que successit passioni, sicut dies diei.

uERS. 12.---Atque in eodem die. Resurrectionis, id est, eleuationis manipuli, id est, quando resurrectionem celebramus, Dominici sacrificii obliuisci non debemus, ex quo oblatus est manipulus.

uERS. 13.---Due decime. Oportet enim perfectam humanitatem et perfectam diuinitatem in unum conuenire: in oleo, id est, per eam quam circa nos habuit misericordiam; sic enim sacrificium odor suauitatis  Domino inuenitur, si que de eo digna sunt intelligimus.

Liba quoque. Ecce intelligibilis oblatio Melchisedech, que in pane et uino perficitur ; inde quarta pars hinc offertur, ut per quartam partem euangelica doctrina significetur; per libationem uero sermo Dominicus, quo ait: Hic est sanguis meus, qui pro multis effundetur in remissionem peccatorum .

uERS. 14.---Panem. Oblatio presentium donorum, que est Christi mysterium, reconciliauit nos Deo, et cibum preparauit nouum.

Polentam. LXX: , id est sata noua tosta non manducabitis, uel manibus contrita et emundata: sic enim , chidra, alii interpretantur, quia  Christi precepta actionem et correctionem querunt .

uERS. 16.---Quinquaginta dies, et sic, etc. Hec dies Dominica est, in qua Pentecostes festiuitatem celebramus, quam Iudei nec secundum litteram, nec secundum spiritum celebrant, qui nec dies secundum legem numerant.

Offeretis nouum sacrificium, nouum non uetus, non seculare. Adueniens siquidem Spiritus totam uitam humanam renouauit, quia Christi institutionem confirmauit, et uite confirmationem in illis perfecit: unde, De meo accipiet, et annuntiabit uobis . Ideo non in alia die aduenit, sed in qua resurrectio fuit, et oblatus manipulus intelligibilis, ut ostendat quia noua conuersatio resurrectione Christi et aduentu  Spiritus sancti perfecta est.

uERS. 17.---Habitaculis uestris, etc. Quia est habitaculum precipuum, de quo dicitur: Beati qui habitunt in domo tua, Domine . Et alibi: Unam petii a Domino, hanc requiram, ut inhabitem, etc. .

Panes primitiarum. Primus enim Dominus Euangelium cum lege perfecit et docuit. Audistis quia dictum est antiquis: Non occides: Ego autem dico uobis: Omnis qui irascitur fratri suo, reus erit iudicio : hinc enim legem coniunxit Euangelio. Hinc Lucas ait: Que cepit iehsu facere et docere, etc. .

De duabus decimis, etc. De doctrina scilicet, que  perfectam diuinitatem et perfectam humanitatem docet, nec aliter possunt coqui nisi per talem doctrinam.

uERS. 18.---Septem agnos. Pro septem donis Spiritus sancti, que uocat agnos, quia Spiritus sanctus unum est cum Christo, de quo scriptum est: Ecce agnus Dei, ecce qui tollit peccata mundi, ideo nemo potest dicere Dominus iehsu, nisi in Spiritu sancto .

Et arietes duos. Quibus inimicus uentilatur. Hec sunt superiora mandata, et uirtutes, quas alie sequuntur ut oues, uerbi gratia: uade et uende omnia que habes, et da pauperibus .

Cum libamentis, etc. Que sunt scientia et correctio; unde: Deo autem gratias, qui odorem scientie  sue manifestat per nos, quia Christi bonus odor sumus, etc. .

uERS. 19.---Duosque agnos, etc. Mandata pacis et sanctimonie, unde: Pacem sequimini cum omnibus et sanctimoniam, etc. . Hec quia apostolico sermone dicta sunt, precipit offerri cum panibus primitiarum, qui doctrinam Christi significant. Unde in sequentibus: Cumque eleuauerit eos sacerdos cum panibus primitiarum .

uERS. 20.---Cedent in usum, etc. In usum eius sacerdotis, id est, Christi, qui est sacerdos noster et Dominus noster: ipsius sunt panes primitiarum et agni mandatorum, ipse in Paulo loquebatur, ipse omnia que dicta sunt obtulit; primus pacem discipulis annuntiauit, et sanctimoniam custodiuit, sicut Sanctus  sanctorum.

uERS. 21.---Celeberrimum. In quo gentium uocatio non modo predicta est, sed impleta: quando Parti et Medi et Elamite, et cetere gentes audierunt apostolos loquentes uariis linguis magnalia Dei .

uERS. 22.---Postquam, etc. Eadem superius dixisse uidetur, sed ibi: Non complebitis missionem uestram; hic autem ait: Non secabitis eam usque ad solum, et differentiam innuit ipsa mutatio uerborum.

Segetem terre, etc. Conuersationis, cuius messio post resurrectionem Christi, et aduentum Spiritus sancti, non tamen omnem scientiam, quam in futuro sumus habituri, tradit uerbum predicationis. Sunt  enim que nunc non possunt nobis reuelari , unde in predictis festiuitatibus hanc legem interposuit.

Pauperibus et peregrinis. LXX: pauperi et proselyto, id est Christo, qui non habuit ubi caput reclinaret, et in propria uenit, et sui eum non receperunt. Hic solos intelligit qui remanent; unde: O altitudo sapientie et scientie Dei, quam incomprehensibilia sunt iudicia eius, et inuestigabiles uie eius! 

uERS. 24.---Mense septimo prima die mensis. Septenarius consummationem uel specialem uel generalem significat. Hinc Deus die septimo requieuit ; et sua requie nostram significauit; unde: Qui ingressus est in illam requiem, requieuit ab operibus  suis, sicut Deus a suis . Initium uero consummationis temporum, aduentus Domini est, unde: Filioli, nouissima hora est . Hoc tempus appellat primam septimi mensis, sicut principium consummationis nobis etiam requies est, quos ab operibus malis cessare fecit, et a iugo graui liberauit; unde: uenite ad me, omnes qui laboratis, et onerati estis, etc., et discite a me quia mitis sum et humilis corde, et inuenietis requiem animabus uestris .

Clangentibus tubis. Quia predicat Saluatoris resurrectionem, que memoriale est generalis resurrectionis, que secundum Apostolum erit in uoce archangeli, et in tuba Dei, etc.

uERS. 25.---Omne opus seruile non facietis in eo. Quasi [sicut] non est opus seruilia agendi: ante fecistis, sed  sicut exhibuistis membra uestra iniquitati ad iniquitatem, ita nunc exhibete seruire iustitie in sanctificationem : hoc est enim uerum holocaustum.

uERS. 27.---Decimo die, etc.  Propitiationem et a peccatis liberationem acquiri in humilitate et afflictione anime ex his intelligimus. Hanc debemus agere a uespere, id est a penitentia incipere quam fecit Christus initium predicationis sue : penitentie superedificanda est uita bona et uirtutibus consummata. Unde adiecit: Et offeretis holocaustum Domino.

uERS. 28.---Dies propitiationis.  Duo significat, quia in hoc tempore propitiationem suscipiemus,  et ideo in illo ab omni malo abstinere debemus.

uERS. 31.---Nihil ergo. Semper a malis et superfluis significat esse cessandum. Unde et Dominus nec causam dicere concedit, nec cogitare quid comedatur, aut quid bibatur, aut induatur, uerum enim et sabbatum sabbatorum annuntiauit.

uERS. 32.---Affligetis. Recapitulatio est humilitatis, que est fundamentum et basis uirtutum. Unde Dominus ait: Quicunque se humiliauerit sicut paruulus iste, hic est maior in regno celorum .

uERS. 34.---A quintodecimo die.  Hoc numero inchoatur festiuitas, etc., usque ad edificatio non manufacta in celis habetur .

uERS. 36.---Dies quoque.  Nota eadem de  primo et de octauo dici, quia scilicet resurrectionis dies secunda est, et initium futuri seculi. Primus, in Christo est conuersationis principium et futurorum exordium; octauus uero presenti succedit seculo, quod significat in septenario. Preterea sancti habent requiem et uitam futuram in hac uita. Unde apostolis dictum est: Regnum Dei intra uos est, etc.

Cetus. LXX: egressus, quia hinc exitus, ibi habitatio, unde: Cupio dissolui et esse cum Christo .

uERS. 37.---He sunt ferie Domini, etc.  Legislatori consonat Paulus, etc., usque ad uel in periculis, uel uoluntarie promittimus.

uERS. 39.---A quinto decimo, etc. Quintusdecimus ex septem et octo compositus, Euangelicam predicationem  significat, que consistit ex presenti uita et futura, hanc componit, illam preparat.

Die primo et die octauo.  Qui est octauus, etc., usque ad quia fidelibus legem facientibus requies in futuro seruatur.

uERS. 40.---Die prima fructus.  Fructus est Christus, etc., usque ad in tempore suo.

Spatulasque palmarum, etc. Iuuenescentia iustitie germina, quia iustus ut palma florebit; quia uero de palma nichil respuitur, nec de his qui iuste uiuunt, addit, et ramos ligni densarum frondium.

Et ramos ligni. Omnes scilicet uirtutum fructus, sed maxime misericordiam, quam oportet esse continuam et permanentem. Unde: Oleum de capite tuo non deficiet .

 De torrente, etc. De presenti scilicet uita, que fluit tanquam torrens, tentationibus et tribulationibus ebulliens, unde: De torrente in uia bibet, propterea et exaltabit caput , in cruce, scilicet, pendens.



CAPUT XXIu.

uERS. 2.---Precipe filiis Isrel.  Candelabrum euangelica uita, etc., usque ad ubi misericordes abscondunt thesauros.

uERS. 3.---Usque in mane, futuri seculi: scilicet tunc enim non erit tempus orandi, uel eleemosynam dandi, unde: Ne dicas amico tuo, uade et reuertere, et cras tibi dabo: nescitis enim quid pariat superuentura dies .

uERS. 4.---Super candelabrum, etc. Christus, qui  est lumen uerum et illuminat omnem hominem uenientem. Et peccatum non fecit, nec inuentus est dolus, etc. . Super hunc ardet lucerna, id est Spiritus sanctus, qui in igneis linguis super discipulos apparuit: huic purissimum oleum, id est mundam uitam debemus offerre, scientes quia non omnes possunt incendere illum , sed solus Christus et filii eius, qui plenus Spiritu ait, Spiritus Domini super me . Qui etiam ait, Ignem ueni mittere in terram, et quid uolo nisi ut accendatur?  Hunc insufflans, quasi incendens ait: Accipe Spiritum sanctum, etc. . Hec autem lucerna non accenditur, nisi per uitam et conuersationem mundam, uel accensa cito exstinguitur, unde: Spiritum nolite exstinguere, etc. .

 uERS. 5.---Accipies quoque.  Duodecim panes in mensa tabernaculi, etc., usque ad ut per labores et opera bona uite temporalis ad eam properemus.

Coques ex ea duodecim.  Sermo Domini panis est, sed multiformis, etc., usque ad panis super mensam ponitur mundam, scilicet super mentem sanctam et puram.

uERS. 10.---Ecce autem, etc.  Mulier Isrelitis, etc., usque ad qui in Christo blasphematur.

Ecce autem.  Duo litigant: unus ex integro Isrelita, etc., usque ad interdura enim qui foras mittitur, intus est; et qui foras est, intus uidetur retineri.

 uERS. 12.---Miseruntque eum, etc. Moyses non ex auctoritate sua sententiam profert contra blasphemantem, sed Dei precepto reseruans, mittit in carcerem: lex enim odit eum qui blasphemat, contra quem frequenter Trinitatem predicat, sed non manifeste sicut Euangelium; ideo illum ad iudicium Euangelii reseruauit. Qui non credidit in Filium, iam iudicatus est , et huiusmodi.

uERS. 15.---Homo qui, etc. Locutio est tanquam dicatur: homo ille aut ille, id est quicunque homo. Non sicut quidam putant, homo homo ita dici, tanquam laudabiliter, quasi homo; sed homo homo, id est qualiscunque, uelut etiam similis pecori, sed qui uere sit homo, quem sensum non esse uerum, sed locutionis hoc esse Scripturarum aperte hic ostenditur,  cum in eo dicitur qui culpatur, non qui laudatur.

Homo, etc.  Si maledixerit Deum suum, peccatum accipiet. Nominans autem nomen Domini morte moriatur; quasi aliud sit maledicere Deum suum, etc., usque ad notandum est locutionis genus.

 LXX: Homo homo, etc., usque ad sicut filius Isrelitidis nominauit et blasphemauit .

uERS. 17.---Qui percusserit et occiderit hominem. LXX: Qui percusserit animam hominis, etc., id est qui ad iniquitatem traxerit. Animam uero, animalem hominem intelligit, qui non percipit que sunt Spiritus Dei.

  Qui percusserit animam hominis et mortuus fuerit, etc. Non ait, etc., usque ad hoc est enim animam hominis esse percussam.

uERS. 20.---Fracturam, etc. LXX: Contritionem pro contritione, id est, si docendo, suadendo, scandalizando, aliquam uirtutem proximi contriuerit.

Dentem pro dente. uirtutem loquendi. Dentes enim pro uerbis accipiuntur, unde: Filii hominum, dentes eorum arma et sagite, etc. . Et pulchriores sunt oculi eius uino, et dentes eius lacte candidiores . Clariora enim et apertiora sunt uerba Euangelii lacte legis.

uERS. 21.---Qui percusserit, etc. Hec secundum litteram Iudeis erant necessaria, qui non poterant capere: Si quis percusserit te in dexteram maxillam,  prebe illi et alteram . Sed cum essent maleuoli, mala inferre uolebant, et non pati. Ideo metu alterne pene erant a scelere reuocandi.

uERS. 23.---Et eduxerunt, etc. Experimento ipso egem confirmatam ostendit, ut et tu blasphemare imeres, et peccatum fugeres, quod non solum princeps, sed tota multitudo uindicat. Omnes enim communiter blasphemos debent punire, qui omnium auctori non metuerunt detrahere, et omnes ab eo separare.



CAPUT XXu.

uERS. 1, 2.---Locutusque est Dominus, etc. Quando ingressi, etc.  Terra, conuersatio bona, de  qua dicitur: Spiritus tuus bonus deducet me in terrum, etc. .

uERS. 3.---Sex annis, etc. Dum sumus in hac uita, et in uisibili creatura sumus, quam significat senarius. Sex enim diebus creata sunt omnia que uidentur: septimo autem anno sabbatum erit terre Domini. Cum enim post presens tempus sabbatum uenerit, de quo Paulus ait: Relinquitur sabbatismus populo Dei, quem dies septima significat, in qua requieuit Deus ab omnibus operibus suis, scilicet uisibilibus , iam non erit operandi tempus.

uERS. 3.---Seres agrum, etc. Per agrum et uineam, cum illum seminari, et illam amputari prohibuit, omne genus agri intelligendum est: neque enim in oliueto uel quolibet alterius generis agro aliquid  operandum est.

uERS. 5.---Que sponte, etc. Eorum scilicet que hic facimus, in futuro fructum manducabimus; unde: Labores manuum tuarum quia manducabis, beatus es et bene tibi erit .

uERS. 6.---Sed erunt, etc. Non prohibet Dominum uesci eis que sponte sunt, sed reponere in usum proprium.

uERS. 8.---Numerabis quoque. Interrogemus Iudeos, si septimum diem  legislator honorauit, et ab operibus uacare precepit, quare quinquagesimum annum celebrari precepit: septem enim hebdomade annos quadraginta nouem faciunt. Non ergo quinquagesimo uacare oporteret, nisi mysterium lex significaret, quod Iudeorum infirmitas  non caperet. Duplex enim a Deo uisibilium omnium significatur consummatio; una cuiusque singularis, altera omnium communis, quando tempus operandi non erit; in superioribus primam, in his insinuat secundam.

Septem. In hebdomada dierum humanum seculum diuiditur. Cum igitur hic numerus multiplicatus in semetipso fuerit, et tota completa etas seculi, et tempus deuolutum ad finem peruenerit, succedit quinquagesimus quasi quadragesimo nono anno, in quo erit resurrectio, unde subdit: Et clangens buccina mense septimo, etc. Unde Apostolus: In tuba Dei descendent de celo, et mortui qui in Christo sunt resurgent incorrupti . Oportet enim suscitantem precedere tubam: ideo in quadragesimo et  nono anno, in quo communis est consummatio, tuba canere precepit.

uERS. 9.---Mense septimo. Quia quasi septimo mense etatis mundi Christus uenit; primus mensis, qui in paradiso fuit; secundus usque ad diluuium; tertius usque ad Abraham; quartus usquequo descensum est in Aegyptum; quintus usque ad transmigrationem, sextus usque ad aduentum Christi; septimus ipse aduentus.

uERS. 10.---Sanctificabisque annum. Quasi in sanctimonia exspectetur et cogitetur, pacem enim debemus sequi et sanctimoniam , sine qua nemo uidebit Deum.

Unusquisque. Patriarcharum et prophetarum est  quedam familia hospitalis, cui preest Abraham. Est et alia castitatis, cui preest Ioseph. Est et alia mansuetudinis, cui preest Moyses .

uERS. 14.---Quando uendes, etc. Quisque uendere potest uel emere. Unde Paulus: Omnia uestra sumus sicut et uos nostra . Hoc secundum litteram moraliter informat, ut in contractibus proximis compatiamur, ne quis nimium molestus de pauperum necessitatibus negotietur, ne studeat possessiones aliorum acquirere, sed indigentibus commodare, et commodata paulatim de fructibus agrorum recipere.

Iuxta numerum . Id est secundum uirtutem cuiusque. Anni enim etatem significant, in qua  manifestatur quid possit quisque secundum corpus.

uERS. 16.---Quanto plures . Id est, si potest multum operari, multum fructum exiget; si multum non potest, parum rependet; feret enim hic trigesimum, iste sexagesimum, ille centesimum fructum .

uERS. 18.---Facite precepta. Ne quis audita moderatione uendendi et emendi segnior fieret, et condescensio ipsa noceret, caute adiungit: Facite precepta, etc. Neminem siquidem uult uacare, sed secundum uirtutem fructificare. uirtutem quoque conscientia cuiusque examinat.

Et iudicia, etc.  Non corrumpentes intentionem uel operationem eorum; uelut si quis eleemosynam tribuit, non alii noceat ut alii prosit: preceptum  enim quod eleemosynam fieri iussit, iustam esse uoluit.

Quod si dixeritis, etc.  Quia per duos annos terram uacare preceperat, ne conturbarentur tanquam solliciti quid comederent aut quid biberent, ait: Dabo benedictionem meam, etc. . Et notandum quia cum Christus dicat: Nolite cogitare de crastino, lex iubet ne cogitent de tribus annis.

uERS. 21.---Dabo benedictionem.  Christum. Unde benediximus uobis in nomine Domini, id est, Christo, qui est nomen Patris. Qui Patrem nobis nominauit, et manifestauit; hic in sexto anno uenit, id est, in perfectione, quam significat senarius; et ut hominem reformaret, quem formauerat die sexto, quod ibi sextus dies, hic sextus annus dicitur, quia  inter formationem nostram et reformationem multa tempora defluxerunt.

uERS. 23.---Terra quoque.  Alii codices habent, etc., usque ad quisquis habet, uti debet.

uERS. 25.---Si attenuatus.  Que sit nostra substantia, etc., usque ad docet quomodo restituat.

Potest redimere.  Secundum illud, etc., usque ad ut quodammodo communis sit.

uERS. 28.---Usque ad annum Annus, quia omnes horas in se habet, et dies et menses, et circuitus omnes, perfectionem significat. Peccatum aut perfectum et diuturnum non nisi perfecta penitentia  emendatur, in qua ieiunium, oratio, cilicium, eleemosyna, et lacryme peraguntur: per hec enim plena remissio acquiritur.

uERS. 29.---Qui uendiderit domum.  Non exprimitur uenditor, nec proximus, nec propinquus dicitur. Non enim unus est, sed totus populus: nec de cognatione Iudeorum, sed Sodome et Gomorrhe.

Qui uendiderit domum, etc. In superiori capitulo spiritualem cuiusque conuersationem exposuit, hic generaliter de synagoga uel Ecclesia tractare intendit, quia Ecclesia gentium libertatem accipit, synagoga in perpetuum seruit, exceptis Leuitis, id est apostolis, et qui adherent eis.

 Qui uendiderit domum, etc. De Iacob scriptum est, etc., usque ad semper  penitentiam recipiunt, et semper redimuntur.

uERS. 31.---Agrorum iure.  Quia in Euangelio proximi sunt, non legi. Ideo semper possunt redimi, et ex quo Christus uenit usque ad secundum aduentum per partes redimuntur.

LXX: Ad agrum terre estimabuntur, de quo scilicet dicitur: Simile est regnum celorum thesauro abscondito in agro, id est Euangelio, in quo thesaurus est mysterium Christi.

uERS. 32.---Aedes Leuitarum.  Si sacerdotalis fuerit domus uel Leuitica, etc., usque ad satisfactionem scilicet desiderii.

uERS. 34.---Suburbana.  Alii agri, id est conuersationes uirtutum, et doctrine. He separate sunt a ciuitatibus eorum que per ipsos consistunt,  et saluantur, et non uenduntur, quia gratis accipiuntur, gratis dantur.

uERS. 35.---Si attenuatus fuerit.  Mirare legislatoris sapientiam et pietatem; in humilibus enim sublimia exponit, secundum litteram uero dat regulam pietatis.

Qui eduxi. Quasi dicat: Sicut de dominio Aegyptiorum uos liberaui, et abiectis peccatoribus in terram Chananeorum iam mandatam induxi, ita nolo uos sub dominio peccatorum teneri, neque peccatorum societatem amplecti, sed cum penitere uoluerint, et cohabitatione et facultatis largitione sustentetis.

uERS. 39.---Si paupertate. Multa pietate littera plena est, sed spiritualis intellectus plenior.

 uERS. 40.---Sed quasi mercenarius. Uterque subditus est, sed tamen hic liber est: sic qui per uos conuersus est, subiectus quidem est, sed dignitate gratie diuine frater est.

uERS. 43.---Ne affligas, etc., quia in quo iudicas, iudicaberis: et eadem mensura qua mensi fueritis, remetietur uobis .

uERS. 44.---Seruus et ancilla.  Ostendit quid distet inter eos, quos ex infidelibus Deo saluamus, quosque iam fideles, et nobis similes uocationis et conuersationis dignitate pro tempore uirtutibus attenuatos corrigimus: hi enim usque ad iubileum apud nos operantur, illi autem serui sunt perpetui.

 uERS. 45.---Qui ex his.  Iudeorum cognati heretici, qui eadem nobiscum predicant mysteria, quasi sint in terra nostra: sed non recte et perfecte credunt.

Hos habebitis.  Quos de gentibus aut de Iudeis aut de hereticis conuertimus, quasi seruos et ancillas in perpetuum acquirimus: quia pro eis doctrine pecuniam expendimus, et filiis nostris, id est discipulis docendos tradere possumus, sicut Paulus Tito Cretenses, Timotheo Ephesios docendos commisit.

uERS. 46.---Fratres autem. Quasi non eadem dignitate apud uos erunt, quos de impiis conuertistis, et quos lapsos reparastis.

uERS. 47.---Si inualuerit.  Id est, si nouiter fidei uestre coniunctus, Gentilis, uel Iudeus, uel hereticus,  uirtutibus claruerit, ut possit arguere et exhortari.

Si inualuerit, etc. Secundum litteram quantum diligat libertatem ostendit. Ideo enim Isrelitam alienis non permittit seruire, sed precipit redimi.

Qui uoluerit. Turpe est hominem in fide ab infantia nutritum, talium subire magisterium, qui repente magistri facti sunt, unde Hieronymus: Heri in foro, hodie in altari; heri socius histrionum, hodie consecrator uirginum.

uERS. 49.---Patruus, etc. . Patrueles sunt, qui nos in fide genuerunt, fratres eorum consimiles predicatores, filii fratrum discipuli consimilium.

Consanguineus.  Qui remotior patruo uel patrueli, sed propinquior affini. Qui enim suorum, et  maxime domesticorum curam non habet, fidem abnegauit .

Affinis.  In cognatione fidei incarnationis Christi, qui de carne eius et ossibus sumus.

Sin autem.  Pro libertate nostra et gloria Spiritus sanctus agit, et quemcunque seruum peccati uirtutibus redimi precipit.

Et ipse.  Qui pauper factus est in peccato, cum prius uirtute et doctrina diues esset, recte seipsum liberat dum exhortando, consulendo ad uirtutem reuocat.

uERS. 50.---Supputatis.  Id est tractando apud se qua uirtute, etc., usque ad ideo Dominus ait illi: Hodie salus huic domui facta est.

uERS. 51.---Reddet.  Secundum ea que peccauit,  oportet pretium reddere. Quod gula peccauit, ieiunium corrigat; quod garrulitas admisit, silentium deleat, et similiter contrariis curantur contraria.



CAPUT XXuI.

uERS. 1.---Non facietis. Cultum idolorum tam uisibilium quam inuisibilium prohibet.

Sculptile.  In edificiis domorum et possessionibus agrorum aliquam uestri memoriam sculpere cupientes.

Nec insignem.  Cumulum auri et argenti aut pretiosorum lapidum in quibus seducuntur auari, sic ut Gentiles in idolis.

uERS. 2.---Custodite.  Ab omni malo abstinendo,  et omni bono uacando: hoc est enim uerum sabbatum.

uERS. 3.---Si in preceptis Quid fieri, quid uitari deberet, predixit. In fine que obseruantibus premia, que preuaricantibus supplicia debeantur enumerat.

Si in preceptis.  Hec ad litteram stare non possunt, etc., usque ad que in hoc capite significantur.

 Si lex carnalis est, etc., usque ad, Ioannes uenit in spiritu et in uirtute Elie.

Mandata mea. Quale est illud: Qui sabbatum non custodit ab omni synagoga lapidetur, et huiusmodi.

Dabo uobis pluuias, etc. Et dabo, et superfluum est, consuetudine locutionis nostre, sed more scripturarum additum.

 Temporibus.  Tempore opportuno, non ebrio, non in aliis occupato: prudenter ergo coniiciat doctor cui ministret pluuiam, et tritici mensuram, et cui debet lac dare, non det escam

uERS. 4.---Terra gignet. LXX: Ligna campi dabunt fructum suum.  Motus anime, qui altiores sunt motibus terre, id est, carnis nostre, quorum fructus sunt caritas, iustitia, mansuetudo et similia.

Pomis arbores.  Non potest arbor, etc., usque ad de qua dicitur: Lignum uite est his qui apprehenderunt eam.

uERS. 5.---Apprehendet messium tritura.  Anima que germinat ex uerbo Dei, etc., usque ad cum conseruis in tempore dispensandum remaneat.

 Apprehendet. Panis enim cor hominis confirmat, uinum letificat . Que de continentia, de obseruantiis et de custodiis mandatorum dicuntur, frumentum uidentur, ex quo conficitur panis qui corda confortat. Ea uero que ad scientiam pertinent et occultorum exploratione letificant mentem, uino et uindemie comparantur. Cor enim letatur cum obscura [occulta] explanantur.

uindemiam. Fructum anime. uindemia enim arbor est. Hec autem simul habere, id est corpore et anima fructificare, magne benedictionis est.

 Congregans enim anima uirtutes suas mox desiderat alias. Unde: Que retro sunt obliuiscens, ad priora me extendo .

uindemia.  Quasi dicamus, etc., usque ad  ut de spiritu metamus uitam eternam.

Panem uestrum. Scilicet qui de celo descendit, et dat uitam mundo; non qui plus abundat malis quam bonis.

Absque pauore. Si corpus stabile fuerit, et anima fructificauerit, securi erimus in terra nostra, quia caro non concupiscet aduersus spiritum .

uERS. 6.---Et gladius non.  Quia pax erit in finibus uestris; modo ex concupiscentiis sunt bella et lites.

uERS. 7.---Inimicos.  Occisi ieiunio, oratione, et similibus; unde: Hoc genus non eiicitur nisi cum oratione et ieiunio .

Corruent. LXX: In conspectu uestro morte uestra,  scilicet mortificatis membris uestris, que sunt super terram, id est, fornicatione, immunditia, et huiusmodi .

uERS. 8.---Persequentur.  Sicut quinarius sapientes indicat et insipientes, etc., usque ad ne credentes decipiant.

 LXX, etc., usque ad persequi potest et uincere.

Et centum. Qui non tantum subtilem scientiam, sed et uitam perfectam habent, qui spiritualiter deculpantur, et ideo centum dicuntur, scilicet qui centenos afferunt fructus.

uERS. 9.---Respiciam. Cuius respectus, salus. Respexit Dominus Petrum, et fleuit amare. Si sol segetem non respiciat, manet infructuosa. Segetem  cordis nostri respicit Deus, et radiis uerbi sui nos illuminat, auget et multiplicat ut magni efficiamur; sicut magnus factus est Isaac, et magnus Moses, et magnus Ioannes.

Crescere. In operibus bonis, ut parua magna. Unde: Quod uni ex minimis meis fecistis, etc. 

Multiplicabimini. Ut pauca fiant magna uel multa. Unde: Si quod est aliud mandatum in hoc uerbo restauratur: Diliges proximum tuum sicut teipsum .

uERS. 10.---Comedetis.  uetus lex et prophete, etc., usque ad et induimus nouum.

uERS. 11.---Ponam. Si predicta habemus, abiecto ueteri homine innouatum est cor nostrum: uenit ad nos Deus et habitat in nobis .

 Non abiiciet, etc.  Audeo et dico quia anima Dei Christus est, sicut et uerbum Dei sapientia Dei et uirtus Dei . Tale est ergo ac si dicat: non abiiciet uos Filius meus.

Anima.  Animam suam Deus uocat, etc., usque ad qui dicunt animam non habuisse Iesum.

uERS. 12.---Ambulabo.  Homo factus. Unde: Hic est Deus noster, et non reputabitur alius ad eum; post hec in terra uisus est, et cum hominibus conuersatus est .

uERS. 14.---Quod si.  Obedientium bona precedenti capitulo expressit: que autem sint preuaricatorum mala, presenti capitulo ostendit, quorum quedam ad litteram Iudei passi sunt: omnia  uero secundum spiritum.

uERS. 16.---In egestate.  uerbi Dei. Unde: Durus est hic sermo, quis potest eum audire?  Quia intellectum legis transgrediebantur, ut euangelicum testamentum irritum facerent, obscure loquebatur eis, ne intelligerent.

uERS. 17.---Fugietis, nemine.  Quia gentiles non persequentur ad expellendum, sed festinantes salutem eorum, secundum illud: Sequor autem, si quomodo comprehendam .

Sin autem.  Huiusmodi distinctionibus frequenter utitur, etc., usque ad plenam et integram uindictam significat.

uERS. 18.---Addam correptionem. LXX: Et apponam  castigare uos septies, etc. Etiam hic superfluum est. Septies autem pro omni numero est accipiendum.

uERS. 19.---Et conteram superbiam duritie uestre. Quia dicitis: Semen Abrahe sumus, et nemini seruiuimus unquam : ideo gentibus seruietis.

uERS. 23.---Gladium, spiritus, quod est uerbum Dei, quod per predicatores Iudeos conuincit, ne uetus Testamentum habere cum Euangelio contradicant.

In urbes mittam. Prophetas in quibus fideles munitiones et salutem inueniunt, inimici fugientes capiuntur, illic moriuntur apertis de Christo prophetis resistere non ualentes.

 uERS. 26.---Ita ut decem, etc.  Panem doctrine non habent, etc., usque ad ideo non satiantur qui his panibus nutriuntur.

uERS. 27.---Sin autem, etc.  Non solum legislator est Moyses, etc., usque ad et auctorem legis blasphemauerunt.

uERS. 29.---Carnes filiorum. Id est discipulos, quos uobis assumitis in filios, ad eamdem doctrinam uerbis ualidis, et animam corrumpentibus inducatis.

uERS. 30.---Cadetis inter ruinas. Cadit enim populus cum Phariseis spiritualiter cadentibus, quos quasi idola admirabatur populus traditionibus eorum intentus.

uERS. 31.---Urbes uestras. Ad litteram uel libros prophetarum, in quibus sanctitatis fructum non inueniunt.

 uERS. 34.---Tunc placebunt terre sabbata, id est requies, scilicet uobis feriantibus et a lege remotis, cum in lege et prophetis uoluntatem uestram non inueniatis.

uERS. 36.---Terrebit eos. Sicut folium fructum, sic littera abscondit spiritum: aufer folium, accipe fructum.

Sonitus folii uolantis. Hyperbole: quia etiam leuissima queque formidabunt.

Cadent nullo persequente. Non enim persequimur eos, sed sequimur ut reuocemus.

uERS. 37.---Corruent. Disputantibus nobis cum eis, diuersa proferunt testimonia alternatim: sed alternis conturbabuntur uerbis, alter alterum conturbat  dum subuenire uidetur.

uERS. 41.---incircumcisa mens eorum. Quia incircumcisi corde, uitiorum poliuti preputio, non enim que in carne est circumcisio .

Tunc orabunt pro impietatibus suis. LXX: Peccata sua placita habebunt, penas scilicet quas pro peccatis patientur.

uERS. 42.---Quod pepigi cum Iacob.  Nota quod temporis et generis ordinem mutauit, etc., usque ad coniunguntur uero tanquam cognata et conuenientia.

Terre quoque memor ero.  Scripture scilicet, quam mandabo eiectis Iudeis, qui eam preuaricati  sunt uel preuaricabantur, et praue interpretabantur.

uERS. 44.---Attamen etiam cum essent in terra hostili. Bene in fine capituli blanditur, et quos minis terruerat promissis consolatur.

Non penitus. Cecitas ex parte contingit in Isrel, donec plenitudo gentium subintraret; et cetera .

Nec sic despexi. Qui salutem omnium uolo: ideo post tantas iniquitates, etiam Iudeorum reliquias saluo.

uERS. 45.---Hec sunt.  Usque ad certum tempus, etc., usque ad non soluendo, sed implendo.

In monte Sinai. Non in Sion. Unde: uidebitur Deus deorum in Sion . Et alibi-Ex  Sion species decoris eius. Deus manifeste ueniet . Et in Malachia: Subito ueniet ad templum suum dominator quem uos queritis .



CAPUT XXuII.

uERS. 2.---Homo qui.  Plena sunt hec uerba prudentia: que oporteat agi, uel minime, superius precepit; nunc uel ex toto, uel ex parte agentium dignitatem exponit, quid perfecta uita, quid mediocris, quid incipiens cognitionis Dei habeat differentias quoque etatum describit.

Animam.  Aquila et Theodotio, admirabile. Symmachus, si se separauerit. LXX: honorem anime sue.

A uigesimo.  Quando pubes, fortis, etc.,  usque ad de qua dicitur: Estote perfecti sicut et Pater uester perfectus est .

Siclos.  uel didrachmas, sexagenarium fructum, etc., usque ad unde: uidua eligatur non minus sexaginta annorum .

uERS. 5.---A quinto.  Qui sensatus est, et proficere incepit, sed conuersatione ieiunii non potest ornari.

Usque.  Qui proficere cepit sensibus quinque: prouectus enim hic est ad uirtutem, et perfectionem. uiginti enim annorum fortes sunt atque ualentes.

Masculus dabit uiginti siclos.  uel didrachmas, id est quadraginta drachmas; id est obolos quadringentos. Quadragenarius uero ieiunii et orationum  prouentum significat. Tot enim diebus ieiunauit Moses , et Elias , et ipse Christus, et post a diabolo est tentatus .

uERS. 7.---Femina decem.  uel didrachmas, id est uiginti drachmas uel ducentos obolos, custodiam scilicet decem mandatorum, que duplicantur secundum litteram et spiritum, in quibus non est preceptum ieiunium, quia prouectos decet necdum perfectos.

Ab uno. Unius mensis est, qui nunc in fide genitus est, quibus dicitur: Quasi modo geniti infantes rationabiles sine dolo, lac concupiscite, etc. .

Quinque. uel didrachme, scilicet ut masculus  duplices sensus sensus habeat, et que sensibiliter audit, intelligibiliter suscipiat. Sic enim ad perfectionem ducitur, propter quod centum obolorum est pretium eius: centenarius autem perfectus est.

Pro femina.  Pro femina tres didrachme, etc., usque ad quasi iam participes euangelice conuersationis.

Sexagenarius. Qui excellentiam conuersationis promisit, sicut uirginitatem, uel mundi abrenuntiationem, sed infirmatus est.

Dabit quindecim. uel didrachmas, que sunt triginta drachme. Tres enim fructus bona terra reddidit : centenarium, id est uirginem esse uel mundo abrenuntiare; sexagenarium, scilicet continentiam; tricenarium, id est casti coniugii  conuersationem.

uERS. 8.---Si pauper. Qui multum peccauit, ideo interpretatus est Aquila, si excessit.

Stabit. Si enim quemlibet nobis subditum Dei seruitio obtulerimus, in ministerium nostrum recipere non debemus, promittentes pro eo uel meliorem, uel minus bonum.

Quantum ille estimauerit. Id est quantum uiderit eum posse satisfactionis imponet: sed si locuples est, ut distribuat pecuniam, si sanus ieiunet, oret, laboret.

uERS. 9.---Animal. Quia differentias oblationum que ex nobis ipsis sunt et gradus exposuit: iam eorum que nobis tanquam pecora subditi sunt, quando sit oblatio sancta exponit.

 Sanctum erit. Secundum legem immaculatum et mundum: ueluti si filium, discipulum, seruum, uel quemlibet nobis subditum Deo obtulerimus.

uERS. 10.---Quod. Ut sit duplex oblatio, et inimicus erubescat, qui oblationem mutare suggerebat.

uERS. 11.---Animal immundum.  Que non simul, etc., usque ad ut possit Domino offerri.

Sciendum est quod aliud est sanctificari, aliud est sanctum esse, aliud Deo offerri, aliud Dei esse. Quod enim sanctificatur et offertur sanctum incipit esse, quod non erat, et paulatim augmentatur. Quod sanctum est et Dei est, non eget augmento, quia perfectum est. Bonum est ergo aliorum doctrina et  auxilio sanctificari, sed melius est talem esse, qui seipsum, et alios possit sanctificare, quod paucorum est. Sanctificat ergo domum Domino, qui familiam suam, et cognationem tam sensibilem quam intelligibilem pure, et sancte uult conuersari, ut sit Ecclesia Dei. Si autem per se non est idoneus hoc facere, sacerdos debet considerare utrum bona an mala sit. Ex diuersis enim constat personis, et secundum quod possunt, debet iniungere eis.

uERS. 13.---Quintam partem. Mentem, scilicet, que regit quinque sensus, sine qua uirgines fatue ad nuptias non suscipiuntur .

uERS. 14.---Homo si uouerit.  In sequentibus dicit: Omne quod Domino consecratur, siue  homo, siue animal, siue ager, redimi non poterit; hic autem domum et agrum redimi precipit. Sed forsan hoc secundum diuersas intentiones offerentium decernit, tanquam ibi non habeat uoluntatem ulterius habendi, quod penitus consecrauit.

uERS. 15.---Sin autem ille, etc.  Redimere, est per doctrinam et formulam uite familiam liberare, et quidquid sanctimonie obuiat diluere. Adiiciet uero admonitioni et edificationi sacerdotis intelligentiam, et frequentem commemorationem.

uERS. 16.---Quod si agrum. Id est, Scripturam diuinam, cuius uitis Christus, Pater agricola . In hoc absconditur thesaurus, id est, salutaris predicatio: in hoc diuersa est cuiusque possessio, modus scilicet sciendi, quem sibi quisque obtinere  potuit.

Si triginta modiis, etc.  In triginta modiis hordei uetus Testamentum. In quinquaginta siclis uel didrachmis iuxta LXX spiritualem et perfectam doctrinam intellige. Sed quando hec regula, uel perfecte danda, uel minuenda sit, per sequentia intellige: Si statim ab anno incipientis iubilei, etc.

uERS. 17.---Si statim ab anno.  Id est, si gratie uiam, etc., usque ad offerens sacerdoti, ab ipso possidebitur.

uERS. 19.---Addet quintam partem. Doctrine sacerdotis proprium intellectum: doctrina enim et instructione sacerdotis prius gubernamur, sed postea proficere, et intellectum nostrum adiicere debemus.

uERS. 20.---Sin autem, etc.  Ille consecrat  agrum et redimit agrum, etc., usque ad eius enim lucrum est qui continue gubernat.

uERS. 22.---Et non de possessione. Quia neque de custodia maiorum suorum, neque ipsius emptoris fuerat

uERS. 23.---Supputabit sacerdos. Recte sacerdos cum eo qui fratrem ad penitentiam monuit, ueram redemptionem supputat, qualiter scilicet penitere debeat. Ille enim districte eius actionem et conuersationem nouit, qui correxit: hic autem ut sacerdos perfectam redemptionem.

Iuxta annorum numerum. Ex his scilicet que de penitentia predicat Scriptura: ipsa enim estimatio est iubilei uel remissionis.

Et dabit ille qui uouerat eum Domino. Non dicit  dabunt, sed dabit. Etsi enim communi consilio sacerdotis et eius qui ad penitentiam monuit, estimationis definitio datur, ille tamen offeret eum qui ad penitendum excitauit: huic enim obediet, qui et ipse penitenti obligatur, ut quod cepit perficiat.

uERS. 24.---In iubileo autem reuertetur ad priorem Dominum, etc. Quia non statim, cum penitentia datur, uel definitur, penitus mundatur, sed ea peracta; ideo recte ait: In iubileo autem, etc., peracta enim penitentia et remissione suscepta, conuersationis sue agrum suscipiet.

uERS. 25.---Omnis estimatio siclo sanctuarii pondera. Ut omnis definitio sanctis fiat ponderibus, id est de sacra Scriptura uenientibus, exteriora enim  pondera, ut philosophorum, uel hereticorum, quibus ueritates et perfectiones hominum pensant, nec sancta, nec iusta sunt.

Siclus uiginti. Id est decem mandata secundum litteram et secundum spiritum intellecta. Quicunque autem aut legem aut Euangelium renuit, non habet didrachma, nec eius pondera sunt sancta.

uERS. 26.---Primogenita que.  Primogenita tanquam pecora nostra, sunt qui nobis obediunt, filii, serui, et discipuli. Sed horum primogenita sunt, qui sic obediunt, ut aliis prebeant exemplum et magisterium, de quibus alibi dicitur: Omne masculinum adaperiens uuluam sanctum Domino uocabitur . Aperit enim uuluam generandorum filiorum, qui secundum Deum incipit obedire. Unde  Paulus de Timotheo ait: Qui est filius meus dilectus in Domino, ipse uos commonefaciet uias meas, etc. .

Nemo sanctificare poterit et uouere. Non quia sanctificatione indigna sunt, sed quia sancta sunt, nec egent sanctificari, ut filius, qui sic patrem et matrem honorat, ut etiam exemplum aliis fiat, tanquam Deo offerens honorem, qui hoc precepit . Seruus quoque qui etiam dominis carnalibus in simplicitate cordis non ad oculum seruit, ipsi Deo seruitutem impendit .

uERS. 27.---Quod si immundum.  Peccator, qui nec legem sicut oportet meditatur,nec distinguere conatur. Quicunque ergo uehementer obediens est patri, domino aut magistro: nec tamen legem  meditatur aut distinguit, primogenitus quidem in pecoribus est, sed immundus est.

Et addet quintam partem pretii. Doctrinam ei cum intellectu offerens, et sapienter regens. Insensati enim patris, domini aut magistri est, obedientiam eos, qui ad se pertinent, subditos non docere, et eorum uitam ut operentur secundum legem non disponere. Addat igitur subiectioni et doctrine intellectum: ipse enim solus in presenti mundus est. Ideo ait: Addet quintam partem pretii. Habet enim obedientia pretium: ideo non dixit: estimabit eum sacerdos, sicut supra.

uERS. 28.---Omne quod Domino consecratur, siue homo.  Aliud est anathematizare, etc., usque ad id est, conuersatio nostre sortis.

 Quidquid semel fuerit consecratum.  Iure belli acquisitum non potest aliquis inimicum exspoliare, etc., usque ad nec augmentum, nec profectum suscipiunt.

uERS. 30.---Domini.  Eius scilicet qui mandata legis operatur, etc., usque ad quia quam retributionem exspectare debeat nescit.

uERS. 31.---Si quis.  Secundum litteram multa obscura et insolubilia legislator interposuit, etc., usque ad et poma arborum secundum tempus suum.

uERS. 32.---Sub pastoris uirga.  uirga crucis, etc., usque ad et ab illo solo, qui sanctos discernit, cognoscuntur.

 uERS. 33.---Non eligetur nec, etc. Quia nullus est qui respui possit, et quod magis eligendum sit, non est uestre discretionis.

Si quis mutauerit, etc.  Paulus et Barnabas aliquando dissenserunt, etc., usque ad scribens ad Timotheum ait: Assumens Marcum, deduc tecum: est enim mihi utilis in ministerium .

Sanctificabitur Domino, etc.  Cum omnium cursus diuinus sit, et altus, et superne conuersationi proximus, frustra conatis hunc subducere,  illum inducere, et Deo quasi meliorem consecrare.

uERS. 34.---Hec sunt precepta que mandauit, etc.  Discipuli nostri quando sunt perfecti, nichil nostri egent magisterii: ideo ait immundorum primogenita esse redimenda, mundorum uero nequaquam, sed nec Domino consecrata, nec ea que nouissime sunt dicta: perfecta enim demonstrata sunt, quia intentionem diuinam celestemque gerunt.





LIBER NUMERI. Hebraice uAIEDABBER , id est: ET LOCUTUS EST. *



PRAEFATIO.


Liber iste, et ordine historie et mysterio, quarto loco ponitur in lege. Ordine historie, quia in Leuitico, qui tertius est, agitur de utensilibus tabernaculi, et de ordine Leuitarum et sacrificii: hic autem de dedicatione tabernaculi agitur, quid scilicet de Leuitis, quid de utensilibus tabernaculi portare debeant: mysterio hoc ostenditur. Excubare circa tabernaculum depositum, ut dicitur, ternis tribubus in singulis quartis: per quod signantur duodecim apostoli per quadripertitum orbem fidem sancte Trinitatis docuisse. Sed etiam inter figuras quadratura nichil firmius est, quaternarii quoque operis perfectio commendatur. Quarto die facta sunt luminaria , quarta etas sub Dauid fuit robustissima,  quarta etiam etas hominis fortissima, quatuor tantum recepti sunt qui scripserunt Euangelia. Inter dona Spiritus sancti fortitudo, et inter penitentiales psalmos, Miserere mei, Deus, quartus est, in quo de humilitate  agitur. Inter nomina Domini quartum est, fortis, precedunt admirabilis, consiliarius, Deus; sequitur Pater futuri seculi, princeps pacis , et similia. In hoc quoque libro eorum qui numerantur fortitudo ostenditur, dum hi qui etate et uirtute bello sunt apti, numerari iubentur.

Dicitur liber Numeri, quia in eo numerantur Isrelite; tum inde, tum quia mansiones a Ramesse usque ad Iordanem. Sed quia omnia in figura contingebant illis , et lex erat umbra futurorum,  ita legenda est historia ut non amittatur allegoria. Numerati sunt Isrelite soli, non proselyti et alienigene qui erant inter illos: non tamen omnes, quia nec pueri nec femine, sed tantum uiri qui apti bello erant. Etenim alieni a Deo, gentilium spurcitia; uel crudelitate Iudaica, uel etiam Christiani puerilem leuitatem uel mollitiem femineam habentes, inter filios Dei non numerantur. Non sunt numerati in Aegypto: sed postquam transierunt mare Rubrum, post columnam ignis in mansione iuxta montem Sina: quia manentes in tenebris peccatorum non sunt Dei, sed mundati baptismo et armati manus impositione.  Mansiones merito duodecim computantur, a prima que fuit in Ramesse usque ad Iordanem, ut per hoc signetur nos per tot gradus uirtutum ascendere in celum, quot generationibus Christus ab Abraham descendit ad Mariam.

Intentio Moysi in hoc opere est Christianum populum et eius profectum, et ascensum a terra in celum per Isrel, et per duodecim mansiones designare. Per Isrel enim Christi populum, per progressus mansionum profectus uirtutum significatur.

Ordo libri talis est: primo duces populi, et populum circa tabernaculum numeratos per quadrum collocat. Leuitas, a numero exceptos, ad ministerium tabernaculi destinat: deinde tabernaculum dedicatur, et modus oblationum, et catalogus mansionum  computatur. Deinde prophetia Balaam a rege Balac ad maledicendum populum Dei inducitur. In fine sex ciuitates ordinantur, tres ultra, tres citra Iordanem, ad quas confugeret qui nolens sanguinem proximi effunderet. Leuite inter tabernaculum et ceteros filios Isrel excubantes, diuisi per Amramitas ab oriente, per Caathitas ab austro, Gersonitas ab occidente, et Meraritas ab aquilone, significant prelatos Ecclesie, qui sunt medii inter ministros tabernaculi, quibus in temporalibus prouident: et inter laicos, quibus in spiritualibus presunt. Amramite, id est, Moses et Aaron et horum filii, inspiciunt et inuoluunt tabernaculi secretiora; introducentes Caathitas, dant eis propriis humeris portanda inuoluta, ut uidentes non moriantur. Non sunt enim propalanda  Ecclesie mysteria, nisi summatibus uiris, id est, Mosi et Aaron, quia infirmi inde scandalizantur. Unde et liber Euangelii presbytero et diacono portatur apertus, aliis uero clausus. Gersonite autem et Merarite, qui sunt indigniores Caathitis, non propriis humeris, sed bobus et plaustris sua portant onera. Quia qui uult uenire post me, me sequatur, quasi per mortem . Et quanto magis quis uult, tanto maior persecutio.

Benedicetis filiis Isrel et dicetis, etc. Ab hoc loco sumpta est benedictio quam facit episcopus. Duo digiti qui eleuantur iuncti legem significant et sacerdotium,  que per Mosen et Aaron intelliguntur. Tres uersus qui sequuntur continent illam trinam petitionem que fit in uerbis episcopi. Petitur gratia Spiritus sancti, uera salus, pax eterna. Deinde sequitur distinctio personarum semper his uerbis: Quod ipse prestare dignetur qui cum Patre et Spiritu sancto uiuit, etc. In tabernaculi dedicatione oblata sunt munera a primatibus in usum eiusdem et sustentationem Leuitarum, quod hodie fit cum dedicatur ecclesia aliqua. Sicut et laicorum consuetudine, mulieri cum desponsatur uiro, multa dona offeruntur: et Dominus filiis Isrel in Aegypto, die quo educeret, concessit argentea uasa. Et post mare Rubrum non duxit eos statim recta uia contra hostes, ne territi retro abirent, sed per circumitum; deinde precepit ne  temporis re. p. t. Caute omnia prouisa. Intreuntibus enim in Ecclesiam primo decor eius ostendendus est, ut appetatur; non miseria, ut timeatur.

 Diuinis numeris non omnes digni sunt, etc., usque ad capillos capitis appellauit.

 Illud quoque consideremus, etc., usque ad et tunc ad numerum iussu Dei populus adducitur.

uide ergo quanta tibi transeunda, quanta toleranda, quot profectibus, quot tentationibus, quot preliis scilicet pugnandum, quot uincendum, ut pertineas ad diuinum numerum, et inter sanctas tribus numereris, et possis uisitari, et per Dei sacerdotes Aaron et Mosen numerorum censibus ascribi. Suscipienda est tibi primo lex Dei, lex Spiritus eius, offerenda  sacrificia, explende purificationes, peragenda omnia que spiritus docet.

 Ratio quoque tribuum, distinctio ordinum, societas familiarum, etc., usque ad et erunt huiusmodi ordines in resurrectione mortuorum, qui in hoc libro figurantur.

Illud quoque, quod quadam connexione tribuum castrorum positio et metationis ordo describitur, significat aliquem statum in resurrectione mortuorum. Quod tres ad orientem collocantur, tres ad occidentem, tres ad meridiem, et tres ultime ad aquilonem, qui durus dicitur uentus ; quod etiam tribus Iuda, que regalis est , ad orientem statuitur, ex qua Dominus ortus est, non puto otiosum: quod et Issachar huic iungitur et Zabulon,  et quod in quatuor partes trinus iste numerus ordinatur. Que quamuis positionum suarum diuersas habeant qualitates, omnes tamen intra Trinitatis numerum continentur: et quod per totas has quatuor partes in unum numerum colligitur, eadem Trinitas semper, quia scilicet sub uno nomine Patris, et Filii, et Spiritus sancti censentur omnes qui, ex quatuor partibus orbis uenientes, inuocant nomen Domini, recumbentes cum Abraham, Isaac et Iacob in regno Dei . Hec generaliter diximus, uolentes huius libri continentiam mysticam breuiter comprehendere: et suscepta occasione unusquisque in reliquis similem, aut si cui plus Deus reuelat, superiorem prosequatur imaginem. Ego enim  uere me imparem iudico ad enarranda mysteria libri Numerorum, multo autem inferiorem ad illa que concludit Deuteronomii uolumen.

 Numerorum libri multiplici mysteriorum obscuritate inuolutum Patres ostendunt. Ibi enim numerus filiorum Isrel mystice describitur, et singularum tribuum castra circa tabernaculum testimonii ad formam ecclesie locantur. Ibi Leuitarum in ministerium distributio, et oblatio principum secundum conuenientiam sacramentorum. Tandem omnium mansionum ab Aegypto usque ad terram promissionis catalogus numeratur, ut monstretur qualiter de Aegypto spiritali egressi, per mare Rubrum et eremum presentis seculi properemus ad promissam patriam in celis.

  Iuxta finem Exodi scriptum est, etc., usque ad quia legem dat ad instructionem credentium, id est spiritualium Isrelitarum.

 Liber Numeri appellatur, etc., usque ad que pleno gurgite fluens spiritus sancti gratia redundauit.

 Prima mansio est, etc., usque ad et baculos in manibus tenentes.

 Secunda mansio, etc., usque ad et ad sanctam terram uiuentium accelerandum.

 Tertia mansio, etc., usque ad ut ducibus ad terram promissionis perueniamus.

 Quarta mansio, etc., usque ad Mariam precinentem in tympanis.

 Quinta est, etc., usque ad iterum suauitas  compensetur.

 Sexta est mansio, etc., usque ad duces ouium, doctores gentium.

 Septima mansio est, etc., usque ad et preterita discrimina poni ante oculos.

 Octaua, etc., usque ad grande odium meremur inimici.

 Nona, etc., usque ad incipimus in sacramenta pulsare.

 Decima, etc., usque ad angelorum panis manducatur.

 Undecima, etc., usque ad Cetere in suis locis conuenientius exponentur.



CAPUT PRIMUM.


uERS. 3.---Omnium uirorum.  Alias LXX: Omnis qui procedit in uirtute Isrel, etc. Qui ergo procedit, etc., usque ad per fidem euangelicam et apostolicam traditur.

uERS. 4.---Principes tribuum, etc.  Quid est quod singulos de singulis tribubus eligi iubet principes, etc., usque ad ut uocentur .

uERS. 5.---De tribu Ruben.  Moraliter Ruben primogenitus Isrelis, etc., usque ad cor unum et anima una.

 Princeps tribus Ruben eos generaliter significat, etc., usque ad continentium, uirginum, et utriusque sexus curam gerens.

 uERS. 6.---De tribu Simeon.  Simeon generaliter omnes obedientes, etc., usque ad dicentes: Ad te leuaui oculos meos, qui habitas in celis .

uERS. 7.---De tribu Iuda.  Possunt significari in Iuda omnes qui recte inuocant nomen Domini, nec sensu nec uerbo dissentientes a norma fidei: quorum merito Naasson princeps est, qui scilicet non solum alios predicando instruit, sed etiam uirulenta uitiorum iacula corpus suum castigando in semetipso interficit, secundum illud: Castigo corpus meum et in seruitutem redigo, etc. .

Allegorice, Iuda, de quo reges, qui interpretatur confessio uel laudatio, hic populum significat Ecclesie, cuius caput est leo de tribu Iuda, id est, Christus.  uere enim fidei laudatio uel confessio, id est, recta predicatio, tantum in Ecclesia est. Naasson ergo, id est serpentinus, uel augurium, filius Aminadab, scilicet spontanei populi, Saluator intelligitur de patriarchis, Deo deuotis famulis, genitus, qui per mortem suam destruxit diabolum. In serpente enim, unde primum mortis causa, id est peccatum, processit, mors figuratur. Unde: Sicut exaltauit Moyses serpentem in deserto, sic exaltari oportet filium hominis, etc. .

uERS. 8.---De tribu Issachar.  Issachar monachos non incongrue exprimit, qui, omnibus mundi negotiis spretis, dono Dei, id est Spiritu sancto protegente, premium eternum districta uita, uoluptate mortificata, querunt, et pompam mundi  calcantes, humilia amplectentes, soli Deo placere eupiunt.

Nathanel filius Suar. Qui pie exercent se ut mercedem in celis accipiant, eorum princeps est Nathanel, id est Deus meus uel donum Dei, Filius Suar, id est pusilli Christi, scilicet qui inter homines pusillus apparuit: ipse enim dux et ipse merces.

uERS. 9.---De tribu Zabulon.  Zabulon patientes figurat, etc., usque ad contra hereticos scilicet et schismaticos.

uERS. 10.---Ioseph. Idem Ioseph, pater duarum tribuum, Christum significat, Patrem populorum duorum et lapidem angularem. Ephraim minor, Manasse primogenito prelatus, gentilem populum  Iudaico prelatum. Unde: Amen dico uobis, non inueni tantam fidem in Isrel .

Elisama. Elisama Christum significat, de quo dicitur: Factus est obediens Patri usque ad mortem, etc. . Qui de se ait: Que audiui ab eo hec loquor in mundo . Hic est filius Ammiud, id est populi inclyti, de stirpe scilicet regum, patriarcharum et prophetarum.

 Elisama princeps in tribu Ephraim, significat eos qui attente uerbum Dei audiunt corde bono et optimo, et fructum afferunt in patientia.

Manasses, etc. Obliuiosus, ea scilicet que retro sunt obliuiscens et in anteriora se extendens: ut acci piat coronam uite, quam retribuet Deus diligentibus se .

 Gamaliel. Gamaliel, reddidit mihi Deus, filius Phadassur, id est redemptionis ualide, princeps est in tribu Manasse, qui interpretatur oblitus, uel obliuiosus: cum Christus  in regno suo gentem obliuiosam inuenit. Oblitus est enim Isrel creatoris sui. Non tamen omnes perierunt, sed cum plenitudo gentium intrauerit, omnis Isrel saluus fiet .

uERS. 11.---De tribu Beniamin. Beniamin Ierusalem significat, que est in tribu sua: cuius populus, secundum prophetiam Rachel, Bennoni, id est filius doloris fuit, quia graui dolore matrem affecit. Sanguinem enim prophetarum fudit, et in Christi necem conspirans ait: Sanguis eius super nos et  super filios nostros . In credentibus uero, iuxta patris prophetiam, filius dextre. Beniamin quoque gentilem populum potest significare, qui filius doloris fuit Christianos persequendo. Filius etiam dextre potest dici, quia in iudicio ad dexteram Dei erit, uel quia dextera, id est bona opera, facit. Huius populi Abidan, id est pater meus, iudex, filius Gedeonis, qui interpretatur tentatio iniquitatis uel humilitatis; princeps est: quia Christus  caput est credentium, et iudex uenturus uiuorum et mortuorum. Moraliter, Beniamin, filius dextre, significat eos qui fortiter pugnant contra inimicos, et fortiter premunt tentationis stimulos, nec femineum aliquid uel molle in se dominari permittunt.

 uERS. 12.---De tribu Dan. Dan iudicium, uel iudicans. Hi sunt qui omnia discrete agunt, qui Abiezer, id est fratrem adiutorem, sibi principem constituunt: quia secundum Patrum regulam omnia faciunt, uel omnia bona sua Deo tribuunt.

 Dan, etc., usque ad ad societatem spiritalis gratie hortantur.

uERS. 13.---De tribu Aser.  Aser, etc., usque ad retribuetur enim eis in resurrectione iustorum.

uERS. 14.---De tribu Gad.  Allegorice, etc., usque ad unde: Gallus succinctus lumbos et aries, nec est rex qui resistat ei .

uERS. 15.---De tribu Nephthali. Nephthali, etc., usque ad unde: Iam non dicam uos seruos, sed amieos,  etc. .

uERS. 16.---Per cognationes.  Merito queritur quare, etc., usque ad et nouum quatuor Euangeliis.

uERS. 18.---A uicesimo.  A uicesimo anno numerantur, qui ad bellum eliguntur, quia ab hac etate contra unumquemque uitiorum bella nascuntur. Ideoque ad pugnam eliguntur, ut pugnent contra libidinem, ne luxuria superentur.

uERS. 37.---Triginta quinque millia. Boni coniugati, quia ad significandum tricenarium index et pollex blando osculo continguntur. Unde aliud tricesimum, aliud sexagesimum, aliud uero centesimum.

uERS. 59.---Septingenti. Spiritalibus donis prouecti, et ad dexteram Dei locandi. Centenarius enim  numerus primus in dexteram computatur, pollice et indice in coronam flexis; unde: Iam dextera computat annos.

 In tribu Leui, etc., usque ad quasi humeris laboris et patientie Ecclesiam portant.

uERS. 51.---Cumque proficiscendum, etc. Id est, sermone et exemplo disponent, quomodo quisque humiliatus in profectu uirtutum gradiatur.

Quisquis externorum, etc.  Alienigena qui accesserit, moriatur. Hic alienigena intelligendus est etiam de illis filiis Isrel, etc., usque ad ut allophyli appellentur quasi aliarum tribuum homines.

 Allegorice. Qui ad sacrum ministerium indignus accedit, penam presumptionis non euadit: Nemo enim debet sibi sumere honorem, nisi qui uocatur a Deo, tanquam Aaron . Unde Ozias, qui sacerdotium usurpauit, lepra percussus est.

uERS. 52.---Unusquisque per turmas, etc.  Unusquisque secundum signa sua, etc., usque ad si nichil inquietum, nichil inordinatum, nichil inhonestum inueniatur in nobis.



CAPUT II.

uERS. 1.---Locutusque est Dominus.  Homo secundum ordinem suum, etc., usque ad et nichil secundum ordinem gerere.

 Unusquisque nostrum, etc., usque ad ne  propter eum nomen Dei blasphemetur.

 Secundum sua signa, etc. Quibus scilicet cuiusque proprietas designatur, etc., usque ad quanto magis reliqui homines propria signa in motibus animorum et anime uirtutibus gerunt?

uERS. 2.---Per gyrum tabernaculi, etc.  Circa tabernaculum, etc., usque ad quorum precibus et doctrina munitur Ecclesia.

uERS. 9.---Uniuersi qui in castris Iude. His tribubus Iudas presidet, scilicet regalis tribus, de qua ortus est Christus, humani generis rex et saluator.

uERS. 10.---Meridianam plagam erit princeps. Hec significat antiquam Dei plebem, que lucem Euangelii, uel legis suscipiens, amore Conditoris feruebat.

 uERS. 17.---Leuabitur autem tabernaculum testimonii, etc. Tabernaculi erectio uel depositio Ecclesie situm significat, que in credentibus erigitur, in negantibus deponitur, in quibusdam ordinibus sacris sublimatur, in aliis iudicio sacerdotum excommunicatione humiliatur.

Ad occidentalem plagam erunt, etc.  Dicamus adhuc aliquid quod adiuuet lectorem, etc., usque ad ut secure possint diuinum implere officium.

uERS. 18.---Occidentalem. Hec plaga utrumque parietem tabernaculi in se recipiens, in se iungendo consummat, et consummationem Ecclesie in fine mundi significat, quando in fructu bonorum operum  probabuntur electi, in obliuionem mortis tradentur impii, ad dexteram Dei locabuntur iusti.

uERS. 25.---Ad aquilonis partem castrametati sunt filii Dan. Hec plaga significat multitudinem gentium usque ad Christum frigore infidelitatis torpentem, sed repulsis Iudeis iudicio Dei in Ecclesia dilatata eternam beatitudinem exspectat.



CAPUT III.

uERS. 3.---Sacerdotum qui uncti sunt, etc.  Quatuor fili Aaron, etc., usque ad igne diuine ultionis consumuntur.

uERS. 6.---Applica tribum.  Accipe tribum Leui, etc., usque ad in aliis circumquaque castris filiorum Isrel.

 uERS. 10.---Externus.  Alienigena qui tetigerit, morietur. Querendum quomodo dixerit, etc., usque ad hinc enim loquebatur.

uERS. 12.---Ego tuli Leuitas.  Quid est quod Leuitas, etc., usque ad nec pro his computari posteros Leuitarum uel pecorum eorum.

 Ego assumpsi Leuitas de medio filiorum Isrel pro omni primogenito, etc. Leuite assumuntur pro primogenitis, etc., usque ad ut sit plus pro primogenito assumi, quam primogenitum nasci.

LXX: Ex medio filiorum Isrel, etc. Tertius est Leui inter filios Isrel, de quo ergo medio assumuntur Leuite? Inuenio Sunamitem fiducialiter regi Isrel respondentem: In medio populi mei ego habito  . Et de Christo Ioannem dicentem: Medius uestrum stat, quem uos nescitis. Puto ergo eum qui nunquam declinauerit ad dexteram uel ad sinistram, dici posse medium stare, qui peccatum non fecit, nec inuentus est dolus in ore eius . Et quia semper stat, medius stare dicitur. Qui uero imitator eius est, sicut Sunamitis, stare quidem non dicitur, quia aliquando aut ad dexteram inclinatur, aut ad sinistram, Nemo enim mundus a sorde, nec si unius diei fuerit uita eius : habitare tamen dicitur in medio populi. Leuite ergo assumuntur de medio filiorum Isrel. Leuite enim sunt, qui non cognouerunt dexteram et sinistram suam, sed sequentes Mosen, id est, legem Dei, non pepercerunt patri uel matri. Et tu ergo si, ueniente tentatione et  ira peccati, nec inclineris ad dexteram uel ad sinistram, non preuariceris legem Dei, sed stes medius fixus et stabilis, nec curues genua tua peccato, nec pecudis caput, scilicet, stultitie sequaris imaginem: assumeris de medio filiorum Isrel, et in primitiuorum numero collocaberis.

Aperit. Non quicunque aperuit uuluam, primatu dignus est, unde: Alienati sunt peccatores a uulua, errauerunt ab utero, locuti sunt falsa . Quomodo enim quis errare potuit a uia Dei, statim ut de uentre matris exiuit? Aut quomodo potuit falsa loqui nuper editus puer? Necessarium est ergo uentrem et uuluam talem requirere cui possit conuenire, Alicnati sunt peccatores a uulua, etc. Et illa erit  uulua, quam aperit omnis primitiuus qui sanctificatur Domino. Aperuit Dominus uuluam Lie que erat clausa, et peperit patriarchas; similiter et Rachel ut pareret etiam ipsa cuius uisus erat perspicax et decorus aspectus . In multis uero Scripture locis inuenies aperiri uuluas, quarum si singulas pro locis consideres, inuenies quomodo errant peccatores a uulua, et alii aperientes uuluam sanctificantur in ordine primitiuorum.

Ex quo.  Quia non prius sanctificati sunt primogeniti Isrel, etc., usque ad et in primitiuorum ordine collocaret.

uERS. 15.---Numera filios Leui.  Recenseamus attentius, etc., usque ad excubiisque perpetuis diuina ministeria celebrant.

 uERS. 17.---Leui per nomina sua. Leui additus uel assumptus. Hic est ordo doctorum, qui per gratiam Dei de mundo electus ad seruitium diuinum cetibus angelorum unitur. Unde: Ego uos elegi de mundo . Et alibi: Sed sunt sicut angeli Dei in celo .

Gerson et Caath et Merari. Tres filii Leui significant predicatores sancte Trinitatis, confessione insignes, fide, spe et caritate mirabiles. Nec huic expositioni eorum nominum interpretatio aliquo modo repugnat, sed ualde concordat. Interpretatur enim Gerson aduena, Caath patientia, uel molares dentes. Merari amara, uel amaritudo; minister enim Dei aduenam se et peregrinum in mundo cognoscit, et  patiens est. uerbum Dei dente discretionis molit, secundum auditorum capacitates; et seculum sibi amarum ostendens, alios a uoluptatibus reuocat. Hi ab uno mense numerantur, quia initium uite Deo debent consecrare, ne post multa scelera promoti faciant blasphemare nomen Dei, unde: Oportet episcopum irreprehensibilem esse, etc. 

uERS. 23.---Hi post tabernaculum metabuntur. Filiorum Leui ordo conueniens ostenditur, ubi scilicet qui primi sunt in ordine, orientis plagam obseruent Moyses et Aaron cum filiis suis habentes custodiam sanctuarii in medio filiorum Isrel. Caathite, unde Moyses et Aaron orti sunt, meridianam plagam obtineant, sub cura Eleazari sacerdotis, qui maior est filiis Aaron. Post hos Gersonite ad occidentalem  plagam sub cura Eliasaph. Nouissimi Merarite ad septentrionalem plagam, sub custodia Ithamar filii Aaron minoris. In his uero moraliter exprimitur quod ministri ecclesie debent diligenter ordinem suum seruare, nec maiora appetere quam proprius locus exposcit.

uERS. 24.---Ad occidentem sub principe Eliasaph filio Lel. Ubi dies clauditur, astra occidunt. In his significatur, quod ministri tabernaculi debent concupiscentiam fugere, carnalia desideria Dei adiutorio mortificare, diem ultimum et finem laboris exspectare ut mortui mundo et uiuentes Deo dicere possint illud: Mihi autem absit gloriari nisi in cruce Domini nostri iehsu Christi .

 uERS. 29.---Ad meridianam. Hec significat post lucem scientie perceptam, predicatorem uerbum patientie et solatii debere cum discretione proximis impendere. Sub Eleazaro, id est Dei adiutorio, secundum illud: Nisi Dominus edificauerit domum, in uanum laborauerunt qui edificant eam.

uERS. 35.---In plaga. Extremi Merarite sub Ithamar  plagam aquilonis sortiti sunt, ubi glacialis horror perdurat. In quo monentur Ecclesie ministri, ne securitate torpeant; quia licet per ianuam fidei iam in Ecclesiam intrauerint, lumen scientie perceperint, desideria carnis mortificauerint, nondum tamen ad perfectam suauitatem, id est, ad eternam beatitudinem, peruenerunt. Restat aliquid amarum;  cum illo certandum est, qui ad aquilonem dirigit solium suum, cuius duritiam molliri impossibile est; unde: Cor eius indurabitur quasi lapis, etc. . Cum autem superabitur, adepta palma exsultandum est et letandum.

uERS. 38.---Ad orientalem plagam. Orientalis plaga ortum fidei significat, ubi Moyses, qui interpretatur assumptus de aqua, et Aaron mons fortitudinis, cum filiis suis castrametantur. Qui enim in Ecclesia presunt, quibus claues regni celestis commisse sunt , debent introitus ordinem cognoscere, et aliis predicare. Quia oportet quemque in lucem fidei per portam confessionis ad aquam baptismi intrare, ut de aqua assumptus sit filius adoptionis; et robore constantie gignens filios boni  operis, introitum fidei, per quem in Ecclesiam ingressus est, diligenter custodiat, ne otiosus et inutilis abiiciatur.

uERS. 39.---uiginti duo millia. Apte numero uiginti duorum Leuite intitulantur. Hoc enim numero comprehenduntur Hebrea elementa: et, secundum quosdam, libri ueteris Testamenti. Ministri Dei hac prescriptione monentur, secundum legem Dei uiuere et docere, nec ullo modo excedere.

 Multe sunt numerorum differentie, etc. usque ad etiam mysterium humane generationis exponitur.

uERS. 47.---Quinque siclos. Mystice, quisquis initium conuersationis et uoluntatis uult Deo consecrare, quinque sensus corporis debet diligenter custodire,  ne per lasciuiam in errorem aut immunda desideria defluat. Sed iuxta siclum sanctuarii, qui est oboli 20, id est secundum decalogi doctrinam, que in duobus preceptis caritatis consistit, omnia opera sua referat in domum summi sacerdotis et filiorum eius.



CAPUT Iu.

uERS. 2.---Tolle summam.  Cum in tres ordines diuidantur filii Leui, etc., usque ad et purioribus sensibus et liberis a secularibus indicamus.

 Alia littera, etc., usque ad ut faciat opera in tabernaculo testimonii.

uERS. 3.---In taber.  Tabernaculum testimonii, etc., usque ad non ab Isrelitis sed a Leuitis.  Inuoiuentque eo arcam. Ne forte aliqui uideant nudam et moriantur. Exterminatur enim qui ineffabilia sacramenta contingit, nisi meritis et scientia in sacerdotii gradum promotus fuerit.

 Septem quedam species numerantur, etc., usque ad alii autem hec operta uideant, imo uelata in humeris portent.

uERS. 6.---Et operient. Filii Aaron sacerdotes, quibus omnia nuda et aperta uidere concessum est.

uERS. 7.---Panes semper.  Et panes qui semper super eam erunt. Non utique iidem semper, sed similes eorum, quia illi auferebantur, et recentes quotidie ponebantur, dum tamen sine panibus mensa non relinqueretur. Ideo dixit, qui semper super eam erunt, id est, quia semper  panes, non quia illi semper.

uERS. 11.---Nec non et altare. Alia littera: et super altare aureum adoperient uestimentum hyacinthinum: et adoperient illud operimento pelliceo ianthino. Posset ista locutio uideri, quam uelut absurdam et non integram Latini interpretes transferre uoluerunt, id est super altare aureum adoperient uestimentum hyacinthinum, tanquam debuerit dici, et altare aureum adoperient uestimento hyacinthino: non adoperient uestimentum hyacinthinum. Hoc uidetur significare quod ipsum uestimentum hyacinthinum aliunde adoperiretur. Sed mihi uidetur non tam genus locutionis esse, quam subobscurus sensus; hoc enim intelligi potest: super altare aureum adoperient uestimentum hyacinthinum, ut ipsum  uestimentum hyacinthinum alia re operiendum preceperit, quod uestimentum iam super altare esset, ac si breuiter utrumque complecteretur, ut uestimento hyacinthino altare operiendum, et uestimentum hyacinthinum alio tegmine operiendum. Subiunxit denique unde operiri uellet uestimentum hyacinthinum, cum adiecit: et adoperient illud operimento pelliceo ianthino.

uERS. 15.---Tunc intrabunt filii Caath.  Qui licet non sint sacerdotes, etc., usque ad cuius hereditatem prestabit nobis Dominus noster iehsu Christus.

uERS. 18.---Nolite perdere.  Nolite exterminare plebem Caath, etc. Intellige prius collocationem tabernaculi, etc., usque ad humeri autem  opera significant.

uERS. 20.---Alii nulla, etc.  In Ecclesiasticis quoque obseruationibus, etc., usque ad et in opus proferri ratio poposcerit.

uERS. 23.---A triginta. Tricenarius, qui denario ter multiplicato componitur, integritatem fidei et perfectionem operis significat, sine quibus nemo accedere debet ad diuina ministeria. Ioseph tricenarius Aegypti suscepit gubernacula , et Dauid regnum, quod septuagenarius, id est, perpetua quiete dignus compleuit . Et Ezechiel prophetie dona promeruit . Et quia per fidem aduersa debent longanimiter ferri, et premia sublimiter sperari arce uel templi altitudo, et tabernaculi  longitudo triginta cubitis mensurantur.

Quinquaginta, etc.  In hoc quoque libro de hostium spoliis, etc., usque ad et tradere filiis Caath portanda humeris, et manibus uehenda.

Omnes qui ingrediuntur, etc.  Dicitur de Leuitis, etc., usque ad qui omni ex parte multiplicatis et purificatis sensibus inuonitur perfectus.

uERS. 35.---Ad annum quinquagesimum.  Quinquagesimus autem annus remissionem et indulgentiam significat, etc., usque ad si addatur unius decade consummatio, fiunt quingenti.



CAPUT u.

uERS. 2.---Omnem leprosum. Leprosi sunt heretici uariis errorum maculis polluti, non habentes  uniformem colorem doctrine uel fidei: nec abscondunt imperitiam, sed ostendunt. Nulla uero falsa doctrina est que non aliqua uera aliquando admisceat. uera ergo falsis permista in aliqua disputatione uel narratione cuiuslibet, tanquam in unius corporis colore apparentia, significant lepram, tanquam ueris falsisque colorum locis, humana corpora uariantem.

uERS. 6.---uir siue mulier.  Hoc capitulo admonemur, ut si quid per negligentiam delinquimus, per confessionem et penitentiam diluamus et damnum restituamus. Si autem proximo damnum intulimus, coram illo peniteamus, et damnum restituamus. Si uero non superest, confitendo, penitendo et eleemosynas largiendo, Domino satisfaciamus.

  Alia littera usque ad que per delictum ablata est.

uERS. 7.---Reddent ipsum.  Queritur quomodo in Exodo legitur, etc., usque ad quo furem comprehensum uel conuictum plecti oporteret.

uERS. 8.---Exceptio ariete. Arietis oblatio Christi passionem significat, in qua maxime confidimus, quia sine eo nichil possumus. Ipse est sacerdos qui nos Patri per oblationem carnis sue reconciliat : ideo illi munera nostra offerimus, quo intercedente ueniam mereamur.

uERS. 9.Ad sacerdotem. Christum scilicet, cui dicitur: Tu es sacerdos in eternum secundum ordinem  Melchisedech . Eius scilicet iudicio cuncta reseruans, ne forte iudicet rem incertam, unde: Nolite ante tempus iudicare quoadusque ueniat Dominus, etc.

 Farina hordeacea scientiam ueteris legis significat, etc., usque ad damnanda aut liberanda reseruatur.

uERS. 15.---Non fundet. Non decet oleo adulationis uel indiscrete misericordie, nec thure superflue laudis uel inordinate orationis, impenitentes liniri, sed zelo iustitie secundum preceptum Domini uitium instanter et ordinate persequi.

uERS. 17.---Aquam sanctam.  Huic aque miscet sacerdos pauxillum terre de pauimento tabernaculi,  cum Christi decreto, commemoratio patriarcharum, prophetarum et apostolorum intromissa reperitur.

uERS. 23.---Scribetque sacerdos in libello, etc. Quia scilicet pena peccatorum in Scriptura sancta explanatur. Quicunque autem eam pie et fideliter hauserit, supplicia peccatorum, que in ea narrantur, pertimescens et abstinens a peccatis, fiet ei aqua amarissima in salutem. Qui autem contempserit, inflato uentre, computrescet femur eius, et erit in maledictionem et in exemplum, quia iusto Dei iudicio punietur, et erunt ei in opprobrium desideria sua et actus.

uERS. 24.---Dabit ei bibere, ut manifestetur peccatum illius, uel hic ad correctionem, uel in futuro  ad damnationem. Nihil enim occultum, quod non reueletur . Hinc Dominus ait: Sermo quem locutus sum uobis, ille uos iudicabit in nouissimo die .



CAPUT uI.

uERS. 3.---A uino et omni quod inebriare potest,  In duodecima mansione, etc., usque ad et corruptione ueteris nequitie delectantur.

uERS. 5.---Nouacula non transibit.  Id est, nec dolum, nec malitiam in mente retinebit, ne polluatur, scilicet, cesaries capitis, id est, cogitatio mentis. Sed innocentiam teneat usque ad finem uite. Aliter enim non erit uotum acceptabile. Qui autem perseuerauerit, saluus erit .

 uERS. 6.---Super mortuum non ingredietur.  Id est, mortuum in peccatis non imitabitur, nec iniquitatis eius uitam ingredietur, ne perdat laborem suum. Non enim qui inchoat, sed qui consummat, coronabitur .

uERS. 7.---Nec super patris  Id est, nullus carnalis eum retrahat affectus, omnis persona, omnis dignitas, omnis consanguinitas Christi seruitio postponenda est.

Consecratio Dei.  Id est, Spiritus sancti gratia in corde eius diffusa est, unde: Nolite contristare Spiritum sanctum, in quo signati estis omnes .

uERS. 8.---Omnes dies separationis. Id est, usque in finem perseueret sine contaminatione peccati atque delicti.

 uERS. 9.---Sin autem mortuus fuerit.  Id est, si mortali peccato pollutum imitari uoluerit, et usque ad consensum descenderit, sciat necesse est eius continentiam esse pollutam, et caput radendum, id est, mentem purgandam a praua cogitatione et noxia delectatione.

Radet illico.  Tempore scilicet compunctionis, quo cognoscit se deliquisse, statim se emendare studeat et semper similem ruinam timeat.

uERS. 10.---Duos turtures.  Turtures castitatem, pulli columbarum simplicitatem significant. Qui ergo uult ad resurrectionem bonorum peruenire, offerat uero sacerdoti, id est, Christo, castitatem mentis et corporis, et simplicitatem in fide catholica,  per quam in Ecclesiam intrat, ut per tanti pontificis opitulationem expietur.

uERS. 11.---Et deprecabitur.  Unde: Aduocatus noster apud Patrem  uel quia faciet nos deprecari secundum illud: Spiritus postulat pro nobis gemitibus inenarrabilibus .

uERS. 12.---Ut dies priores. Nihil de pristina conuersatione presumat, sed in sola Dei gratia confidat, cuius dono percipit ueniam et requiem sempiternam.

Polluta est sanctificatio, unde: Cum conuersus fuerit iustus a iustitia sua et fecerit iniquitatem, omnes iustitie eius obliuioni tradentur .

Ista est lex consecrationis. Postquam legislator Nazareum instruxit quomodo mundetur, si eius consecratio super mortuo polluatur, addit quomodo  post completum uotum se presentet Domino, cum oblatione gratias redditurus, mystice innuens continentis uitam cum oblatione operis et munditia cordis in fine bono Domino placituram.

uERS. 14.---Agnum anniculum. Hunc offert, qui totam spem suam in eius immolatione ponit, de quo dicitur: Ecce agnus Dei, ecce qui tollit peccata mundi  Hunc in holocaustum offert, cum pro eius amore carnes mortificando totam uitam suam ardore caritatis incensam Domino consecrat.

 Alia littera, etc., usque ad et hoc sacrificium salutaris, quod prius dixerat, in salutare.

 Agnum offert in holocaustum, qui Deo exhibet simplicitatem cordis, cum deuotione caritatis;  ouem, que innocentie exemplum ostendit; arietem uero pacificam hostiam, cum se in uia Dei bene regit, et carnem rebellem anime imperio subiicit.

Et ouem. Ouem offert pro peccato, qui Christum innocentem pro peccato humani generis fideliter credit oblatum.

Et arietem. Hoc fit cum ipsum esse confidit, qui per dispensationem carnis celestia et terrestria pacificauit, euacuans omnem principatum et potestatem; quem Deus exaltauit, et donauit illi nomen quod est super omne nomen, etc.

uERS. 15.---Et lagana: ueterem legem a Spiritu sancto dictatam et temperatam ad utilitatem humanam.

Absque fermento: quia spiritualis gratia in lege et in Euangelio recte intelligentibus patet.

 uERS. 16.---Que offeret. Meritum et laborem, cuiusque meditationem, et obseruationem legis in conspectu Dei remunerando presentans, scilicet, ad ingressum uite celestis, peracto boni operis certamine, perducit.

uERS. 17.---Arietem uero: dignum scilicet ostendens mercede quietis perpetue, tanquam principem sui uel aliorum; et ducem optimum, qui se bene rexit, et duxit in semita mandatorum Dei, secundum doctrinam Scripturarum et gratiam spiritualium carismatum.

 Quid est quod Nazarei capillos nutriunt? etc., usque ad deuotionis perfectione consumat.

 uERS. 19.---Et armum coctum arietis, tortamque. Fortitudinem scilicet operis, coctam et probatam igne tribulationis, facit summus sacerdos sanctum suum offerre Deo Patri.

Et laganum, scientiam scilicet legis, dono Spiritus sancti iuuans in opere consummare.

uERS. 20.---Eleuabit: bona scilicet, que continens operatur, Patri presentabit, et perpetua mercede faciet remunerari.

Sacerdotis, quia ad eius gloriam pertinet quidquid Nazareus bene uoluit et opere consummauit: Ipse enim est qui operatur in nobis et uelle et perficere .

Post hec, id est, post rectam intentionem, discretam promissionem, operis perfectionem, et mercedis  retributionem.

Bibere: plene et libere haurire spirituale donum, unde: Torrente uoluptatis tue potabis eos .

uERS. 22.---Locutusque est. Moses legem, Aaron sacerdotium, et filii eius ordinem Ecclesie significant. Docet ergo Dominus per legem sacerdotum ordinem, quomodo populum predicatione edificent, frequenti oratione et benedictione confirment.

 Moses multiplicem habet significationem, etc., usque ad dum tabernaculum complet, erigit et ungit.

uERS. 24.---Benedicat.  Notandum quia in hac benedictione nomen Domini tertio inducitur, ut sancta Trinitas intelligatur a quo et per quem et in quo omnia bona sunt petenda et impetranda, quia  ex ipso et per ipsum et in ipso sunt omnia.

Et custodiat.  Benedictionem quam percepisti, sua conseruet gratia: Nisi Dominus custodierit ciuitatem, frustra uigilat qui custodit eam .

uERS. 25.---Ostendat. Ostensio uultus Dei propitiatio est, et uere salutis ostensio; unde: Ostende faciem tuam, et salui erimus .

uERS. 26.---Conuertat, etc. Conuersio uultus significat misericordiam, auersio iram; unde: Respice in me et miserere mei . Et alibi: Quare auertis faciem tuam, et obliuisceris inopie nostre?  Rogandum est ergo ut cuius auxilium auertimus a nobis peccando, per pietatem suam uultum suum super nos illuminare dignetur, ut nos ab  inimicis eruens, tribuat perpetuam pacem.

uERS. 27.---Inuocabunt.  Sacerdotum est nomen Domini inuocare: Domini autem, quod petitur, perficere. Nemo ergo sibi tribuat quod sola Trinitas cui uult prestat.



CAPUT uII.

uERS. 1.---Factum est autem, etc., tabernaculum.  Ecclesiam uel perfectos, in quibus aromata uirtutum et orationum adolentur, uel humanitatem Christi: in qua hostiam nostre redemptionis Patri exhibuit. Ipse enim sacerdos, ipse hostia, et altare; quia in potestate mortem tenens propria uoluntate suscepit. Unde: Nemo tollit  animam meam a me, sed ego pono eam, et iterum sumo eam .

uERS. 2.---Principes Isrel et capita, etc.  Patriarche, prophete et apostoli, etc., usque ad fiet illis a Patre meo.

uERS. 3.---Sex plaustra.  Plaustra que filii Isrel Leuitis ad subuectionem tabernaculi obtulerunt, temporalia solatia significant, que deuoti populi predicatoribus compensant, ut sine cura et impedimento diuino uacent obsequio. Ut et qui Euangelium annuntiant, de Euangelio uiuant: Si enim seminant spiritualia, non est magnum si metunt temporalia .

Plaustra recte fide et misericordie affectu ornata ut Deo sint accepta, duodecim sunt boues: qui enim  in obsequio sanctorum laborant sub iugo apostolice doctrine omnia honeste et ordinate faciunt. uel boues, doctores accipimus, qui in agro Domini digne operantur. De quibus dicitur: Non alligabis os bouis triturantis . Qui enim apostolicam normam uiuendo et predicando conseruant dupli honore honorandi sunt.

Unum bouem, etc.  Quia unitas fidei, etc., usque ad tabernaculum Dei cum debito obsequio properare debere.

uERS. 9.---Filiis aut. Cat.  Superius scriptum est, etc., usque ad nec ipsi qui habere aliquid exercitii et eruditionis uidentur.

uERS. 10.---Obtulerunt duces in dedicationem altaris die qua. Unusquisque pro posse suo, fidem,  doctrinam, et operationem bonam ad profectum et honorem Ecclesie debet offerre.

Unctum est, oblationem suam ante altare. Tempore incarnationis, quando post resurrectionem et ascensionem susceperunt discipuli Spiritus sancti effusionem .

uERS. 11.---Duces per singulos dies offerant munera. Predicatores recti itineris duces, qui licet eamdem fidei doctrinam, et boni operis eadem exempla offerant, pro diuersitate tamen loci et temporis oblationes distribuunt.

uERS. 13.---Acetabulum argenteum. Hec habent os angustum, et angustiam littere legis, et obscuritatem prophetarum significant.

uaria uasa ad offerenda libamina facta, uarie sunt  distinctiones uerbi pro uaria capacitate auditorum. Aliter enim sapientes, aliter insipientes; aliter diuites, aliter pauperes; aliter sani, aliter infirmi docendi sunt; aliter rudis populus Iudeorum sub umbra legis, aliter Christianus in ueritate Euangelii legis mysteria explanata conspiciens, in uirum perfectum nutriendus est.

uERS. 19.---Phialam argenteam habens septuaginta siclos, etc. Spiritualis scientia in lege et in Euangelio est, que spirituali gratia ministrante ad salutem hominum scripta et prolata est, hinc rite sacrificium fit, quia nichil tam acceptum Deo, quam meditatio legis cum exsecutione operis.

 Phiala prius de uitro  facta, etc., usque ad in Nouo Testamento manifestius datus est.

uERS. 20.---Mortariolum.  Cor electorum diuina sapientia plenum, continens aromata uirtutum, unde dicitur: Quia multitudinis credentium erat cor unum et anima una .

Ex decem siclis, etc.  Quia cum impletione decem mandatorum odorem doctrine et orationis emittunt, ut denarium eterne uite accipere mereantur.

uERS. 21.---Bouem de armento, etc.  Hec diuersas personas, etc., usque ad nostram uitam semper in meliora reformare certaremus.

Bouem offert, qui utilem in Ecclesia Dei proximis laborem impendit; arietem, qui se et alios in uia  iustitie dirigit; agnum anniculum, qui simplex est et innocens. Hec omnia in holocaustum pro solius Dei amore et desiderio eterne uite. Hircum pro peccato offert, qui pro peccatis suis penitere et orare non desistit. In sacrificium pacificorum offert duos boues, qui cum bonis operibus implet duo precepta caritatis, Dei scilicet dilectionem, custodiendo mandata eius; et proximi consulendo necessitatibus, in quibus tota lex pendet et prophete. Offert autem arietes quinque hircos quinque, agnos anniculos quinque, quia quinque sensus corporis in uia ueritatis fortiter ducit, et a peccatis compescit, et simplicitatis exemplar proponit.

uERS. 85.---Duo millia, etc.  In uasis argenteis, etc., usque ad illuc non peruenitur.

 uERS. 86.---Mortariola aurea duodecim.  Quorum singula denos siclos habent, et simul omnia auri centum uiginti siclos, corda electorum significant scientiam legis in omnibus seruare secundum apostolicam doctrinam. Duodecies enim deni centum uiginti faciunt, quo numero primitiua Ecclesia in Ierusalem Spiritum paracletum accipit . Unde subditur:

Pondere, etc.  Sanctuarium enim Ecclesia est, cuius regulam fidei et intelligentie sequentes, omnia que in lege et prophetis scripta sunt nobis salubria esse credimus. Quidquid autem extra Ecclesie unitatem sentitur et intelligitur aut seruatur, anime damnationem parit.

uERS. 87.---Boues, etc.  Boues, arietes et  agni duodenario numero comprehensi, illos significant, qui uel in officio doctoris, uel in principatu alicuius honoris, uel simpliciter uiuentes, omnia secundum doctrinam apostolicam et propheticam agere student.

Hirci, etc.  Hi sunt qui penitentiam student secundum regulam apostolice fidei perficere.

uERS. 88.---Boues, etc.  In his spiritualis scientia cum bonorum operum perfectione significatur, quia uiginti quatuor horis cursus diei peragitur: lumen scientie et fidei omni Christiano necessarium esse significant.

Sexaginta. Sexagenarius, id est, sexties denarius perfectionem mandatorum monstrat. Necesse est  enim ut prelati, subditi, et penitentes omnia secundum Ecclesie doctrinam faciant, quatenus oblatio eorum ritum et ordinem teneat pacificorum, ut Dei gratiam mereantur, non offensam.

uERS. 89.---Cumque, etc.  Quid est quod Moyses, etc., usque ad et quomodo benigne descendit ad infima, ualenter recurrit ad summa.

De propitiatorio. Quia per gratiam diuine propitiationis post culpam preuaricationis aperuit nobis Deus uiam ueritatis.

Inter duos cherubin. Quia per angelicam uisionem, non in sua substantia apparuit Deus Moysi; unde: Lex ordinata per angelos in manu mediatoris . uel quia per utrumque Testamentum consona  uoce ad fidem ueritatis nos erudit; uel, quia per Filium, qui in medio duorum Testamentorum in carne apparuit, locutus est Pater humano generi.



CAPUT uIII

uERS. 2.---Septem lucernas. Septem dona Spiritus sancti, que in Christo semper manserunt, et in membris pro uoluntate eius distributa sunt.

 Mensa et candelabrum, etc., usque ad prohibens ei testimonium.

uERS. 3.---Super candelabrum. Christum, scilicet, primogenitum de radice Iesse, super quem requieuit spiritus sapientie et intellectus, spiritus consilii et fortitudinis .

uERS. 4.---Ex auro. Quia Christus specialiter  immunis a peccato, et operibus iustitie preclarus, et membra eius innocentiam et iustitiam, quantum ualent imitantur, in futuro perficientur.

Ductili. Quia Christus ex conceptione et natiuitate perfectus Deus et homo exstitit, passionum dolores pertulit , et sic ad resurrectionis gloriam peruenit, et omnes qui pie uolunt uiuere in ipso quasi metallum feriendo dilatatum per passionis contumelias ad immortalitatis gratiam perueniunt.

Stipes. Christus scilicet, de quo procedunt calami, quia ab ipso accipiunt iusti quidquid habent boni; unde: Sine me nichil potestis facere .

uERS. 6.---Tolle Leuitas de me. Mystice. Ordinem ecclesiasticum instruit, quomodo rite prouehatur ad  dignitatem sacerdotii.

uERS. 7.---Pilos carnis sue.  Pili carnis sunt quelibet superflua humane carnis, etc., usque ad cum speculationis alta penetramus.

Lauerint. Mundauerint, scilicet opera, ut in conspectu Dei sit eorum conuersatio munda, et coram hominibus irreprehensibilis.

uERS. 8.---Bouem. Mediatorem Dei et hominum: cuius immolatione peccata nostra deleta sunt. In utroque boue incarnatio eius significatur. Una est enim passio Christi, sed duo nobis impetrauit, expiationem scilicet a peccatis et sanctificationem, ut nos offerret Deo Mortificatos, quidem carne, uiuificatos  autem spiritu. Unde Paulus: Sed abluti estis, sed sanctificati estis in nomine Domini Iesu . Possunt autem per hos duos boues, quorum unus pro peccato, alter offertur in holocaustum, due actionum species exprimi, quarum una que male gessimus, per penitentie lamentum abluimus; altera bonorum operum et uirtutum fructibus gratiam Dei et premium beatitudinis promeremur.

Libamentum. Sacramentum passionis, quod spiritali scientia intellectum atque tractatum, fidelibus saluberrimum et Deo gratissimum est. Si tamen talibus mysteriis percipiendis minister Domini intus forisque se mundum et dignum prebuerit.

uERS. 9.---Et applicabis. Applicantur Leuite coram tabernaculo federis, cum electi ad officium altaris  secundum apostolicam doctrinam perducuntur: qua in uerum tabernaculum intratur , si iuxta doctrinam et exempla sanctorum bene inceperint, et usque ad finem perseuerauerint.

uERS. 10.---Ponent filii. Quia assensum deuotionis sue electioni debent prebere, et ad imperium eorum bonis operibus instare.

uERS. 11.---A filiis Isrel.  Sub multorum scilicet testimonio et cognitione facienda est electio, ut examinatio digna celebretur, ut nemo reprehendere possit. Debent enim testimonium habere bonum etiam ab his qui foris sunt.

uERS. 12.---Leuite quoque, etc. Quia ministri Domini proprio labore initia bonorum operum Domino consecrare festinant, ut siue penitentia si  agenda, siue studia uirtutum exercenda, efficaciter perficiant.

uERS. 14.---Separabis. Non debet minister Domini contentus esse populari disciplina: moribus et doctrina separatus et spectabilis debet esse.

uERS. 17.---Omne primogenitum in terra.  Primogenita Aegyptiorum, etc., usque ad et diuinis mysteriis uerus Leuita digne possit aptari.

uERS. 19.---Ut seruiant. uideant ministri Domini quam necessarium sit eis officii sui iura custodire; nec terrenis lucris uel uoluptatibus inhiare, quibus proprium est tabernaculo deseruire, et pro populo orare, ne sit in eo plaga disperdens: alioquin et se et populum in perditionem precipitant, et dicitur eis: Munus non suscipiam de manu uestra.  .

uERS. 24.---A uiginti quinque.  A uigesimo et quinto anno mandantur Leuite, etc., usque ad in illis omnimodo exstinguitur, ne subsistant.



CAPUT IX.

uERS. 12.---Faciant filii Isrel phase in tempore suo, quartadecima die mensis huius, etc.  Cum in ueteri Testamento, etc., usque ad Et: Ecce noua facio omnia 

 Deinde tertiam septimanam, etc., usque ad extrema carismate spiritali per seipsum illustrauit.

 Ipsa quoque lune conuersio, etc., usque ad  precepit eos dispensationis sue testes esse usque ad ultimum terre .

 Bene autem luna, etc., usque ad merito quintadecima paschali gaudio adaptatur.

 His quidem pasche uel phase a lege assumptis indiciis, heredes Noui Testamenti etiam diem Dominicam annectimus, quia et conditione primitiue lucis excellit, et triumpho Dominice resurrectionis.

 Septem quoque dies lune, usque ad quasi: Quod uni dico, omnibus dico .

 In nomine quoque pasche, etc., usque ad per singulos gradus spiritalis transitus largitori illius uicem tendamus.

 uel in crescente ad homines luna, etc.,  usque ad conuenienter intelligi.

uERS. 6.---Ecce autem quidam immundi super anima hominis, etc.  Cumque pasche tempore quidam immundi essent super anima hominis, etc., usque ad aut forte si pascha non egissent, ad culpam non pertineret.

uERS. 8.---State ut consulam.  Moyses crebro de rebus dubiis ad tabernaculum recurrit relictis turbis, etc., usque ad dum in meditatione mentis a carnalibus sensibus abstrahuntur.

uERS. 10.---Homo qui fuerit immundus super anima, etc.  Precipitur ut qui longius habitabant, uel immundi in anima fuerant, in secundo mense pascha faciant, quia Gentiles cum omnibus  demonibus fornicati, immundi erant et a Deo remoti. Sed salubri confessione mundati ad Christi natiuitatem quasi ad secundum mensem transire precipiuntur.

 Immundus est in anima, etc., usque ad ad uesperam mundi cum azymis et lactucis agrestibus agnum comedit.

uERS. 11.---Azymis.  Azyma comedit, qui recta, opera sine corruptione uane glorie facit, et mandata misericordie sine peccati admixtione.

Agrestibus. Quia cum corpus Christi accipimus pro peccatis compungi debemus, ut amaritudo penitentie abstergat amorem peruerse uite.

uERS. 12.---Omnem ritum. Quidquid in lege historialiter preceptum est, in celebratione pasche  Ecclesia spiritualiter obseruat.

Obseruabunt. Quia eius dicta sollicite sunt discutienda, ut in presenti uita intelligendo et operando penetrentur.

uERS. 13.---Exterminabitur. Eos qui sub lege erant, comminando instruit, ne tempus pasche obseruare negligant. Nos quoque admonet, ut spirituale pascha suo tempore faciamus, de quo Paulus ait: Ecce nunc tempus acceptabile, etc. . Quia quisquis redemptionem humani generis, que ueri agni immolatione facta est, fide digna non celebrauerit, et uitam suam in meliora non conuerterit, et a uitiis ad uirtutes non transierit tempore huius mortalitatis: ad resurrectionis gloriam in fine  ueris cultoribus Christi tribuendam non pertinebit, sed exterminabitur a consortio sanctorum.

uERS. 14.---Peregrinus quoque et aduena si fuerint apud uos, etc.  Ostendit nullam distantiam esse personarum apud Deum. Quicunque enim ad fidem catholicam conuersus, et Christi baptismate ablutus, Ecclesie unitatem intrauerit, ecclesiasticis poterit communicari mysteriis.

uERS. 15.---Nubes.  Christus est columna, qui rectus et firmus, qui fulciens infirmitatem nostram, per noctem lucens, per diem non lucens, ut qui non uident uideant, et qui uident ceci fiant. Christi quoque sacramentum tanquam in die manifestum est, in carne, uelut in nube: in iudicio uero tanquam in terrore nocturno. Quia tunc erit tribulatio  magna tanquam ignis, et lucebit iustis, et ardebit iniustis .

Mystice, incarnatio Christi, cuius clementia tabernaculum Ecclesie protegit, bonitas statum disponit, prudentia in uia huius seculi transitum dirigit.

 In igne terror, etc., usque ad peccatorum suorum tenebras agnoscentibus igne sui amoris infulsit.

uERS. 23.---Per uerbum Domini figebant tentoria. Significatione nubis, que erat signum diuine uoluntatis, sicut uox loquentis.



CAPUT X.

 uERS. 2.---Fac tibi duas tubas argenteas, etc.  Per duas tubas exercitus ducitur, etc., usque ad auditorum mentes ad tentationum certamina ardentius excitantur.

uERS. 4.---Si semel clangueris.  Semel tubis clangere, etc., usque ad et id ipsum dicant omnes in eodem sensu et in eadem scientia.

uERS. 5.---Primi. Quia scilicet lux fidei primum infulsit. Ordinatis ergo Euangelii predicatoribus, primum eis dicitur: In uiam gentium ne abieritis, sed ite ad oues que perierunt domus Isrel : quibus ipse Christus scilicet presentialiter Euangelium predicauit. Post resurrectionem uero discipulis apparens ait: Euntes docete omnes gentes, etc. . Tribus ergo Iuda cum ceteris que  secum ad orientem habitabant, primum castra mouebat: deinde cetere secundum ordinem suum. Quia primum in Iudea oportuit primitiuam Ecclesiam construi, post de cunctis orbis nationibus gentes ad fidem conuocari.

uERS. 7.---Quando autem congregandus.  In conuocatione populi, etc., usque ad nichil enim querimus, nisi ut pateat quod clausum est.

uERS. 8.---Filii autem. Predicatores, scilicet uerbum Dei predicant, et uiam iustitie auditoribus demonstrant, ut in semita mandatorum Dei boni operis gressum ponant, et iter impiorum fugiant.

Clangent tubis. Subditos, scilicet ad penitentiam et ad compunctionem lacrymarum excitando, et  corda auditorum ad Dei misericordiam implorandam prouocando.

uERS. 10.---Si quando habebitis epulum.  Nota quia in aduersis, etc., usque ad et alibi: Predica uerbum, insta opportune importune, etc. .

uERS. 11.---Anno secundo.  Duodecima mansione uenerunt filii Isrel in desertum Sinai, etc., usque ad intus autem plena sunt ossibus mortuorum, et omni spurcitia.

 Plerumque suadere elatis utilia melius possemus, etc., usque ad inde se uerbis exnortantis inclinaret.

uERS. 23.---Arcaque federis.  Arca federis  Domini, etc., usque ad callem ueritatis et iustitie sequentibus demonstrat.

uERS. 34.---Nubes quoque. Protectio diuina, que Spiritus sancti gratia electos ab initio mundi defendit, et ad futuram quietem custodit.

uERS. 35.---Cumque eleuaretur. Exemplo Mosis rectores plebis prouocantur, ut semper solliciti commissum sibi gregem in principio operis, et in consummatione, Domino commendent, ut proprias oues protegat et inimicos depellat.



CAPUT XI.

uERS. 1.---Interea ortum est murmur.  Murmurantem populum ignis Domini accensus deuorat, etc., usque ad tam in anima  quam in corpore uretur pena perpetua.

uERS. 5.---Pepones porrique.  Carnalium mentes pro amore seculi, etc., usque ad ubi carnaliter gemant.

uERS. 16.---Congrega mihi septuaginta.  Sicut plerumque iuuenes dicuntur, etc., usque ad patet quia senectus mentis, non corporis, eligatur.

uERS. 17.---Ut descendam.  In tredecima mansione, etc., usque ad quod quondam fuerat in Moyse et prophetis.

Et auferam de spiritu tuo, tradamque eis ut sustentent, etc.  Alia littera, etc., usque ad non ut ideo Moyses minus haberet.

 uERS. 21.---Sexcenta millia peditum huius populi sunt.  Queritur utrum hoc Moses diffidendo dixerit an querendo? etc., usque ad quando sententia Dei secuta non est que uindicaret, sed potius que doceret.

uERS. 24.---uenit igitur Moyses, et narrauit populo uerba Domini, congregans.  Alia littera: Exiit, inquit, Moyses, etc., usque ad et similia, etc.

uERS. 25.---Auferens de spiritu.  Non intelligendum est, etc., usque ad et origo ipsius nichil damni ex deriuatione accepit.

Requieuisset.  Et requieuit super eos spiritus, et prophetauerunt omnes, etc. Non legitur requieuisse  spiritus, etc., usque ad laudem uite eorum et uirtutes exposuit.

 Et requieuit in eis spiritus, et prophetauerunt, etc. Continuo operatur spiritus, etc., usque ad neque decet Spiritus sancti adesse presentiam.

uERS. 26.---Remanserant autem in castris. Non negligentia precepit Domini, sed deuotione humilitatis indignos se iudicantes perceptione tanti muneris: ideo iudex cordium Deus dignos eos iudicauit, et ostendit.

uERS. 29.---Quid, inquit, emularis.  Pia mens pastorum, etc., usque ad qui bonum quod habuit non inuidit.

Coturnicum multitudinem, qui parum, etc.  Carnalis populus Iudeorum, etc., usque ad  Nostra autem conuersatio in celis est .

uERS. 34.---Sepulcra concupiscentie.  Tertia decima mansio est in sepulcris concupiscentie, etc., usque ad intus plena sunt ossibus mortuorum et omni spurcitia.

uenerunt, etc.  Quarta decima mansio, etc., usque ad qui ait per prophetam: Nunquid qui cadit non adiiciat ut resurgat? 

 Quarta decima mansio, etc., usque ad ad ueniam reduxerit eam.



CAPUT XII.

uERS. 1.---Locutaque est Maria, etc.  Maria, plebs Iudaica; Moyses lex Domini  est, etc., usque ad cum fiet unus grex et unus pastor .

 Quia detraxerunt Aaron et Maria Moysi, correpti sunt, etc., usque ad lepra enim consequitur detrectantes et cacologos.

 Omnis etiam qui scripta Moysi male intelligit, et spiritalem legem carnaliter suscipit, detrahit ei, quia de uerbis spiritus carnaliter sentit.

Mystice, non solum Iudei heretici, qui non recipiunt legem et prophetas, detrahunt Moysi. Qui impingunt etiam ei quod homicida fuit, quia Aegyptium interfecit, et alia multa etiam in alios prophetas blasphemo ore concinnant: ideo sunt in anima leprosi, et eiiciuntur ab ecclesia Dei. uel, heretici, qui detrahunt proximis.

 Aethiopissam.  De uxore Moysi etc., usque ad sicut solent locorum et gentium nomina plerumque uetustate mutari.

uERS. 6.---Si quis.  Audite quantum beneficii conferunt obtrectantes, etc., usque ad uel ad ipsum Deus non loquitur in enigmate, sed in specie.

uERS. 8.---Dominum.  Alia littera: Et gloriam Domini uidet. uidit Moyses gloriam Domini, quando transformatus est Dominus in monte, et aderat ei Moyses cum Elia, et colloquebatur . Ideo recte addit:

Quare igitur.  Quod ad eos dicitur, etc., usque ad sed pro magnitudine sensuum eum glorificemus.

 uERS. 10.---Nubes quoque recessit.  Et nubes recessit de tabernaculo, etc. Prius recessit nubes, etc., usque ad et appareat in nobis lepra peccati.

Cumque respexisset.  Alia littera: Et respexit Aaron ad Mariam, et ecce Maria erat leprosa. uult in hoc ostendere, etc., usque ad ad perfecte natiuitatis instituta reuocat Apostolus: Filioli mei, quos iterum parturio, donec formetur Christus in uobis, etc. 

uERS.---Clamauitque Moyses ad Dominum dicens: Deus, obsecro, sana eam. Cui respondit Dominus.  Alia littera: Et proclamauit Moyses ad Dominum dicens: Domine, precor te, sana eam, etc. Quem oportebat orare pro sanitate populi sui, nisi Moysen? Forte hoc erat quod cum Domino loquebatur in  monte transformato , petens ut cum plenitudo gentium introisset omnis Isrel saluus fieret .

uERS. 14.---Spuisset in faciem illius, nonne debuerat saltem, etc. Signum repudii est in faciem conspui. Unde proximus qui repudiat coniugium, discalciatus in faciem conspuitur. Hinc Isaias: Omnes gentes sicut gutta situle, et sicut sputum reputate sunt . Ostenditur ergo quod etiam ille populus, sicut cetere gentes, que ut sputum reputantur, abiectus est. Si enim consideres priorem honorem, pontificalem ordinem, insignia sacerdotum, Leuitica ministeria, maiestatem templi, et eos cum celestibus in terris habere consortia, qui fuit ille honor, que gloria?  Nunc autem  multo dedecore horrescunt sine templo, sine altari, sine sacrificio, sine propheta, sine sacerdotio, et sine celesti uisitatione. Unde patet quod pater conspuens perfudit uultus eorum ignominia. Septem ergo diebus separantur extra castra, id est per septimam huius mundi; in septimana autem dierum totius creature uisibilis uidentur producte esse substantie; tunc enim que non erant, facta sunt. In septimanam totius mundi quedam secreta et Deo soli cognita dispensatione que tunc producta sunt, explicantur: in hac septimana  non mouentur castra filiorum Isrel, sed stant in uno conclusi, et nullus ex eis profectus est, donec mundaretur Maria a lepra sua.

Septem diebus: et populus non est motus de loco  illo.  Maria quidem interueniente Aaron pontifice septimo die curatur. Nos autem obtrectantes usque ad finem septimane mundi, id est usque ad resurrectionem permanebimus leprosi, nisi, dum penitendi tempus est, corrigamur conuersi ad Iesum et per penitentiam supplicantes ei.



CAPUT XIII.

uERS. 4.---Pharan.  Notandum quod Pharan non est speciale nomen mansionis, etc., usque ad usque ad tricesimam secundam hec continentur.

Pharan interpretatur os uisibile, in quo potest intelligi quod uerbum caro factum est; et inuisibilis uisibilis effectus. Et potest ex hoc significari, quod postquam finis et perfectio omnium, que erga illum  populum gerenda erant, uenit, tunc transiit, et uenit ad eum quem uerbum carnem factum ante non credidit.

Mitte uiros qui, etc.  Duodecim exploratores mittuntur ad sanctam terram, etc., usque ad et cinis eius piacularis aspersio est.

uERS. 18.---Ascendite ad meridianam plagam.  Alia littera, etc., usque ad et ibi erat quidam depressior locus, de qua ualle botrus ablatus est.

uERS. 24.---Quem portauerunt, etc.  Botrum in ligno de terra promissionis duo aduehunt, etc., usque ad quia nec Christus sine lege, nec lex sine Christo esse potest.

uERS. 24.---De malis quoque granatis et de ficis,  etc. Que legem significant, quia nec Christus sine lege, nec lex sine Christo.

uERS. 26.---Exploratores terre post quadraginta dies, etc.  Exploratores qui ad terram uberem missi terruerunt populum, etc., usque ad et pepones uitiorum et libidinum corruptione marcentes.

uERS. 27.---In desertum Pharan, quod est in Cades.  Solitudo Pharan decem et octo mansiones continet, etc., usque ad et prohibentur transire Iordanem.



CAPUT XIu.

uERS. 7.---Terra, etc.  Que est terra ista, sancta quidem et bona, sed ab  impiis habitata? etc., usque ad nobis ingredientibus illi pellantur, et ascendentibus cadant.

uERS. 9.---Neque timeatis populum terre huius, quia sicut panem ita possumus.  Caleb et iehsu Naue loquentes ad populum, etc., usque ad isti Dominum temporum creatorem, et ordinatorem, et omnium dispensatorem.

uERS. 12.---Feriam igitur eos.  Comminatio hec non est iracunda, sed prophetica, etc., usque ad ideo pluribus exorat pro populo illo.

 Feriam igitur. Fit commmatio hec a Domino, etc., usque ad quod alium populum hoc abiecto resuscitet.

uERS. 31.---Paruulos  Sed filii  ipsorum qui sunt hic mecum, quicunque ignorant bonum uel malum, etc. Patres nostri fuerunt populus ille prior, etc., usque ad si uermanseris in bonitate, etc.

uERS. 34.---Annus pro die.  Quasi pro die per annum, etc., usque ad nisi cui Pater omne iudicium tradidit .

 Neget quis fortasse bonitati Dei conuenire, etc., usque ad sed ultra non sinit animam peccato uulnerari.

 Aliud adiiciam, etc., usque ad ut multo magis confidamus quod aduocatus noster iehsu ueniam nobis impetrabit a Patre.

uERS. 40.---Parati sumus.  O mira  proteruitas humane mentis, etc., usque ad sic patrie celestis gaudia que nobis promissa sunt percipiemus.



CAPUT Xu.

uERS. 4.---Sacrificium, etc. Fidem incarnationis Christi, que in lege plenissime commendatur, uel obseruantiam Decalogi.

 Lex precipit in priuatis publicisque sacrificiis, etc., usque ad quia sexta pars est congii.

 Iubetur ergo per singulas species animalium, etc., usque ad omnis stultitia et uersutia Deo abominabilis est.

uERS. 6.---Et arietes.  In oblatione arietis  due decime simile offeruntur; olei et uini, tertia pars hin. Quia aries rectorum ordinem signat, bene cum duabus decimis offertur, cum quilibet Decalogum legis intellectu et operatione tenens, rectoris officio delegatur: olei uero atque uini tertia pars hin exhibetur, quando ab eo caritas et misericordia, et gratia spiritualis doctrine circa subiectos impenditur.

uERS. 8.---Quando uero de bobus feceris holocaustum, etc.  In bouis oblatione tres decime simile et medietas hin in oleo uel uino, etc., usque ad in celesti beatitudine per Dei gratiam in se perficiendum sperent.

Cum ueneritis in terram, etc.  Cum quilibet presentem Ecclesiam per fidem intrat, etc., usque  ad a quo speratur perfectionis supplementum.

uERS. 22.---Quod si per.  Quod precipitur quomodo peccata expientur, etc., usque ad que discernuntur a peccatis uolentium.

uERS. 24.---uitulum offeret.  Filii Isrel uitulum de armento offerunt in holocaustum, etc., usque ad exauditus est pro sua reuerentia.

uERS. 28.---Sacerdos. Christus, qui per proprium sanguinem introiuit semel in sancta, eterna redemptione inuenta .

uERS. 30.---Anima uero, etc.  Alia littera: Anima quecunque peccauerit, etc., usque ad unde nunc longum est disputare.

 Calumniantur impii quod tam atrociter iussu Dei ab omni populo trucidatur,  qui ligna collegit in sabbato, etc., usque ad quia a spiritualibus iudicatur.

uERS. 38.---Fimbrias.  Iubentur filii Isrel in quatuor angulis, etc., usque ad omnia in gloriam Dei faciamus.



CAPUT XuI.

uERS. 12---uocaret Dathan?  Quid est quod Dathan et Abiron in seditione uocati a Moyse, etc., usque ad ut non dicerent non ascendemus, sed non ascendimus, quodam locutionis genere.

uERS. 26.---Recedite a tabernaculis.  Alia littera, etc., usque ad iusti fulgeant sicut sol in regno Patris sui .

  Per Dathan, et Abiron, et Core, etc., usque ad in eterno igne preparata ultione peribunt.

Descenderuntque.  Alia littera, etc., usque ad tanquam carceribus inferi puniendos reseruari.

uERS. 37---Precipe Eleazaro.  Alia littera, etc., usque, ad quia per eos exemplum datum est ceteris, quid timerent.

Tollat thuribula.  Core figuram tenet eorum qui contra ecclesiasticam fidem et doctrinam ueritatis insurgunt, etc., usque ad: sanctificata enim sunt et Domino oblata.

 Potest et alio modo intelligi, etc., usque ad non enim tam magnifice in eis uirtus animi claruisset,  nisi reliquorum ignauie formido patuisset.

uERS. 38.---Eo quod.  Circumpositionem uero altari, etc., usque ad qui minus diligenter intendunt, eodem facta ordine quo narrantur.

uERS. 39.---Tulit.  Apud Deum nichil est otiosum, etc., usque ad cum uniuersorum cineribus disperirent?

uERS. 40.---Sicut passus est.  Posteris quoque datur exemplum, ne quis presumptione superbi spiritus non sibi a Deo datum munus pontificatus inuaderet; sed illi cedat quem non ambitio humana, non fauor corruptus, nec largitio damnanda asciuerit.

 uERS. 43.---Moyses et Aaron.  In Sodomis quidem, etc., usque ad per quos interitum possumus euadere.

Operuit nubes.  Non enim legimus antea quod obtexerit nubes tabernaculum, etc., usque ad et pericula maris ac fluminum, etc. .

uERS. 41.---Recedite.  Iubentur ergo Moyses et Aaron, etc., usque ad sunt enim mortui qui in ignem eternum mittuntur, uiui autem qui mittuntur ad regnum.

uERS. 48.---Et stans inter.  Aaron, ut iram Dei placaret, thuribulum sumpsit atque inter uiuentes et mortuos stetit, quia sacerdotis est negotium Deo orationem fundere, et pro iustis ne cadant et pro peccatoribus ut resurgant, unde: Intret oratio  mea, sicut incensum in conspectu tuo .

 Aaron thuribulum accipiens occurrit quassationi, et stans in medio uiuorum et mortuorum, lethalem plagam obiectu suo quasi quidam murus excludit. Iste sacerdos Christus qui ruinam mortis in mundo aspiciens occurrit a summo celo, uenitque obuius quasi gigas ad currendam uiam, stetitque inter uiuos et mortuos, quia natus et mortuus est, sicque thuribulum passionis accipiens, et in odorem suauitatis pretendens, suspendit ignis eterni perniciem, et inimicam pertulit mortem.

Et plaga cessauit.  Alia littera, etc., usque ad luteus enim et terrenus sensus non capit mysteria.

 Dicitur etiam corpus nostrum uas fictile uel littera legis, in eo quod Apostolus ait: Habentes thesaurum istum in uasis fictilibus : quia in corpore positis thesaurum gratie per Spiritum sanctum Dominus largitur; et in sermonibus legis qui contemnuntur, quia nulla arte grammatica expositi uidentur, reconditus sit thesaurus sapientie et scientie Dei.



CAPUT XuII.

uERS. 1.---A cunctis principibus. Omnis princeps habet uirgam, quia sine ea populum regere non potest. Unde Paulus, quia princeps populi erat, dicebat. Quid uultis, in uirga ueniam ad uos, an in caritate? 

  Omnes principes tribuum necesse est ut habeant uirgas, etc., usque ad et cum nucibus sacerdotalium pomorum copiam inuenisse.

uERS. 5.---Germinabit uirga.  Unum fructum promisit Deus in uirga et dedit plura, etc., usque ad sed que in sola sapientia continentur.

uERS. 8.---Inuenit germinasse uirgam, etc.  Cum sacerdotium Aaron, etc., usque ad, sed nostra adhuc corpora usque in finem mundi differunt a gloria resurrectionis.

 uirga arida germinat, etc., usque ad corporis in resurrectione germinabit.

uirgam,  Carnem Christi, que de radice Iesse succisa et mortificata, etc., usque ad corona martyrum, gratia continentium.

 Turgentibus, etc.  Hac uero ratione, etc., usque ad sed secundum Scripturam in mille generationes.

 Possumus etiam sic intelligere eorum, etc., usque ad qui sunt caritas, gaudium, pax et cetere uirtutes .



CAPUT XuIII.

 uERS. 1.---Tu et Filii, etc. Alia littera, etc., usque ad et pertinere dicit ad sacerdotem.

 Alia littera, etc., usque ad remissionem peccatorum significari.

 iehsu pontifex noster, etc., usque ad scit nos  Deus idoneos non esse martyrio.

 Querendum est quomodo aliqui sancti dicantur, etc., usque ad sanctus enim est, qui peccatum suum per pontificem curat.

uERS. 7.---Tu autem et filii.  Alia littera, etc., usque ad que si bene excolamus fructum uite afferent nobis.

Tu autem et filii tui. Allegorice. Perfectiores scilicet in Ecclesia, sancti doctores, quorum officium est sacramenta diuina manibus contrectare, uasa sancta, id est Scripture mystica uerba uentilare et ad intellectum perducere . Cetera autem turba meditetur diligenter que capere potest, et que magistrorum discretio iubet.

Si quis externus, etc. Non de tribu Leui. Ozias  enim de tribu Iuda, quia usurpauit sacerdotium, lepra percussus est.

uERS. 8.---Locutus est Dominus, etc.  Alia littera, etc., usque ad qui cum semper comedatur semper permanet, imo augetur.

Primitiarum. Primitie litterales consumuntur, spirituales custodiuntur. Quanto enim uerbum Dei amplius sumpseris, tanto abundabit.

Omnia que sanctificatur a filiis Isrel.  Alia littera, etc., usque ad non sanctificatur, nec inter primitias recipitur.

 uidetur autem secundum litteram proselytos excludere, etc., usque ad qui faciunt patres in Ecclesiam introire.

 Ter etiam in anno apparere iubetur omne  masculinum, non femininum .

A filiis, non a filiabus. Non enim otiose alibi nominat cum filiis etiam filias, alibi filiarum non facit mentionem. Que tamen specialiter non ad sexum, sed ad discretionem animarum referenda sunt.

 Difficile inuenies sanctos, quibus Deus eximium prebeat testimonium filias genuisse, Abraham et Isaac non genuerunt filias. Solus Iacob unam filiam genuit, et ipsa fratribus et parentibus opprobrium fuit, et uindicte furorem fratribus incitauit.

uERS. 9.---Et hoc sit uobis ex his que sanctificantur sanctis de sacrificiis, etc.  Spiritus sanctus ita sanctus est, etc., usque ad tertio autem loco ex hoc fructu diligere debeo etiam inimicos meos.

 Primitias omnium frugum sacerdotibus  lex mandat offerri, etc., usque ad inuenies apud Mosen legis titulo signari.

 Ubi uero dicit: Non occides, Non adulterabis, et huiusmodi, legis titulum non premisit. Hec enim mandata sunt, et ideo non exinaniuntur apud discipulos Euangelii, sed implentur. Non enim mandatum, sed lux umbram habere futurorum dicitur bonorum

 Notandum uero quod lex dupliciter dicitur. Generaliter enim omnia hec, mandatum, iustificationes, precepta, testimonia, iudicia lex dicuntur. Specialiter autem aliqua pars eorum que in lege scripta sunt, ut supra dicta. Generaliter uero lex significatur, cum dicitur: Non ueni soluere legem, sed adimplere . Et alibi: Plenitudo legis est dilectio  . Omnia enim que in lege scripta sunt legem nominauit.

 Alibi quoque: Iuste, inquit, sectare quod iustum est . Et quid opus est etiam in his allegoriam querere, cum edificet littera?

 Quero quoque si aliqua, etc., usque ad adiecit tamen Apostolus: Hec autem sunt allegorica .

Omnis oblatio, etc.  Est autem sapientis scribe et docti de regno Dei, ut sciat de his thesauris proferre noua et uetera, et quomodo penitus litteram occidentem abiiciat et spiritum uiuificantem requirat , aut confirmet utilem et necessariam littere doctrinam, aut manente historia  etiam mysticum sensum introducat, sicut in presenti loco.

 Utile est enim sacerdotibus Euangelii offerre primitias, etc., usque ad discipulis autem dicitur: Qui irascitur fratri suo, reus erit iudicio .

 Christus nos redemit de maledicto legis, non de maledicto mandati uel testimonii, uel iudiciorum, ne scilicet subiecti essemus circumcisioni carnis et sabbatorum obseruationi, et huiusmodi que continentur in lege, non in mandatis . Abundat ergo iustitia nostra, plus quam scribarum et Phariseorum ; et illi de fructibus terre gustare non audent, priusquam primitias sacerdotibus offerant, et Leuitis decimas separent: ego autem nichil horum faciens, fructibus terre ita abutar,  ut sacerdos et Leuita et Dei altare non sentiat.

 Petrus quoque et Paulus, etc., usque ad et singularum Ecclesiarum eligit et offert primitias.

 Quisquis etiam doctor, quia docet, predicat et instruit auditores, agrum Ecclesie sue, id est, credentium corda uidetur excolere. Habet quoque culture sue fructum, et in fructu electum aliquem et precipuum, quem quasi primitias offerat, et alium pro primogenitis, alium pro decimis.

 Habet forte aliquis primogenitos et inferiores, quos neque pro primitiis, neque pro primogenitis, sed pro decimis possit offerre.

uERS. II.---Iure perpetuo. Quomodo potest eternum esse quod uisibile est? Que enim uidentur temporalia sunt , primitie autem que offeruntur  Aaron, uisibiles sunt; circumcisionem quoque et azyma et pascha uisibile, necesse est eternum non esse, sed temporale. Inuisibilis ergo circumcisio, que in occulto est, eterna est, et azyma sinceritatis et ueritatis . Sic et hec ei, qui non in manifesto, sed in occulto Iudeus, qui spiritu, non littera legem custodit, secundum interiorem hominem legitima eterna dicuntur .

uERS. 12.---Omnem medullam, etc.  Ostendimus mandatum de primitiis frugum, etc., usque ad unde per angelum uidetur quasi primitie Deo oblatus.

Christus est primitie primitiarum. Cornelius primitie gentium. Alii primitie Ecclesiarum, sicut quidam primitie Asie, alii Achaie.

  Aderit unusquisque angelorum, etc., usque ad que non angeli uel principis, sed Dei portio est.

 Offerunt ergo angeli ex nobis primitias, etc., usque ad ut querant que sursum sunt, non que super terram.

 Offerunt angeli primitias, etc., usque ad alius princeps multorum esse ponitur, alius principatui subiectus.

 Agri angelorum corda nostra sunt, quisque eorum ex agro quem colit offert primitias Domino.

 Sicut Christus Rex regum, etc., usque ad sufficeret nobis hec gratia.

uERS. 13.---Uniuersa frugum.  Primogenita omnia, etc., usque ad que primitus sumebantur.

uERS. 15.---Quidquid primum.  Possunt forte illi primogeniti dici, qui cum mulieribus non sunt coinquinati, uel etiam martyres; primitia quoque Ecclesie possunt dici uirgines ; decime uero, qui post coniugium continentes sunt.

Omne.  In utroque testamento ministris altaris oblationes et decime ad necessaria tribuuntur, ne terrenis possessionibus audeant inhiare, nec lucrum de ministerio querere: unde, Gratis accepistis, gratis date. Nolite possidere aurum neque argentum, neque pecuniam .

Mystice autem decime obseruantiam legis significant, uel sinceritatem integritatis fidei, uel perfectionem  boni operis, que maxime habere debent qui ministerio diuino se exhibent. In denario enim numero creature et creatoris cognitio comprehenditur, quia septenarius respicit ad humanam naturam, tribus scilicet uim anime ostendentibus; unde, Diliges Dominum Deum tuum ex toto corde tuo, et ex tota anima tua, et ex tota fortitudine tua . Corpus autem ex quatuor constat elementis. Septenarium autem, si ternario numero fidem et confessionem Trinitatis exprimenti adiunxeris, denarium complebis.

uERS. 19.---Pactum salis.  Pactum salis nominat oblationum uniuersitatem, que ad ministerium uel ad ius sacerdotum pertinet, unde in Leuitico: Quidquid obtuleris sacrificii sale condies, etc.  .

Mystice ostenditur sapientiam conuenire sacerdotibus et predicatoribus diuine legis, non secularem, sed apostolicam, de qua Paulus dicit: Sapientiam loquimur inter perfectos, sapientiam non huius seculi . De qua apostolis dicitur: uos estis sal terre . Sicut enim omnis cibus sale conditur, sic omnis sermo apostolica sapientia. Aaron ergo et filiis eius pactum est salis sempiternum, quia non solum episcopis necessaria est sapientia, sed etiam presbyteris, diaconis et omnibus ordinibus: et hoc coram Deo, id est, ut pura et simplex sine uersutia, et malitia Deo placeat. Sapientia enim huius mundi inimica est Deo .



CAPUT XIX.


uERS. 1.---Locutusque est Dominus.  Alia littera, etc., usque ad et obseruationes legis profanabat.

 Per masculum fortitudo, per feminam infirmitas significatur: per uaccam ergo infirmitas Dominice incarnationis ad sacrificium assumpta figuratur. Mortuus est enim Christus ex infirmitate, sed uiuit ex uirtute Dei .

uaccam rufam, rubram scilicet sanguine passionis, unde: Dilectus meus candidus et rubicundus : candidus scilicet ex diuinitate, rubicundus ex sanguine, candidus etiam per iustitiam uite.

 uaccam rufam  mactamus, cum carnem a lasciuia uoluptatis exstinguimus: quam cum hyssopo, ligno cedrino et cocco offerimus, quia cum maceratione corporis sacrificium fidei spei et caritatis adolemus.

uERS. 2.---Nulla sit macula.  Sine uitio. Hanc enim carnem cetere hostie significabant, etc., usque ad que non habuit in se uitium?

Nec portauerit. Omnis qui peccat, seruus est peccati: quia ergo Christus nunquam peccauit, iugum non portauit.

 Alia littera. Et non est super eam superpositum iugum, etc. Non enim subiugata est iniquitati, cui subiugatos inueniens liberauit, et uincula eorum dirupit. Unde: Dirupisti uincula mea, tibi  sacrificabo hostiam laudis, etc. Super illius enim carnem non est positum iugum, qui potestatem habuit ponendi animam suam, et iterum sumendi eam.

uERS. 3.---Tradetisque. uacca ad immolandum sacerdoti traditur, quia Dominus incarnatus pro redemptione nostra sacrificium semetipsum fecit, datus manibus Iudaici populi.

 Alia littera. Et dabis eam ad Eleazarum sacerdotem, etc. Cur non ad Aaron? Forte prefiguratum est, non ad tempus quod tunc erat, sed ad posteros huius sacerdotii, passionem Domini peruenturam.

Qui eiectam extra castra.  Quia extra portam passus est Christus, ut nos a conuersatione presentis uite quasi a ciuitate educeret .

  Et eiectam eam extra castra. Sic eiectus est Dominus passurus extra ciuitatem .

 In locum mundum, quia non habuit causam malam: Et occident eam in conspectu eius, sic occisa est caro Christi in conspectu eorum qui futuri erant in nouo testamento Domini sacerdotes.

Immolabit.  uaccam rufam  immolare non poterit, nisi qui terrena opera non fecerit, iugumque delicti non traxerit, et uinculis peccatorum ligatus non fuerit.

In conspectu omnium.  Quia Christus in conspectu omnium quasi exstinctus est: in conspectu Patris immolatus, quia quod ante oculos hominum pena, hoc ante oculos Patris sacrificium fuit.

uERS. 4.---Et tingens digitum in sanguine eius.   Alia littera. Et accipiet Eleazar sanguinem eius, et asperget contra faciem testimonii a sanguine eius septies. Quia Christus secundum Scripturas fudit sanguinem in remissionem peccatorum, ideo contra faciem tabernaculi testimonii, quia non aliter declaratum est, quam fuerat diuino testimonio prenuntiatum. Et ideo septies, quia ipse numerus ad emundationem pertinet spiritalem.

 In digito discretio operationis signatur: in sanguine uacce digitum tingere est in passione Domini nostra opera consecrari, ut passionem eius, quam cognoscimus, imitemur: Passus est enim nobis relinquens exemplum, ut sequamur uestigia eius .

  Eleazar sacerdos immolat, et in sanguine digitum tingit, quia plebs Iudea ex reproborum parte humilitatem Domini usque ad passionem persecuta est. In electis uero operationem humilitatis eius imitata

Asperget contra fores tabernaculi. Tabernaculum synagogam significat. Qui ergo tinxerit digitum, contra fores tabernaculi aspergat, id est, quisquis passionis eius uias imitatur, synagoge non credenti et resistenti per exempla bona et predicationem rectam signum bene uiuendi prebeat.

 Asperget, id est, resistenti plebi per predicationem rectam et opera, passionis Christi exempla monstrabit.

Septem uicibus. Quia septem sunt dona Spiritus  sancti, que per Christi sanguinem super Ecclesie populos distribuuntur, in quo ab omni delicto purgantur.

 Septem uicibus, etc. In septenario perfectio significatur uel accipitur, unde et septem diebus uniuersum tempus impletur, et Spiritus sanctus septiformis uocatur. Septem ergo uicibus in sanguine digitum intingere est perfecta operatione mysterium passionis imitari. Et septem uicibus contra synagogam aspergere est perfecta predicatione passionem infidelibus nuntiare.

uERS. 5.---Comburetque eam cunctis uidentibus.  Per pellem et carnem et sanguinem et fimum, sacrificia in ueteri testamento habita, que infirmitatem Domini nuntiabant, significantur. Quia omnia  postmodum spiritaliter a patribus intellecta iuxta exterius mysterium stercora sunt uocata, unde Paulus: Omnia arbitratur ut stercora , que flamme traduntur. Quamuis enim primum carnaliter sint exhibita, postmodum per Spiritum sanctum intelligentie igne consumpta sunt.

 Et cremabunt eam in conspectu eius. Puto quia crematio ad signum pertinet resurrectionis. Natura enim est ignis ut in superna moueatur, et in ipsum conuertatur quod crematur. Nam et ipsum cremare de Greco in Latinum ductum uerbum est a suspensione. Quod uero additum est in conspectu eius, id est, in conspectu sacerdotis, significare uidetur, quia illis apparuit resurrectio Christi, qui futuri erant regale sacerdotium.

 Tam pelle et carnibus eius, etc.  Quod uero sequitur: pellis eius et carnes et sanguis eius cum stercore eius comburentur: id expositum est quomodo cremabitur, et significatum est quod non solum substantia mortalis corporis Christi, que commemoratione pellis et carnium et sanguinis intimata est, sed etiam contumelia et abiectio plebis que in stercore significaretur, conuerteretur in gloriam quam combustionis flamma significat.

 Per pellem et carnem exterior Christi operatio significatur: per sanguinem subtilis et interna uirtus exteriora facta uiuificans; per fimum lassitudo, sitis, esuries, et timor mortis, et quecunque ex humanitate pati uoluit. Quidquid enim  defectu mortalitatis habuit, quasi fimus in eo abiiciendum fuit; que omnia igni cremanda sunt, id est, iuxta ueritatem Spiritus sancti intelligenda, ut que ab eo corporaliter gesta sunt per incorporeum diuinitatis Spiritum disposita sentiantur.

uERS. 6.---Lignum quoque cedrinum, et hyssopum, coccumque bis tinctum.

 De morte igitur sacrorum cecinit uates: Asperges me, Domine, hyssopo et mundabor, lauabis me, etc. , et cui patefactum erat tale mysterium expiationis, que per sanguinem Christi futura erat, proposuit: Incerta et occulta sapientie tue manifestati mihi.

 Cedrus lignum altum et imputribile est. Hyssopus herba ualde humilis, que tamen inflationem  amouet pulmonis. Per cedrum ergo altam, perseuerans contemplatio; per hyssopum mansueti cordis humilitas signatur. Qui enim contemplatione ad superna tollitur, per humilitatis compassionem debet condescendere inferioribus, nec se ex eo quod habet erigat, sed his, qui illud non habent, predicando libenter impendat.

 Alia littera, etc., usque ad ut cum illo sit abscondita uita nostra.

 Potest intelligi per cedrum spes, etc., usque ad sola in nobis caritas ad ultimum multiplicatur.

 Mittatur in flammam, usque ad ut in ipsa discat opera recta que faciat

 Hyssopum  Baptismum, quia hyssopo tincto sanguine agni spargebantur .

Coccumque bis tinctum.  Coccus bis tinctus, sanguis Christi quo mente et corpore abluimur. Hec tria purgant peccata, cedrus, id est fides crucis; hyssopus, baptismus uel martyrium; coccus, sanguinis Dominici sacramentum.

 In cocco bis tincto uirtus caritatis exprimitur, que flamma sancti amoris succensa, duobus preceptis exhiberi iubetur, dilectione scilicet Dei et proximi. Bis tinctus ergo coccus est caritas duplici precepto formata, ut sic diligatur Deus ne deseratur proximus, et sic proximus, ne contemnatur Deus.

Sacerdos.  Omnes qui in Christo credimus  sacerdotes sumus, unde: uos autem estis genus electum, regale sacerdotium, etc. . Alta ergo que per contemplationem sentimus, et quod ex mansuetudine humilitatis agimus, quod per ignem caritatis exhibemus, passionis Christi sanguine tingere debemus, ut omne quod in nobis est, illum imitetur a quo est, quia extra imitationem passionis non tam uirtus quam uitium est.

 Potest iste sacerdos, qui uacce carnes, pellem, sanguinem, fimumque comburit, ordinem Iudaici sacerdotii cum plebe supposita in necem Domini consentientis significare, unde sequitur: Et tunc demum lotis uestibus et corpore suo.

uERS 7.---Et tunc demum lotis uestibus.   Potest intelligi, etc., usque ad recte, Colliget autem cineres uacce uir mundus, etc.

 Lauabit uestimenta sua sacerdos, etc., usque ad resurrectioni eam uelut cremationi mandantes.

uERS. 8.---Usque ad uesperam.  Ad uesperam sacerdos intrat, quia infidelis populus, qui usque ad uesperam, id est, finem mundi, extra mandata uite, uelut extra castra positus est, prauis operibus commaculatus, aqua baptismi et penitentia lotus ad cognitionem in fine mundi quasi in castra reuertitur.

uERS. 9.---Colliget autem.  Et congregabit homo, etc., usque ad quia extra celebrationem Iudaice consuetudinis euangelicus honor claruit.

  uaccam sacerdos comburit, cineres uir mundus colligit, quia infirmitatem Domini Iudeus mactauit, subtilia eius mysteria Gentilis intelligit. Mundi sunt qui passionem Christi gentibus predicant.

Effundet eos. Quia Gentilis sacramenta que agnouit, predicare non cessat, sed nescientibus manifestat.

 uir mundus in loco purissimo uacce cineres fundit, dum quilibet doctus ex gentilitate assumptus, munda per humilitatem gentilium corda requirit, et mysteria eis Redemptoris tradere non desistit. Quod cum agitur, fides gentium multiplicatur, diuina uirtus agnoscitur, disciplina preceptorum tenetur. Unde subdit, ut sint multitudini filiorum  Isrel in custodiam: Isrel enim interpretatur uir uidens Deum; et bene conuersa Gentilitas Isrel dicitur, que Deum iam fide contemplatur.

Extra castra. Quia omnis Gentilitas extra legem, extra sacrificium, extra synagogam.

Purissimo. Quia prauis ac pollutis mentibus non sunt secreta Dominice incarnationis tradenda, sed his qui ad fidem uenientes cor mundauerunt.

Multitudini filiorum  Alia littera etc., usque ad ut ablutus etiam extrinsecus lauaret quodammodo uestimenta sua.

In custodiam. Quia subtiliora sacramenta mundis Gentilium cordibus tradita in mentis munitionem uertuntur Quia dum secreta et subtilia operationis illius per imitationem attendimus, per hoc nobis immunditiam  prouidemus, propter operationem, in custodiam nostram fiant cineres, propter baptismum uero in aquam aspersionis. Tunc cineres in nostram custodiam prouide custodimus, cum Redemptorem nostrum pro iniquitatibus nostris passum consideramus sollicite. Perpendimus enim quid retribuat bonis, qui uoluit mori pro malis, quid ad iustitiam fidei adducti eius gratie debeamus, qui in iniquitate positi intercessionem mortis eius accepimus.

uERS. 10.---Habebunt hoc.  Alia littera, etc., usque ad quod significat uespera.

uERS. 11.---Qui tetigerit ea.  Qui tetigerit morticinum, etc. Incipit dicere quomodo immundi facti homines, etc., usque ad secundum hoc dictum  arbitror per prophetam: In tribus et quatuor iniquitatibus non aduersabor.

uERS. 12.---Si die tertio, etc.  Si autem purificatus non fuerit die tertio, etc., usque ad adhuc, id est, etiam post mortem.

uERS. 13.---Polluet tabernaculum, quantum in se est, secundum illud: Spiritum nolite exstinguere , cum exstingui ille non possit. Nam si ex hoc tabernaculum immundum factum uellet intelligi, mundari iuberet.

uERS. 15.---uas quod, etc.  Tegmen operculi uel ligatura, est censura discipline, qua quisquis non premitur, quasi uas immundum pollutumque reprobatur. Quasi enim uas sine operculo uel ligatura polluitur, qui per studium ostentationis patens nullo  uelamine taciturnitatis operitur.

uERS. 16.--- Si quis in agro. Alia littera, etc., usque ad id est uulnere peremptum aut mortuum sine uulnere.

uERS. 19.---Lauabit et se, etc.  Alia littera, etc., usque ad immunda erit usque ad uesperam.



CAPUT XX.

uERS. 20.---ueneruntque filii, etc.  Tricesima tertia mansio est in deserto Sin: hec est Cades. Sin autem interpretatur sancta, per antiphrasin: sicut dicitur lucus cum minime luceat; uel bellum, cum sit horridum. In hac mansione Maria moritur et sepelitur, que significat prophetiam mortuam, sicut Moyses et Aaron legis  et sacerdotii finem, qui non ualent ad terram promissionis peruenire, nec populum de solitudine huius mundi educere, quod facit solus iehsu, id est, Saluator Dei filius.

Percutiens uirga.  Quia de petra aqua educta est, etc., usque ad duo enim ligna sunt crux.

uERS. 12.---Quia non credidistis.  Hic Moyses Dominum offendit, etc., usque ad Christus Dei uirtus et Dei sapientia est.

uERS. 13.---Hec est aqua contradictionis, ubi iurgati filii, etc.  Quod de aqua illa dictum est, etc., usque ad de ipso enim dicitur: In signum cui contradicetur, etc. .

uERS. 22.---In montem Hor, qui est in finibus.   Tricesima quarta mansio est, etc., usque ad ad paradisum ascensus.

uERS. 30.---Omnis autem multitudo.  Aaron plangitur, iehsu non plangitur, quia in lege descensus ad inferum, in Euangelio ad paradisum transmigratio. Fleuit populus triginta diebus, quia ante legem et sub lege et sub gratia synagoga non recipit spirituale gaudium, sed super occidentem litteram mesta incumbit.



CAPUT XXI.

uERS. 1.---Quod cum audisset. Audiuit Chananeus quod uenisset Isrel in locum exploratorum, ubi quondam offendit populus, iniuit prelium, et captiuum  duxit Isrel. Rursumque in eodem loco pugnatur, ex uoto uictor uincitur, uicti superant. In quo intelligitur, ut cum nos Dei auxilio destitutos inuaserint hostes et captiuauerint, non desperemus: potest enim fieri ut uincamus ubi uicti sumus.

uERS. 3.---Anathema.  Alia littera etc., usque ad idem est quod deuoueo, detestor.

uERS. 4.---Profecti sunt, etc.  Tricesima quinta mansio, etc., usque ad ore autem confessio ad salutem .

uERS. 8.---Fac serpentem  Morsus serpentum exaltato et inspecto eneo serpente sanabantur, etc., usque ad uiuit per Diuinitatem quasi eneus.

 uERS. 10.---Profectique filii Isrel castrametati, etc. Tricesima septima mansio est in Oboth, que uertitur in magos uel pythones. Quia post imaginem Dei, que in cordis ratione monstratur, et confessione fidei, que ore profertur, consurgunt serpentes et malefice artes; nos autem omni custodia seruantes cor nostrum, obturemus aures, ne audiamus uoces incantantium et carmina sirenarum.

uERS. 11.---Unde egressi.  In Ieabarim, etc., usque ad hoc autem eorum proprie est qui solis iustitie ortum considerant.

uERS. 12.---uenerunt ad torrentem Zareth, etc.  Tricesima nona mansio fuit in Dibongad, etc., usque ad sed propositam nobis solitudinem timeamus.

 uERS. 14.---In libro bellorum.  Non dixit in quo libro scriptum sit, etc., usque ad scriberetur in aliquo eorum libro bellum Domini.

uERS. 16.---Ex eo loco, etc.  Quid est quod magnopere precipit Dominus, etc., usque ad quia una est substantia et natura Trinitatis.

 Possunt et illi putei uideri, etc., usque ad et terram remouit, quam iniecerant Philistei.

Notandum autem quia, dum uiueret Abraham, non sunt ausi Philistei replere puteos aut iniicere terram, sed eo mortuo inualuerunt et insidiati sunt puteis eius, sed reparantur per Isaac. Puer quoque Abrahe ad puteos inuenit Rebeccam, que interpretatur Patientia: hec efficitur uxor Isaac, sed apud  puteos ; similiter Iacob cum ad Mesopotamiam uenit habens preceptum patris, ne alienigenam duceret uxorem, apud puteos inuenit Rachel; et Moyses Sephoram . Si ergo intellexisti que et quales sint sanctorum uxores, si uis patientiam in coniugium sumere, uel sapientiam et alias animi uirtutes, et dicere quod de sapientia dictum est: Hanc quesiui mihi ducere uxorem , esto assidue circa puteos istos, et ibi reperies huiusmodi coniugem, quia apud uiuentis uerbi fluenta certum est habitare uirtutes. Sunt ergo multi putei intra animam, et alii plurimi in singulis Scripturarum sermonibus et sensibus: est tamen hic eminentior quem foderunt, non quicunque homines, sed  principes, et horum sublimiores, quos appellauit reges. Ideo in hymnis canitur Deo apud hunc puteum, et scriptum est quoniam hic est puteus super quo locutus est Dominus Moysi: Congrega populum et dabo ei aquam de puteo.

Congrega populum et dabo. Lex conuocat te ad puteum, Christum, scilicet Dei Filium, propria quidem substantia subsistentem, uno tamen cum Patre et Spiritu Deitatis fonte nominatum. Ad hunc ergo puteum, id est ad Christi fidem conuocat te lex. Inde ipse dicit: quia Moyses de me scripsit . uocat autem ut bibamus aquas, et cantemus ei canticum, id est, corde credamus ad iustitiam et ore confiteamur ad salutem .

uERS. 17.---Ascendat puteus.  Initiate illi  puteum, id est initium omnium ponite puteum, quia ipse est principium et primogenitus omnis creature .

uel sic, ut uerba dirigantur ex persona Moysi ad populum: Date initium cordi uestro, ut incipiat intelligere quid sit puteus, de quo spirituales aque hauriende sunt, et reficiendus est populus credentium. Initiate ergo ei, id est Isreli, hunc puteum, ut sensum mysticum si quis ex corde uidet, Deum de profundis possit haurire. Ad hunc puteum Moyses, id est lex congregat, ad quem uidetur aliquis peruenire, sed nisi per Moysen congregetur non est Deo acceptus. Marcion uidetur sibi uenisse, et Basilides, et ualentinus: sed quia non uenerunt per Moysen, nec acceperunt legem et prophetas, non possunt laudare  Deum de fontibus Isrel. Non ueniunt ergo ad puteum tales, quem foderunt principes  et excuderunt reges. Est autem uallis salsa in qua sunt putei bituminis: omnis autem heresis et omne peccatum in ualle est, et in ualle salsa. Peccatum enim non ascendit sursum, sed semper ad ima et inferiora descendit. Est ergo in ualle positus, salsus et amarus omnis hereticus sensus, et omnis peccati actus. Quid enim dulce, quid suaue potest habere peccatum? Si autem ueneris ad hereticam sententiam et amaritudinem peccati, uenisti ad puteos bituminis, quod est esca et nutrimentum ignis Si gustaueris aquam de his puteis, si hereticum sensum et peccati amaritudinem receperis, fomenta ignis et gehenne  incendia in te preparabis. Talibus dicitur: Incedite in lumine ignis uestri, etc. 

uERS. 16.---Foderunt illum principes et excuderunt reges. Principes ergo foderunt, reges excuderunt, quod ab excudendo, non excidendo dictum est. Excudi enim dicitur, quod in saxo ceditur uel formatur. Principes ergo tanquam inferiores foderunt, id est quasi in terre mollitiem altitudinem quamdam demerserunt: hi uero quos reges appellat, quasi fortiores, non solum terre profundum, sed saxi duritiam penetrant, ut perueniant ad profundiores aquas, et ipsas abyssi uenas perscrutentur, scientes iudicia Dei esse abyssum multam. Hi sunt apostoli, quorum aliquis dicit: Nobis autem reuelauit Deus per Spiritum suum; Spiritus enim omnia scrutatur etiam alta Dei  . Qui ergo per Spiritum sanctum possunt alta scrutari et penetrare profunda mysteria putei, reges esse dicuntur, qui puteum in petra excuderunt, quia dura et difficilia scientie penetrarunt secreta. Foderunt ergo putenm istum principes, et excuderunt reges gentium, id est, Apostoli, qui gentes congregauerunt ad obediendum fidei, et omnibus patefecerunt scientiam Christi, in quo sunt omnes thesauri sapientie et scientie absconditi. Impleuerunt enim mandatum Dei, docentes omnes gentes, et baptizantes eos in nomine Patris et Filii et Spiritus sancti . Et per hoc excuderunt, id est, patefecerunt scientiam putei. Hec quoque que in manibus habemus, nobis puteus est, et omnis Scriptura legis et prophetarum: euangelica quoque et  apostolica simul unus puteus est, quem non possunt fodere uel excudere, nisi reges et principes, qui scilicet possunt auferre terram et amouere superficiem littere, et de inferiori petra, ubi Christus est, spiritales sensus uelut aquam uiuam proferre. Reges dicuntur, quia peccati regnum expulerunt, et iustitie regnum in membris suis posuerunt. Decet enim eum docere ceteros, qui prius fecerit que docet, unde: Qui fecerit et docuerit sic homines, magnus uocabitur in regno celorum ; magnum autem in regno esse, est regem esse.

uERS. 18.---Principes. Possunt iidem uocari principes et reges. uel principes prophetas intelligamus: ipsi enim sensum et prophetiam de Christo defossam in profunditate littere collocauerunt, ideo de illis  dicitur: Nisi occulte audieritis, plorabit anima uestra. Et alibi: Quam magna multitudo dulcedinis tue, Domine, quam abscondisti timentibus te . Reges sunt apostoli qui perscrutantur alta Dei et Ecclesias regunt, unde et Christus dicitur Rex regum.

Et parauerunt duces.  Excuderunt, inquit, etc., usque ad et uerbi Dei arcana perscrutantes.

Profectique sunt.  Profecti a puteo, etc., usque ad ut affectus noster et fides probetur.

Qui de hoc puteo bibit, ad hoc proficit ut habeat munera que Deo offerat, de quibus in lege dicitur: Munera mea data mea. . Ex his ergo que Deus dedit, offertur Deo; dedit autem agnitionem sui, et homo offert ei fidem suam et affectum.

 Cum obtulerimus que ex nobis sunt, consequimur que ex Deo sunt. Cum enim nostram fidem et affectum obtulerimus, tunc ipse largitur diuersa dona Spiritus sancti, de quo dicitur: Omnia autem ex Deo sunt .

uERS. 20.---In Bamoth. Bamoth aduentus mortis, qua scilicet commorimur, ut conuiuamus ei, et mortificamus membra nostra super terram. Consepulti enim sumus illi per baptismum in morte . Qui enim ordinem salutaris uie tenet, debet per hec singulariter agere et post multa ad hunc locum uenire.

 Et ex Bamoth, inquit, etc., usque ad imo profectibus iter anime paratur ad celum.

 uERS. 21.---Misit autem.  Mittit Isrel legatos ad regem Amorrheorum, etc., usque ad congregat sibi lacus confractos uel contritos.

Ad Sehon regem. Sehon, qui interpretatur arbor infructuosa, uel elatus, hic est rex Amorrheorum, qui interpretantur in amaritudinem adducentes uel loquentes. Hic est diabolus elatus et infructuosus, de quo dicitur: uenit princeps mundi huius, et in me non habet quidquam . Et alibi: Ecce princeps huius mundi mittetur foras , non quia creauit mundum, sed quia in mundo peccatores sunt, et ipse peccati princeps est, secundum quod dicitur: Quia omnis mundus in maligno positus es , id est, ipse mundi princeps est.

uERS. 22.---uia regia. Que dicit: Ego sum uia,  ueritas et uita . De quo dicitur: Deus, iudicium tuum regi da . Hac incedendum est, et nusquam declinandum, nec in agrum nec in uineam, id est nec ad opera, nec ad sensus diabolicos, si uolumus pacifice transire per mundum. Sed hoc magis incitat principem mundi quod dicimus nos nolle manere cum eo, uel morari, uel aliquid eius contingere: inde irascitur et mouet persecutiones et pericula, et cruciatus intentat. Inde dicit: Congregauit Sehon populum suum, etc.

uERS. 23.---Exercitu: principibus scilicet et iudicibus mundi et omnibus nequitie ministris, qui semper impugnant populum Dei.

In Iasa. In Iasa, Hebraice iahtsah [Figure: [Hebrew Text] 2Kb] quod interpretatur Mandati impletio. Si enim ueniamus ad  impletionem mandatorum, superamus superbum et elatum: mandatum enim complere, est diabolum et exercitum eius superare. Nihil enim nobis poterit nocere, si ueniamus in Iasa, id est si precepta Domini nostri Iesu Christi seruemus.

uERS. 24.---In ore gladii. uiuus est sermo Dei, efficax, et penetrabilior omni gladio, etc. . De quo dicit Apostolus: Et gladium Spiritus quod est uerbum Dei . In huius ore cadit Sehon, id est diabolus.

Terra eius. Omnis terrena regio terra Sehon dicitur; sed Christus et Ecclesia eius in omni terra Sehon dominatur.

 Ieboc ciuitas finisque regni Sehon, etc., usque ad uocatum est nomen eius Isrel.

 uERS. 25.---Tulit ergo.  Hic possedit Isrel ciuitates Amorrheorum, etc., usque ad sed declinauerunt ab eis.

Isrel.  Qui in Christo Isrel est, etc., usque ad et uult ut accendatur.

 In tricesima nona mansione, etc., usque ad et intellecta fortiter superatur.

uERS. 26.---Sehon regis. Sehon, id est loquentis: qui enim sub diabolo agunt, tantum loqui norunt, sed inania loquuntur, ut pote astrologi aliqui et philosophi; fidelium autem regnum, quod a Deo est, non in sermone, sed in uirtute Dei .

Moab.  Moab qui interpretatur, etc., usque ad corruunt et consumuntur.

 uERS. 27.---Idcirco dicitur.  Alia littera, etc., usque ad non Amorrheorum, sed filiorum Isrel.

uERS. 29.---ue tibi, Moab.  Chamos interpretatur, etc., usque ad contra quas dicitur: Ne tradas bestiis animas confitentes tibi .

uERS. 32.---Iazer, id est fortitudinem eorum. Fortissima scilicet hereticorum dogmata dialectica arte constructa. Et possederunt. Ab errore conuertendo et precepta Domini docendo, ut de eorum. correctione et profectu celestem sibi patriam acquirerent.

uERS. 33.---Og rex Basan.  Ad Og regem Basan, etc., usque ad in nullo enim potest honestum esse quod turpe est.



CAPUT XXII.


uERS. 2.---uidens autem.  Quod dicit Scriptura, etc., non uero una gens erat, sed due uicine.

uERS. 5.---Misit ergo nuntios ad Balaam filium Beor.  Bellum tibi imminet, rex Balac, etc., usque ad mittit ergo rex ad eum dicens: ueni nunc, et maledic mihi populum hunc, etc.

uERS. 6.---Si quo modo possim. uidetur non ex integro confidere in Balaam fama uirtutum que in populo Dei facte sunt perterritus.

Noui enim quod benedictus sit.  Non credo eum scire quod quibuscunque benedixisset Balaam, benedicti essent, sed adulandi gratia hec dicere, ut  artem eius extollens promptiorem sibi faceret. Ars enim magica nescit benedicere, nec demones scit benedicere Isaac, et Iacob, et omnes sancti: impiorum nullus benedicere nouit.

uERS. 7.---Diuinationis pretium. Alii: Diuinacula in artibus, quas curiositas humana composuit. Sunt quedam que Scriptura diuinacula nominauit. Gentilis autem consuetudo uel tripodas uel cortinas, uel huiusmodi uocabulis appellat, que quasi ad hoc consecrata, moueri ab eis et contrectari solent. Sed diuina Scriptura Ephod uernaculo sermone nominat in prophetis, quod tradunt esse indumentum prophetantium . Aliud tamen in diuina Scriptura prophetia, aliud diuinatio. Ait enim: Non erit auguratio in Iacob, neque diuinatio in Isrel.  Abdicatur ergo penitus diuinatio, opere enim et ministerio demonum impletur. Igitur Balaam acceptis diuinaculis, cum solerent ad se demones uenire, fugatos uidet et Deum adesse: quem ideo dicit se interrogare, quia consuetos sibi apparere non uidet. uenit ergo Deus ad Balaam, non quia sit dignus, sed ut fugentur illi qui ad maledicendum et malefaciendum adesse consueuerant: hinc enim prouidebat Deus populo suo.

uERS. 8.---uenit Deus, etc. Non dicitur utrum in somnis hoc factum sit, quamuis per noctem factum esse constet. Postea enim dicit Scriptura: Exsurgens Balaam mane, etc.

Nemo glorietur, si sibi Deus loquitur. Nouit enim  quomodo loquendum sit cum talibus, cum loquatur etiam cum reprobis: qui et cum per angelos loquitur, ipse loquitur.

 uenit Deus, et ait ad eum, etc. Potest obiici: Licet inuocet Balaam demones, etc., usque ad et ad magne fidei argumentum paruum puerum quasi magnum regem uenerati sunt.

uERS. 16.---Sic dicit Balac filius Sephor, etc. Balac exclusio uel deuoratio: in quo significatur mundi huius aliqua contraria potestas, que excludere et deuorare cupit Isrelem spiritualem, nec utitur ministris nisi pontificibus et scribis et Phariseis. Ipsos inuitat, mercedem promittit; illi uero sicut Balaam cuncta simulant se ad Dominum referre, et zelo Dei agere. Dicunt enim: Scrutare  Scripturas et uide quia propheta a Galilea non surgit. Et: Nos legem habemus, et secundum legem debet mori, quia Filium Dei se fecit .

uERS. 18.---Si dederit mihi Balac, etc.  Quod ait Balam iterum ad se missis honoratioribus nuntiis, etc., usque ad unde Secuti uiam Balaam filii Beor, qui mercedem iniquitatis dilexit.

uERS. 20.---uenit ergo Deus. Molestus est Deo Balaam, et prope extorquet permitti sibi, ut eat maledicere filiis Isrel, et inuocet demones ad quem iam uenerat Deus.

 Difficile est in explanatione historie, etc., usque ad quia apud Deum otiosa non sunt nec malorum nec bonorum opera.

Si uocare.  Balaam diuinus erat, etc., usque  ad non tam corde et sensu, quam ore et sermone.

 Si uideas contrariam potestatem, etc., usque ad scilicet ex gentibus credentes.

uERS. 22.---Stetitque angelus Domini. Qui aderat scilicet filiis Isrel, de quo scriptum est: Angelus meus ibit tecum .

uERS. 23.---Cernens asina angelum stantem. Magus demones uidet, asina angelum non quod sit digna uidere, sicut nec loqui, sed ut confutetur Balaam, unde mutum animal arguit prophete dementiam.

 Balaam peruenire ad propositum tendit, etc., usque ad quia ad maledicendum pergens uocem, non mentem, mutauit.

 uERS. 25.---Parieti. Id est, macerie illius uinee, in qua non erat angelus, quoniam ab alia parte erat in sulcis uinearum, iuxta Septuaginta.

uERS. 26.---Ad locum. Non iam in sulcis uinearum, sed inter ipsas macerias, id est in uia obstitit, ut non posset ad dexteram neque ad sinistram ire.

uERS. 27.---Concidit sub, etc. Quia cesa non iuit retro, in partem non declinauit, quia non ab altera parte terrebatur, sed in media uia in angusto erat angelus.

uERS. 28.---Aperuitque. Ut arguatur per eam Balaam, et mute pecudis uocibus confutetur, qui diuinus uidebatur et sapiens.

Et locuta est. . Asina cui Balaam sedet, angelum  uidet, et loquitur; id est bruta Gentilitas, quam quondam Balaam, id est, seductor idololatrie, quasi brutum animal et nulla ratione renitens, quo uoluit errore substrauit; sed ista angelum uidit quem homo uidere non potuit, et uidit, et detulit, et locuta est; ut agnosceremus sub aduentu magni angeli, illam gentilem plebem mutata duritie stoliditatisque natura solutis Deo linguis locuturam.

. Asina cui Balaam sedebat, etc., usque ad maior autem his caritas, que sola nunquam cadit.

uERS. 29.---Respondit. Nimirum tanta cupiditate plenus ferebatur, ut nec tanti monstri miraculo terreretur, et responderit quasi ad hominem loquens; cum Deus non asine animam, in rationalem  naturam uertisset; sed quod illi placuerat ex illa sonare fecisset ad illius uesaniam cohibendam; illud forte prefigurans: Quia stulta mundi elegit Deus, ut confunderet sapientes, pro spirituali et uero Isrel.

uERS. 38.---Ecce adsum: Nunquid aliud loqui potero nisi quod Deus, etc.  Balaam in Scripturis nunc uituperabilis, nunc laudabilis ponitur, etc., usque ad Balaam, illuminatus ab illo Lucifero de quo dicitur: Et quomodo cecidit Lucifer qui mane oriebatur? 



CAPUT XXIII.

uERS. 7.---ueni, inquit, et maledic mihi Iacob.  In Latinis sermonibus, etc., usque ad ideoque dicit uerbum Dei positum in ore eius.

 uERS. 8.---Quomodo maledicam.  Alia littera, etc., usque ad et pronuntiandi auctoritas perimatur.

Cui non maledixerit Deus. Qui tantum meritum designat eius cui maledicitur, et sententiam promit, quem non qualitas peccati, nec fallit affectus peccantis: homo autem neutrum nouit, et sepe conuiciis aut iniuriis prouocatus maledicit. Ideo dicit Apostolus: Benedicite et nolite maledicere , ut conuiciandi uitium resecetur.

uERS. 9.---De summis, etc. Quasi, ideo non debet maledici, quia alta et celestis eius uita. Nemo intelligit eam, nisi ad eminentem scientiam ascenderit.

 Alia littera, etc., usque ad consurgentes  cum Christo exercuerint super terram.

uide, etc. Actus Iacob, id est actiuorum, uidentur: contemplatio Isrel, id est contemplatiuorum, tantum intelligitur. uel, in futura resurrectione Iacob, uidebitur, id est corpus Isrel intelligitur, id est, resurgentium anima et spiritus.

Populus solus. Quia non est permistus ceteris hominibus, nec inter ceteras gentes reputatus, certis nobilitatus priuilegiis, obseruationibus et legitimis suis, sicut tribus Leui non est permista ceteris.

Populus solus habitabit, etc.  Spiritualis Iacob et Isrel, etc., usque ad inter gentes ultra reputabitur.

Quis numerare.  Alia littera, etc., usque ad et  patitur illa que in secundo libro Regum sunt scripta.

uERS. 10.---Moriatur anima mea.  De se prophetare uidetur: sed secundum litteram nec in Balaam, nec in illo Isrel factum est, nec fieri potuit, nec enim intra ipsos, sed ab ipsis mortuus est.

 Moriatur anima mea morte iustorum, etc., usque ad: sed fides que per dilectionem operatur .

 Moriatur anima mea morte iustorum, et fiant nouissima mea horum, etc. Multi intra Ecclesiam, etc., usque ad unde, uultus eius non sunt amplius in diuersa mutati .

Et fiant nouissima mea horum, etc.  Hoc in  Magis, qui de Oriente primi uenerunt adorare Christum , potest intelligi, qui de genere Balaam erant per generis successionem, et per discipline traditionem. Constat enim eos agnouisse stellam quam predixerat Balaam in Isrel orituram

uERS. 11.---Quid est hoc? Balac contra spem benedictiones pro maledictionibus audiens, et ultra non ferens, prophetantis uerba interrupit.

 Non uult amarus rex benedictionem, sed maledicta querit: est enim de cognatione illius cui dicitur: Maledictus tu ab omnibus bestiis terre .

Dixit ergo Balac. Putat eum perterritum Isrelis multitudine, et ideo non ausum maledicere, et mutationem loci sibi prodesse.

 uERS. 13.---uidere non possis. Demens putauit Isreliticam gratiam loci abiectione celari, nesciens quia non potest abscondi ciuitas supra montem posita.

uERS. 14.---Aedificauit. Res profanis sacrificiis agebatur, et diuinatio arte magica querebatur. uolens tamen Deus abundare gratiam ubi abundauit delictum , adesse dignabatur, non sacrificiis, sed in occursum uenienti. Et ibi dat uerbum suum et mysteria, et futura pronuntiat, ubi maxime fides et admiratio Gentilium pendet: ut qui nostris nolunt credere prophetis, credant diuinis suis.

uERS. 15.---Sta hic iuxta. Ad holocaustum suum stabat in idololatria sua positus, ideo magis cadebat: surgere ergo uidetur, qui magis ceciderat, cum idololatria  stare uideretur.

Non est Deus quasi homo, ut mentiatur.  Alia littera, etc., usque ad ne perueniat ad eum uindicta malorum suorum.

uERS. 19.---Dixit ergo, etc.  Alia littera, etc., usque ad hec uero a perfectioribus secretius aduertenda sunt?

uERS. 21.---Non est idolum in Iacob. Alia translatio: Non erit labor in Iacob, neque uidebitur dolor in Isrel, in futuro scilicet seculo.

 Non erit labor in Iacob, neque uidebitur dolor in Isrel, etc. . Future uite status denuntiatur, etc., usque ad et prophetas audiant illos.

 Dominus Deus, etc.  Alia littera, etc., usque ad  accipiet.

Et clangor uictorie regis in illo. Admonitio predicationis, qua in nobis rex, id est Christus, diabolum triumphat.

uERS. 22.---Deus eduxit eum.  Alia littera, usque ad transformabit corpus humilitatis nostre conforme corpori glorie sue.

Cuius fortitudo. Cuius? Christi. Cuius quidquid est, unum cornu est, id est unum regnum, cuius gloria est spiritualis Isrel. Ipse enim ait: Pater, da illis ut sicut ego et tu unum sumus, ita in nobis unum sint .

uERS. 23.---Non est augurium in Iacob.  Alia littera, etc., usque ad neque  diuinatio in Isrel. Sequitur:

In tempore dicetur Iacob, et Isreli quod perficiet Deus: id est cum oportet, cum expedit, etc., usque ad que Moyses  uocauit immunda.

In Isrel. Qui per fidei puritatem et munditiam mentis uidet Deum, nec ipsum Balaam reciperet, sed uerbum quod Deum posuit in ore eius respuere non audet. Nisi enim uerbum a Deo esset, non illud famulo suo Moysi procul absenti, cum Balaam hec diceret, reuelasset.

uERS. 24.---Ecce populus, etc. Alii: Ecce sicut catulus leonis exsurget, et sicut leo exsultabit. Catulus enim est, cum nuper geniti infantes rationabiles  sine dolo lac accipiunt: leo autem exsultans, cum uir perfectus deponit que erant paruuli.

 Alia littera, etc., usque ad dedit in se credentibus nomen leonis, et catuli leonis.

Erigetur. Erigendum dicit populum futurum, de eo enim que uidebat, dixisset, erectus est.

Non accubabit.  Alia littera, etc., usque ad et ut leo exsultans.

Cumque duxisset.  Et assumpsit Balac, etc., usque ad et deserta sunt Deo negotia.

Aedifica mihi hic.  Que sacrificant gentes, etc., usque ad qui fidem Christi non recipiunt.



CAPUT XXIu.

uERS. 1.---Cumque, etc.  Cum nullum  demonum, etc., usque ad et unumquemque in ordine suo resurrectionis gloriam adepturum.

Nequaquam abiit. Id est non stultis sensibus, sicut solebat in multis animalibus et pecudibus, Dei considerabit uoluntatem: sed agnoscet quia neque de bobus cura est Deo, neque de ouibus, neque de auibus, aliisque animalibus , sed que de eis scripta sunt, propter homines intelliget scripta.

uERS. 2.---Irruente in se.  Et factus est spiritus Dei super illum, id est super Balaam, etc., usque ad et multa similia.

uERS. 3.---Dixit Balaam.  Dixit Balaam filius Beor, etc., usque ad et ideo dicit reuelatos  oculos eius esse, quia potuit uidere quod uidit.

Cuius obturatus, etc.  Quia in somnis clausis corporeis oculis angelico ministerio hec uidit. Oculos uero mentis partim habet apertos, partim clausos, qui mysteria futura agnoscit, sed errorem non corrigit. Sic iniqui aliud scientia, aliud moribus agunt: aliud ore, aliud opere ostendunt.

uERS. 5.---Quam pulchra.  Alia littera, etc., usque ad ut nemora umbrantia, ut paradisi super flumina, etc.

uERS. 6.---Ut ualles nemorose.  Alii, etc., usque ad et in doctrina eorum quasi incedentes per opaca nemorum delectantur.

Ut horti iuxta fluuios irrigui.  Alia littera, etc.,  usque ad in tabernaculo merito dicitur habitare.

Cedri. Dei scilicet, que suscipiunt palmites uitis de Aegypto translate: in quibus requiescit ille fructus, cuius umbra operuit montes.

 Alia littera, etc., usque ad et nouissimum inimicum destruat mortem.

uERS. 8.---Eduxit illum de. Deus eduxit eum ex Aegypto post mortem scilicet Herodis, unde: Ex Aegypto uocaui Filium . Quod ex hoc loco uidetur assumptum et Euangelio insertum uel de Osee propheta.

Post mortem Herodis, uel, de seculo, eduxit illum Pater ad semetipsum, ut uiam faceret eis qui de hoc mundo ascensuri erant ad Deum.

Cuius fortitudo similis, etc. Omnia enim demonum  regna deiiciens, unum suum regnum quasi uere unicornis fundauit in gloria: cornu enim regnum significat.

Deuorabunt gentes, etc.  Edet gentes inimicorum suorum, et crassitudines illorum medullabit, etc. Gentes scilicet, etc., usque ad qui intelligibilis et sanctus est, et unus et multiplex dicitur et subtilis.

Et perforabunt sagittis. LXX: Et iaculis suis sagittabunt inimicum. Christus enim uerbis suis uicit diabolum , et omnes contradicentes superat et confringit: omnis enim qui peccat, inimicus eius est, dum peccat; si autem uerbis Dei confixus peccata sua agnoscens compungatur, et ad penitentiam conuersus, iaculis eius confixus dicitur.

 uERS. 9.---Accubans dormiuit ut leo, etc. Si intellexisti quantam requiem habeat iter sapientie, quantum gratie, quantumque dulcedinis, noli dissimulare, noli negligere, aggredere iter, nec eremi solitudinem perhorrescas; habitanti enim in huiusmodi tabernaculis occurrit manna celeste, et angelorum panem manducabis . Incipe tantum cito, in consortium tuum uenient angeli, quos significant cedri.

Quam suscitare nullus audebit; LXX: Quis suscitabit eum? Nunc enim a Patre suscitatus dicitur; nunc ipse templum corporis sui suscitare se dicit , ideo quasi percontantis significatur affectus.

Qui benedixerit. Qui benedicunt, Christo benedicunt  in communionem paterne benedictionis assumpti. Qui autem maledicunt maledicti sunt. Iudei qui maledixerunt Christo, lacrymabiliter maledicti sunt. Quid enim posset illis euenire qui maledicunt sapientie, et ueritati et uite, nisi ut ab his omnibus exsules iaceant? Hec enim omnia Christus est .

Qui maledixerit tibi, in maledictione reputabitur: Iratusque Balac contra.  Ego puto quod non solum maledicit Christo, qui sermonem aduersus eum profert maledictum; sed etiam qui sub nomine Christiani male agit turpiter uiuit, et inhonestis uerbis aut factis nomen eius facit blasphemari. Sicut non solum Deum benedicit, qui sermonibus solis, sed et qui actibus, uita et moribus facit nomen Dei benedici.

 uERS. 11.---Dominus priuauit te honore disposito. Ostendit Dominus quia etiam Balac intellexit non iam demonum ministerio decipi Balaam, sed Dei uirtute ad meliora transferri.

uERS. 13.---Non potero preterire sermonem Domini Dei mei, ut uel boni. Sciens Balaam quod non sibi per ministros solitos responsa deferrentur, sed ab eo qui habet omnium potestatem, recte uidetur protestatus se non posse preterire uerbum Domini, uel proferre aliquid boni uel mali ex ore suo. Qui enim loquitur, non potest sacrificiis uel muneribus permutari, apud quem non est transmutatio, et ideo non potest sacerdos mercede mutari, ubi Deus muneribus non mouetur. Discessurus tamen Balam incipit  iterum prophetare. Et dicit: Consilium do tibi, etc.

uERS. 14.---Dabo tibi consilium  ueni, consilium do tibi, etc., usque ad tanquam qui uere uidens sit et uere audierit.

uERS. 15.---Dixit Balaam.  Balaam filius Beor, etc., usque ad que pro utilitate concessa sunt.

 Dixit homo cuius obturatus est oculus. Nescit impius mala que facit, nisi cum pro eis puniri ceperit. Consilium Balaam contra Isrelitas prebuit, sed post in pena uidit quid prius ex culpa commiserit. Electi autem quia ne peccare debeant, preuident: oculi eorum ante casum  patent. Iniquus uero post casum oculos aperit, quia post culpam iam in pena conspicit, quia malum debuit uitare quod fecit.

(uERS. 16.---Qui cadens apertos habet oculos. Sepe malus eterna iudicia admiratur, predicationem celestis patrie cum audit, diligit, et opera diuine dispositionis obstupescit. Iacens ergo miracula considerat, quia Dei potentiam sciendo pensat, sed uiuendo non amat.

uERS. 17.---uidebo eum, sed non modo. Alia littera: Ostendam ei, et non modo. Beatificabo et non appropinquat. Hec ad illos quorum personam gerit referuntur. Quia doctores legis et scribe ostendunt Christum in lege et prophetis promissum, sed non modo; id est quando uenit, sed cum plenitudo gentium  introierit, tunc ostendent, tunc beatificabunt, modo blasphemant. Sed tempus quo hec futura sunt, longe est et in fine seculi. Ideo ait: Ostendam illi, id est populo, qui tunc saluabitur, sed non modo.

Non modo, cum ista loquor: Quia ubi uenit plenitudo temporis misit Deus Filium suum .

Orietur stella ex Iacob.  De hac stella, etc., usque ad ut utrumque euidenter prophetatum appareat.

Et percutiet duces, principatus et potestates affigens cruci . Aliter non potest saluare Moabitas, nisi prius uastasset duces impietatis.

uastabitque omnes.  Et predabitur omnes filios Seth. Iste est Seth filius Adam, etc., usque ad de morte reuocauit ad uitam.

 Et erit Idumea possessio eius.  Et erit Edom hereditas ei, Esau inimicus eius, etc. Edom idem est qui Esau, etc., usque ad per obedientiam spiritus consors future hereditatis existet.

uERS. 18.---Isrel uero fortiter aget.  Et Isrel fecit in uirtute. Quia scilicet tunc Edom, etc., usque ad qui potest animam et corpus perdere in gehennam.

Et perdat reliquias ciuitatis.  Perdet liberatum de ciuitate, etc., usque ad cui si commorimur, etiam conuiuemus .

uERS. 20.---Principium. Non hoc ad historialem Amalec referri potest: non enim primus erat antiquitate; sed ad spiritalem, qui declinando populos a Deo et faciendo gentiles ex Dei cultoribus, Amalec  nominatur. Et initium gentium dicitur, quia initium dedit, ut homines fierent gentiles mutando gloriam incorruptibilis Dei in similitudinem imaginis corruptibilis hominis: ut enim in populo Dei Christus est initium, sic in populo qui declinat a Deo, et gentilis efficitur Amalec.

 Initium gentium Amalec, etc., usque ad et omnis secta que a Deo populum declinat, exponatur.

uERS. 21.---uidit quoque, etc.  Alia littera, etc., usque ad et discant non blasphemare.

Non uidetur Cineum ualde culpabiliter nominare, cui dixit Saul: Discede de medio Amalec et non percutiam te, quia fecisti misericordiam Isrel, etc.  Huius robustum est habitaculum, si ponat in  petra, que est Christus, nidum suum.

 Cineus, etc., usque ad et omne quod preterit cordis uolatu transcendunt.

uERS. 22.---Electus. Electi de numero sapientum, ueritatis inquisitores uita uiuunt perpetua; unde: elucidant me, uitam eternam habebunt .

Assur. Diabolus scilicet, cui heretici traduntur dirigendi et corrigendi.

uERS. 23.---Parabola. Sepe parabolice loqui dicitur, ne quid in his non quasi parabolam, sed secundum litteram accipiamus.

Quis. Tam felix, qui hec uideat, sentiat, intelligat, et credat, quod hec ita fecerit Deus.

Quando ista. Cum scilicet orietur stella ex Iacob, surget homo ex Isrel, et delebit Amalec, et semen  peribit. Id est, cum ueniet Christus et cultum idolorum destruet, et demonum potestatem subiiciet.

uERS. 24.---uenient. uidetur significare quod iuxta incarnationem Domini ueniant Romani, Assyrios, Hebreos et omnes orientales superaturi, et tandem regnum perdituri, secundum statuam Danielis ; uel quod in aduentu Christi in fine temporum, quod pars occidentalis significat, omnia regna mundi gladio spiritus, id est, uerbo Dei superentur, et in tempore Antichristi cesset predicatio Euangelii.

 Alia littera, etc., usque ad ei super omnem uirtutem inimici.

Hebreos. Hebreus est qui de Aegypto transit ad  terram promissionis, de tenebris ad lucem, de morte ad uitam: sed non sine magno certamine potest obtinere; affligit ergo et affligitur, cedit aduersarium et ceditur. Affligunt ergo Assyrii Hebreos, id est, populum Dei, sicut affliguntur ab eis.

Etiam ipsi peribunt.  Et ipsi pariter peribunt. Non cum Hebreis scilicet, sed pariter, etc., usque ad quos deceptio diaboli deduxit in mortem.

uERS. 25.---Surrexitque.  Quia Balaam Dei uirtute constrictus, etc., usque ad rex uero Balac continuo consilio paruit.



CAPUT XXu.

uERS. 1.---Orabatur, etc., in Setim. Interpretatione  Hebraicorum nominum, [Figure: [Hebrew Text] 2Kb] Sittim inuenimus in lingua nostra responsionem uel refutationem dici. Applicuit ergo Isrel ad responsionem uel refutationem, non bene applicuit.

 Ipsa historia nos edificat, etc., usque ad mendacio et omnibus malis, cum quibus unum corpus efficitur.

uERS. 2.---Comederunt. Quasi, etiam de his que immolata sunt idolis comedunt, que exsecrabilia sunt apud Deum. Quis enim consensus templo Dei cum idolis?

 Ait Apostolus, etc., usque ad et qui eum recipit, idolis immolata manducat.

Et adorauerunt deos earum. Nota ordinem: malos seruos primo concupiscentia decipit, inde ingluuies,  postremo captiuat impietas, cuius merces exsoluitur fornicatio.

 Salomon cum esset sapientissimus, etc., usque ad, Adolescentularum non est numerus, una tamen est columba mea.

uERS. 3.---Initiatus est Isrel, etc. Consecratus est, scilicet mysteriis idoli, quod apud Madianitas precipue a mulieribus colitur, et est species turpitudinis, sed scriptum uix reperitur que, uel qualis sit, uel cuius forme, forte ne auditorem polluat. Cum ergo multe sint turpitudinis species, una Beelphegor dicitur. Omnis ergo qui turpe aliquid committit, in aliqua turpitudinis specie Beelphegor consecratur.

 Et initiatus est Beelphegor, etc. Per omnia  peccata que committimus, etc., usque ad predicens quia uincula et carceres maneant eum ibi.

 Fortassis referuntur hec ad angelos, etc., usque ad rationem reddituri pro animabus uestris.

 Populus peccat, etc., usque ad ante quem nichil potest abscondi, nichil obscurari.

 Et dixit Dominus, etc., usque ad prudentium fidei satis euidenter ostendit.

uERS. 7.---Quod cum, etc.  Hec edificauerunt priorem populum, etc., usque ad et propitius nobis fiat Deus per uerum Phineem Dominum nostrum Iesum Christum.

Arrepto pugione. Significat per crucem Christi non solum idololatriam, sed et omnem carnis affectum uel concupiscentiam perimi, et sic Deum placari.

 uERS. 9.---Occisi sunt uiginti quatuor millia. Quia lumen ueritatis et iustitie relinquentes, cecitatem idololatrie et fornicationis amauerunt, solis eterni lumine priuati, mortis tenebras incurrunt. uisibilis enim sol uiginti quatuor horis orbem illustrat, et suo ambitu noctis tenebras fugat; sic et Christus ad fugandas peccati tenebras per apostolos et prophetas mundum illustrat.

uERS. 13.---Pactum. Quisquis zelo Dei compunctus carnis stimulos contemnit, comprimit; uel subiectos, ne lasciuiant, corrigit, sempiternum sacerdotium acquirit, pertinens ad eumdem, de quo dicitur: Tu es sacerdos in eternum secundum ordinem Melchisedech , cum quo eternum regnum possidebit.  Interpretatur autem Phinees ore parcens, uel ore requieuit, uel oris augurium: Eleazar, Deus meus adiutor, uel Dei adiutorium; Aaron mons fortitudinis, uel mons fortis. Que nomina congrue predictum sensum exprimunt: qui enim se ore continet ne praua loquatur, et mysteria celestia exponit auditoribus, per Dei adiutorium pium laborem explens, ad montem fortitudinis, id est Christum, feliciter ascendit.

Erat autem, etc.  Isrelita qui fornicatus est cum Madianitide, etc., usque ad ubi cruciatur die ac nocte usque ad nouissimum quadrantem.



CAPUT XXuI.

uERS. 1.---Postquam noxiorum, etc. . Quia illi qui primo asciti fuerant pro peccato ceciderunt, etc., usque ad his autem cuncta que promittuntur impleta sunt.

uERS. 2.---Numerate omnem. Iterum populus numeratur et Leuite, ut interfectis primis carnalibus, nouus populus Dei censeatur, qui per Iordanis baptismum transeat, et celestis hereditatis repromissionem accipiat.

uERS. 53.---Istis diuidetur terra.  Reprobatur prior populus qui est in circumcisione, etc., usque ad et mere diuinitatis capaces per puritatem effecti.

 Terre huius diuisio, etc., usque ad sed illius que urbibus contigua est.

 uERS. 54.---Pluribus maiorem. Ut scilicet numerosior tribus maiora spatia terre sortiatur; que minor autem fuerit, hominum numero minorem.

Unus iustus, secundum quod Deo acceptus, pro pluribus habetur; unde: Per unum sapientem habitabitur ciuitas, tribus autem iniquorum desolabitur; et unus iustus pro toto mundo. Iniqui autem, etsi multi sint, exigui et pro nichilo ducuntur apud Deum . Est ergo multitudo laudabilis; unde Abrahe quem eduxit foras, ait: Respice celum si potes dinumerare stellas, ita erit semen tuum, etc. . In quo notandum quia iustus in interioribus semper consistit, quia in abscondito orat Patrem, et omnis gloria filie regis, id est, regalis anime, intrinsecus est: sed Deus educit eum foras, cum res postulat et rerum uisibilium ratio.

 uERS. 55.---Ut sors terram. Per sortem precipitur diuidi hereditas, sed uideo ipsummet Moysen cui ista mandantur, non sorte diuidere hereditatem Ruben, Gad, et dimidie tribui Manasse : iehsu quoque Naue, extra sortem dat hereditatem tribui Iude et Caleb et tribui Ephraim, et dimidie tribui Manasse. In ceteris sors mittitur: unde puto, quod in celesti hereditate aliqui non uenient ad sortem, neque cum ceteris  numerabuntur, sed erit egregia eorum hereditas, sicut fuit Caleb, et tribui Iude, et Iesu filio Naue. Sicut enim cum adepta uictoria diuiduntur spolia, egregii bellatores cum ceteris non ducuntur ad sortem, sed optima queque uirtutum merito percipiunt,  ceteri sorte utuntur iure uictorie: ita uidetur mihi Christus Dominus meus facturus. Illis enim precipuos et sublimes decernet honores, quorum facta magnifica et sublimes cognoscit uirtutes, unde ait: uolo, Pater, ut ubi ego sum, illic et isti mecum sint. . Et alibi, Sedebitis et uos super duodecim thronos, iudicantes duodecim tribus, etc. . Et alibi, Sicut tu in me, Pater, et ego in te, ita et isti in nobis unum sint . Hec omnia non sorte descendunt, sed dilectionis prerogatiua.

uERS. 65.---Nisi Caleb filius Iephone, et Iosue filius Nun.  Sexcenta millia armatorum de Aegypto dicuntur egressa, et duo tantum in terram promissionis ingressi. Multi enim per baptismum ad fidem transeunt, sed ad celestem patriam paucissimi  perueniunt, secundum illud: Multi enim sunt uocati, pauci uero electi . Duo tantum ingrediuntur, propter eos qui ex utroque populo celeste regnum adipiscuntur, uel qui per actionem et contemplationem ad eternam beatitudinem predestinantur.



CAPUT XXuII.

uERS. 6.---Da eis.  Dabis ei possessionem, etc. Hec secundum historiam etc., usque ad recte ergo locute sunt filie Saphaad.

uERS. 8.---Homo cum mortuus fuerit absque filio, etc.  Supponitur lex de successione, etc., usque ad non perdet mercedem suam.

 uERS. 12.---Ascende in montem, etc.  uide quomodo qui perfectus et beatus est, etc., usque ad Ille ergo solus debet requiri, qui peccatum non fecit.

 Mors Moysi finis legis, etc., usque ad id est, sub uelamento Patris et Filii et Spiritus sancti requiescet anima nostra.

uERS. 14.---Quia offendistis, etc.  Eam causam mortis Moysi dicit Dominus, quam et fratris eius, quia scilicet non sanctificauerunt eum coram populo ad aquam contradictionis, id est quia dubitauerunt quod dono eius posset aqua de petra profluere.

Mystice autem significatur, quia nec uetus sacerdotium, cuius personam Aaron gerebat, nec ipsa lex, cuius personam gerebat Moyses, introducunt  populum Dei in terram eterne hereditatis: sed iehsu, in quo significatur Christus, id est gratia per fidem. Et Aaron quidem ante defunctus est quam Isrel in aliquam partem terre promissionis intraret: Moyse autem adhuc uiuente capta est terra Amorrheorum et possessa, sed Iordanem cum eis non transiit. Ex aliqua enim parte lex obseruatur in fide Christiana. Ibi enim sunt etiam precepta que usque hodie Christiani obseruare iubentur. Sacerdotium uero illud et sacrificium nullam partem tenent hodie fidei Christiane, nisi quod in umbris futurorum acta et transacta. Cum uero ambobus fratribus, ut apponantur ad populum suum dicitur, manifestum est non esse in illis iram Dei, que separat a pace  eterne societatis. Unde patet non solum officia, sed et mortes eorum signa fuisse futurorum, non supplicia indignationis Dei.

Prouideat. Nota, non elegit filios, non nepotes, nec rogat ut constituantur duces: Dei iudicio electionem committit.

uERS. 16.---Prouideat Dominus Deus.  Recessurus de seculo, etc., usque ad ut possint eum audire filii Isrel.

Spiritus. Sanctus scilicet. Non enim de spiritu hominis hoc diceret, quem nullus erat qui non haberet. Iubetur tamen manus ei imponere, ne quisquam quantalibet pollens gratia sacramenta consecrationis audeat recusare.

uERS. 20.---Et dabis.  iehsu succedit  Moysi, etc., usque ad et remissionem peccatorum, etc.

Et partem glorie. Quasi, facies eum socium glorie tue: non enim res huiusmodi quasi partiliter diuise minuuntur, sed tote sunt omnibus, tote singulis, qui earum habent societatem.

Ut audiat, etc.  Si sacrificia et instituta legalia usque in presens mansissent, Euangelii fidem exclusissent. Erat enim in illis magnitudo et reuerentie plena religio, que primo aspectu stupefaceret intuentem. Quis enim uidens sanctuarium, altare, sacerdotes sacrificium consummantes, et omnem illius rei ordinem, non putaret plenissimum hunc esse ritum quo Deus coleretur creator omnium?  Sed gratias aduentui Christi, qui illa destruit que magna uidebantur in terris, et cultu Dei a uisibilibus ad inuisibilia transtulit, et a temporalibus ad eterna. Sed ipse Christus aures requirit que hec audiant, et oculos qui hec uideant.

uERS. 21.---Pro hoc, etc. Moraliter instruimur, ut quisquis accipiat potestatem in populo secundum magisterium diuine legis  uitam suam et subditorum ordinet atque regat.



CAPUT XXuIII.

uERS. 1.---Dixit quoque.  Alia littera, etc., usque ad qui putat aliquid se Deo prestare uelut indigenti.

  In diebus festis meis. Habet Deus dies festos suos, etc., usque ad ubi adhuc nulla sunt peccata, dies festos meos dicit.

uERS. 3.---Hec sunt sacrificia. Queramus ergo diligenter, etc., usque ad sed sunt alii dies festi his qui non possunt indesinenter immolare sacrificium castitatis.

uERS. 9.---Die autem Sabbati.  Secunda ergo festiuitas est, etc., usque ad qui sacerdos est in eternum secundum ordinem Melchisedech .

Et duas decimas simile oleo consperse.  Hec offert qui spirituali gratia repletus scientiam duorum testamentorum, docente Spiritu sancto, uerbis et exemplis docet auditores suos, non pro temporali  lucro, sed pro uite eterne premio.

uERS. 11.---In Kalendis. Id est in neomeniis, cum Ecclesia uel quelibet anima soli iustitie sic propinquat, ut unus spiritus cum eo fiat, et per ipsum innouata ueterem hominem abiiciat.

 Tertia festiuitas neomenie dies, etc., usque ad innouata iugulat.

uitulos de armento. Potest in duobus uitulis iucunditas boni operis in anima uel in corpore signari: que secundum duo Testamenta offertur Domino in duobus preceptis caritatis.

Arietem unum. In ariete regimen discipline forte et immobile secundum unitatem fidei catholice.

Agnos anniculos septem. Simplicitatem et mansuetudinem morum pro celesti requie per gratiam septiformis  Spiritus.

uERS. 12.---Et tres decimas simile. Hec offert qui scientiam spiritualem in sancte Trinitatis fide, oleo letitie illuminatus exhibet cum bono opere.

Et duas decimas. Hoc facit, qui decalogum legis in duobus preceptis caritatis ad suam et proximorum utilitatem studet conuertere, et sic totam uitam suam in suauem odorem Domino dedicare.

uERS. 13.---Et decimam decime, etc., per agnos singulos. Hoc fit cum simplicitas morum secundum Scripturarum regulam gratia Spiritus sancti cooperante instituitur et ornatur. Bene autem hec omnia in holocaustum Domino iubentur offerri, quia hec agere debemus, non ut humanam laudem, uel presentem  retributionem queramus, sed omnium bonorum datori Deo per omnia placeamus, et eterne uite retributionem mereamur.

uERS. 16.---Mense.  Quarto loco ponitur inter festiuitates, etc., usque ad et diem festum agit cum Deo et angelis eius.

uERS. 17.---Quintadecima die.  Sequitur huic continua festiuitas, etc., usque ad efficitur nequior et deterior.

 Omnes qui imbuendi sunt altioribus disciplinis, etc., usque ad sacrificiis spiritalibus in purificatione mentis oblatis.

uERS. 26.---Dies etiam primitiuorum quando offeretis nouas fruges, etc.  Sexta festiuitas dicitur nouorum, etc., usque ad bonitatem, mansuetudinem  et similia.



CAPUT XXIX.

uERS. 1.---Mensis etiam septimi.  Sequitur festiuitas septimorum, etc., usque ad quem posuit Deus propitiatorem in sanguine suo, per fidem.

 Ultimus dies festus, etc., usque ad, Cum autem uenerit quod perfectum est, euacuabitur quod ex parte est .



CAPUT XXX.

uERS. 3.---Si quis. Anime que in perfectum uirum occurrit, nemo dominatur in uotis, sed libertatem suam habet in illis.

 uotorum lex ponitur, etc.,  usque ad ut facias tantum quod pertinet ad diuinum cultum.

 Animarum, que in Ecclesia Dei sunt, etc., usque ad nec necesse sit nobis sub tutoribus et procuratoribus derelinqui a Patre.

Iuramento constrinxerit, etc.  Non hoc ad omnem, etc., usque ad sed per uotum ipse sibi efficit non licere.

uERS. 4.---Mulier si, etc. Id est, si femina, et adhuc tenera fuerit anima, cui uir, uel pater dominatur in uotis: non semper in ipsa est culpa, sed interdum redit ad uiros uel parentes.

Et iuramentum; LXX: Et definitiones quas definiuit aduersus animam suam. Non quod talibus uotis noceant anime sue: sed aduersus animam, dicitur  aduersus animalem delectationem, sicut ibi: Affligetis animas uestras.

 Merito queritur in hoc loco etiam de uoto uirginitatis: mulieres enim, etiam uirgines, in Scriptura solent appellari; et uidetur Apostolus de patre loqui, cum dicit: Seruet uirginem suam, et det uirginem suam, etc. . Hoc modo, nuptum ubi nonnulli intellexerunt uirginem suam, id est uirginitatem suam: nulla tamen hoc simili Scripturarum locutione demonstrant, cum sit inusitatissima.

uERS. 6.---Nec obnoxia tenebitur. LXX: Dominus mundabit eam, quia abnuit pater eius. Id est mundam habebit, et iudicabit, sicut dicitur: Mundabit eum sacerdos, et mundatione non mundabis reum . Id est non dices mundum eum qui immundus est.

uERS. 7.---Si maritum. Id est, si adulta et uiripotens fuerit ad concipiendum semen uerbi Dei, et doctrine spiritalis capienda secreta; unde: uolo autem omnes uos uni uiro uirginem castam exhibere Christo .

 Quia Dominus mandauit, etc., usque ad cum ipse Deus hoc preceperit, et hoc uoluerit.

uERS. 11.---Uxor in domo.  De illa prius dixit, que in domo patris sui uouit, etc., usque ad sic tamen, ut non nisi rationi motio illa consentiat.



CAPUT XXXI

 uERS. 2.---Ulciscere prius.  Scandala filiis Isrel Madianitarum tergiuersatione acciderant, etc., usque ad ubi recte ambulanti deceptio ad peccandum subiicitur.

Et sic colligeris. Nouissime inquit: Apponeris ad populum tuum, etc. Hoc contra Samaritas, qui negant resurrectionem mortuorum, nec fidem futuri seculi recipiunt. Nemo enim apponitur ad eos qui non sunt: constat ergo esse aliquem populum cui Moysen dicit esse apponendum.

uERS. 4.---Mille uiri de singulis, etc.  Aduerte diuine uirtutis magnificentiam, etc., usque ad talibus enim armis instructi diabolica castra fugabimus.

uERS. 8.---Et reges eorum, etc.  Interficiuntur reges Madianitarum, etc., usque ad factus est nobis a Deo iustitia, et pax, et redemptio.

Balaam quoque. Patet consilio Balaam subornatas esse mulieres Madianitarum que deciperant Isrel; unde hic uelut auctor sceleris interficitur.

 Dictum est superius, quod Balaam rediit in locum suum. Sed forte reuersus est, quamuis Scriptura non dixerit: uel forte in locum suum rediit ab eo loco ubi sacrificia faciebat, in eum scilicet locum, ubi tanquam peregrinus habebat hospitium; non enim dictum est in domum suam, aut in patriam suam. De Balac autem dictum est, ad semetipsum. Id est, ubi tanquam dominus habitabat.

Cur feminas.  Mystice feminam in predam  de bello reuertens seruat, etc., usque ad, ut que Deo placita sunt desideremus, et perficere studeamus.

uERS. 16.---Ad suggestionem. Hic euidentius ostenditur ipsius Balaam suggestione mulieres subornatas fuisse.

 Non dubitauit Balaam, oblata copia feminarum, fornicationis ruina Isrelitas collapsuros, quia concupiscibiles anime eorum partes sciebat esse corruptas: ita demones unumquemque pertentant, illis affectibus anime laqueos tradentes quibus nos senserint egrotare.

uERS. 21.---Eleazar. Nota quod Eleazar non ad omnem populum, sed ad uiros uirtutis loquitur,  qui reuertebantur de prelio: uiri autem uirtutis sunt, qui ad bellum procedunt, qui in agone contendunt, et ab omnibus se abstinent; alii uero non uiri sunt uirtutis.

uERS. 22.---Aurum. Tempus belli est in hoc mundo contra nequitias spirituales et concupiscentias carnales. Spectat nos angelorum chorus, et uirtutum celestium pia erga nos pendet exspectatio, quando uel quomodo de prelio reuertamur, quis plus afferat auri uel argenti, quis lapides pretiosos curiose intuetur. Requirunt etiam qui deferunt es, qui ferrum, qui plumbum, uel uas ligneum, uel fictile aut aliquid huiusmodi magne domus usibus necessarium. Secundum ergo ea que quisque detulerit, mansionis ei meritum deputabitur. Probantur tamen  hec omnia, alia per ignem, alia per aquam uniuscuiusque opus quale sit ignis probabit.

Et lauabitis, etc.  uides quomodo purgatione indiget omnis qui exit de prelio huius uite, etc., usque ad ut mundus ingrediatur ciuitatem Dei.

uERS. 27.---Qui pugnauerunt.  Sunt quidam in populo Dei, etc., usque ad tanto prestantior est numerus quingentorum quam quinquaginta.

 Differentias esse profectus et meritorum in populo fidelium, etc., usque ad Catenule uero uerbi et doctrine connexiones significant.

uERS. 50.---Depreceris.  Ad propitiandum Deum pro nobis, etc., usque ad pro quibus solis decet  eum propitiari.

uERS. 51.---Susceperuntque. Alia littera: Et accepit Moyses et Eleazar sacerdos aurum ab omnibus tribunis et centurionibus, et intulit illud in tabernaculum testimonii memoriale filiis Isrel coram Domino. Nota quia que dicuntur, non ad conspectum uisibilem, sed ad mentis memoriam referuntur. Beatus enim est qui recordatur se aliquid boni operis fecisse coram Domino et obtulisse munera beneplacita Deo, uirtutes scilicet animi et ornamenta pietatis.



CAPUT XXXII.

uERS. 1.---Filii autem Ruben, etc.  Omnia que dicuntur non solum ex sermone,  qui dicitur, pensanda sunt, sed ex persona dicentis, etc., usque ad sed per Moysen hereditatem extra Iordanem accipiunt.

uERS. 4.---Terra quam percussit Dominus.  Sunt multi in Ecclesia qui paruuli esse despiciunt, etc., usque ad dum transitoriis excecantur.

Iumenta plurima.  Iumenta et pecora multa sunt, etc. Prior populus, etc., usque ad qui est terra promissionis intrare.

uERS. 29.---Si transierint filii Gad et filii Ruben, etc.  Alia littera, etc., usque ad sed que sursum est, et libera, et mater omnium nostrum est.



CAPUT XXXIII.


uERS. 1.---He sunt mansiones, etc.  Diuersas creauit Deus ciborum differentias, etc., usque ad aliam uero, qua post resurrectionem ascensura ad celos, non subito nec importune condescendit, sed per multas mansiones, in quibus singulis lumine sapientie illustrata ad ipsum patrem luminum perueniat.

Per turmas suas. Septuaginta sic: Cum uirtute sua, Christo, scilicet, qui est Dei uirtus et Dei potentia. Cum ipso ergo ascenditur, qui ad nos descendit ut ascenderemus. Qui enim descendit, ipse est qui ascendit, etc. . Unde: Tecum descendam in Aegyptum, etc. . Ideo, non erat in  tribubus eorum infirmus.

In manu Moysi et Aaron quas descripsit, etc.  Non enim tantum scientiam legis et fidei, etc., usque ad unum enim opus utriusque manus est, et una perfectionis expletio.

uERS. 2.---Moyses iuxta castrorum loca, que Domini iussione, etc. Et scripsit Moyses profectiones eorum et mansiones per uerbum Domini, ut scilicet legentes quante nobis immineant profectiones et mansiones, preparemus nos ad hanc uiam, nec segniter tempus nostrum consumamus: ne dum uanitatibus immoramur, et singulis que ad uisum, auditum, tactum, odoratum, gustumque ueniunt, delectamur, pretereat tempus, nec spatium uie expleamus, sed in medio deficiamus quasi in deserto.  Idcirco enim uenimus in hunc mundum, ut transeamus de uirtute in uirtutem, neque permaneamus pro terrenis in terra, sicut ille qui dicebat: Anima, habes multa bona: manduca, bibe et letare . Ait enim illi Dominus: Stulte, auferetur a te hac nocte anima tua . Non dixit in hac nocte, nec in hac die, sed hac nocte: nocte enim perimitur, sicut primogenita Aegyptiorum, quia dilexit mundum et tenebras eius, socius rectorum mundi huius, tenebrarum harum. Tenebre autem et nox mundus iste dicitur, pro his qui in ignorantia uiuunt, nec lumen ueritatis recipiunt, et ideo de Ramesse ad Soccoth non transeunt.

uERS. 3.---Profecti igitur, etc. Filii Isrel adhuc in Aegypto positi quartadecima die fecerunt pascha,  et initium quoddam festiuitatis. Sequenti ergo die, qui est primus azymorum, quinto decimo, scilicet primi mensis, profiscuntur de Ramesse, et ueniunt in Soccoth, ut ibi faciant festiuitates azymorum, uel diem. Quis hec intelligat? Quis uel ex parte cognoscat? sicut Apostolus dicit: Ex parte scimus, et ex parte prophetamus . Quis enim intelligit quomodo ex parte dies festos agimus, ut nemo nos iudicet in parte diei festi, aut neomenie, aut sabbati?  Omnis enim dies festus, qui hic agitur, in parte geritur, non in integro: sed cum exieris de Aegypto, tunc erit tibi perfecta festiuitas. Scito tamen quia post illud pascha, quod in Aegypto factum est semel, inuenitur in deserto aliud  celebratum cum lex data est: et post hec nusquam geri nisi in terra promissionis.

 Hic ordo et distinctio mansionum ualde necessaria est, etc., usque ad proficiscitur ex Soccoth, et applicat in Ethan.

Manu excelsa. Ubi non est humanum opus, neque terrenum, sed diuinum, ibi excelsa manus nominatur: per manum enim opus intelligitur.

uERS. 4.---Et in diis eorum. Omnes dii gentium demonia. In quibus faciet Dominus uindictam in die iudicii. Facit et nunc, cum qui ab illis deceptus fuerat, ut idola coleret, per uerbum Domini conuersus Deum colit; uel cum fornicator ad pudicitiam conuertitur, et se errasse deplorat, ipsius penitentie lacrymis uritur demon; uel de superbia ad humilitatem,  de luxuria ad parcimoniam. Quantis eos putas agi tormentis, si quem uideant uendere omnia sua, et dare pauperibus, et tollere crucem suam, et sequi Christum: uel cum uiderint fraudis sue nebulas per agnitionem diuine legis reserari? Non enim sine ipsis consummatur peccatum. Nobis ergo summopere agendum est, ne Aegyptiorum primogenita, uel deos eorum, quos Dominus exstinxit, resuscitemus in nobis, si dederimus eis locum operandi in nobis que Dominus odit. Sic enim Dominus puniet deos Aegyptiorum de emendatione nostra et conuersatione.

uERS. 5.---In Soccoth. In tabernaculis. Dum enim peregrinamur in corpore, in tabernaculis habitamus. Cum exierimus de Aegypto, id est, de seculo,  primum tabernacula figimus, scientes quia ad ulteriora, et ad terram sanctam, celestem scilicet, properamus.

uERS. 6.---De Soccoth.  Proficiscuntur ex Soccoth, etc., usque ad ut non ibi moretur, sed ut uictoriam consequatur.

In Etham. Etham sana fortitudo, uel professio, in qua fortitudinem et robur assumimus, ne in uia deficiamus.

 Quarta mansio est Phihahiroth, etc., usque ad falso sibi assumens uocabulum uirtutis et dextere, cum totus sit in sinistra.

uERS. 8.---In Mara, etc.  Quinta mansio est Mara, etc., usque ad ne refugias ergo applicare  ad amaritudinem.

uERS. 9.---In Elim ubi erant. Profectique de amaritudine uenerunt in Elim, ubi sunt duodecim fontes aquarum, et septuaginta palme erant. uides post amaritudines et tentationum asperitates quam amena te suscipiant loca! Non uenisses ad palmas, nisi tentationum amaritudines pertulisses; nec ad dulcedinem fontium, nisi tristia et aspera superasses. Non quod in his sit finis itineris et perfectio cunctorum, sed dispensator animarum Deus interserit laboribus quedam refrigeria, quibus recreata anima promptior reddatur ad aliquos labores. Elim interpretatur arietes: arietes sunt duces gregis, hi sunt apostoli duces gregis Christi, qui sunt etiam duodecim  fontes. Sed quia non solum illos elegit Christus, sed et alios septuaginta, ideo septuaginta arbores scribuntur esse palmarum, et ipsi enim apostoli nominantur; unde Paulus: Deinde apostolis omnibus. Hec te amenitas post amaritudinem, hec requies post laborem, hec gratia suscipiat tentationem.

uERS. 10.---Sed et inde egressi, etc., super mare Rubrum. Quia post apostolicam doctrinam et dulces fructus triumphorum, interdum apparent preterita discrimina.

Profectique de Elim applicuerunt iuxta mare Rubrum. Nota quia iam non intrant in mare, sufficit semel intrasse; sed applicant iuxta, et mare quidem uident et undas, sed motus eius et impetus non  timent.

Mari Rubro, etc.  Hebraice etc., usque ad postquam egressi sunt de Ramesse.

uERS. 11.---In deserto Sin.  Profectique de mari Rubro castrametati sunt in deserto Sin, etc., usque ad quia plures deserte filii, quam eius que habet uirum.

Profectique de mari Rubro applicauerunt in desertum Sin. Sin, rubus interpretatur uel tentatio: ibi iam incipit arridere bonorum spes, ubi de rubo apparuit Dominus, et responsa dedit Moysi, et initium uisitationis filiis Isrel. Solet enim in uisionibus esse tentatio; solet enim angelus iniquitatis transfigurare se in angelum lucis, et ideo sollicite agendum est ut discernas uisiones. Unde iehsu Naue,  cum uisiones uideret, interrogat eum qui apparuit, Noster es, an aduersariorum? Ita ergo proficiscens anima cum inuenerit discretionem uisionum probabitur spiritalis esse. Est enim inter dona Spiritus sancti discretio spirituum.

uERS. 12.---In Daphca. Hebraice Daphquah, [Figure: [Hebrew Text] 2Kb] id est pulsatio. Post responsa Domini, post octauum numerum resurrectionis Christi, incipimus sacramenta pulsare.

 Profecti de deserto Sin, uenerunt in Daphca, que interpretatur sanitas. Nota ordinem profectuum. Ubi spiritalis efficitur anima, et discretionem habet uisionum, peruenit ad sanitatem, ut merito dicat: Benedic, anima mea, Domino, qui sanat omnes languores tuos. Multi sunt languores anime,  auaritia scilicet, superbia, iactantia, formido, inconstantia et similia.

Castrametati sunt.  Decima mansio in Exodo non habetur, etc., usque ad et impleri Scripturam: Panem angelorum manducabit homo .

Profectique de Daphca ueniunt in Alus, id est, labores. Nec mireris si sanitatem sequuntur labores, quia ideo sanatur anima, ut delectabiliter laboret, et dicatur ei: Labores manuum tuarum quia manducabis, beatus es et bene tibi erit .

uERS. 14.---Raphidim.  Castrametati sunt in Raphidim, etc., usque ad solent demonum tentamenta consurgere.

  Post hec ueniunt in Raphidim, que interpretatur laus iudicii. Bene laus sequitur post labores, sed laus iudicii: fit ergo digna laude anima, que recte iudicat et discernit, que scilicet spiritualiter diiudicat omnia, et a nemine diiudicatur.

uERS. 15.---In deserto Sinai.  Sinai duodecima mansio. Statim tibi ueniat in mentem apostolorum numerus. Una de pluribus, sed maior omnibus, non separatur in ordine, precellit in merito. Ad hanc quadragesima septima die perueniunt dicente Scriptura: Mense tertio egressionis filiorum Isrel de Aegypto, in hac die transierunt in solitudinem Sinai , post peruenitur in desertum Sina.

Sina quidem locus deserti est, que supra Sin nominauit:  sed hic magis locus montis, qui in ipso deserto est, appellatur, qui ex uocabulo deserti Sina dicitur. Postquam ergo laudabilis iudicii facta est anima, et rectum cepit habere iudicium, datur ei lex a Deo, quia capax est diuinorum secretorum, et celestium uisionum.

uERS. 16.---Ad sepulcra concupiscentie, etc.  Tertia decima mansio sepulcra concupiscentie. Est autem sensus ille de Euangelio, quod Dominus iehsu baptizatus, statim a Spiritu deductus est in desertum, et tentabatur a diabolo . Itaque Isrel post familiarem cum Deo sermonem, postquam iuxta montem Sinai commoratus est, anno uno et diebus quatuor, mira dispositione castrorum egressus est in solitudinem Pharan, que interpretatur  onager, uel feritas; ibique succumbit male bestie fastidiens celestem panem.

 Profecti de Sina, ueniunt ad sepulcra concupiscentie, ubi scilicet sepulte sunt et obrute concupiscentie, et exstincta omnis cupiditas, ne ultra concupiscat caro aduersus spiritum, mortificata scilicet morte Christi.

uERS. 17.---In Haseroth.  Quarta decima mansio in Haseroth, que interpretatur atria. Ibi Aaron et Maria propter Aethiopissam contra Moysen murmurant, et in typum murmurantis contra Ecclesiam de gentibus congregatam populus Iudeorum lepra perfunditur, nec redit ad tabernaculum cum pristina sanitate, donec statutum plenitudinis gentium tempus compleatur.

  Post hec uenitur in Haseroth, quod interpretatur atria perfecta uel beatitudo. Intuere, uiator, diligentius quis sit ordo profectuum: postquam sepelieris et mortificaueris concupiscentias carnis, uenies ad amplitudines atriorum, et uenies ad beatitudinem. Beata est enim anima que iam nullis uitiis carnis urgetur.

uERS. 18.---In Rethma.  Castrametati sunt in Rethma, etc., usque ad et claro sonitu Euangelium predicemus.

 Inde uenitur in Rethma siue Pharan. Rethma uisio consummata interpretatur; Pharan uero os uisibile. Quid, nisi ita crescat anima, ut cum desierit molestiis carnis urgeri, uisiones habeat  consummatas, et rerum perfectam capiat intelligentiam? causas scilicet incarnationis uerbi Dei, et rationes dispensationum eius altius cognoscens.

uERS. 19.---In Remmomphares.  Mali Punici diuisio, in quo significatur Ecclesia quasi multa grana uno cortice contegi: dum omnem turbam credentium in fidei unitatem concludit. uel uarietas et consonantia uirtutum, unde: Multitudinis credentium erat cor unum et anima una ; sicque diuisi sunt singuli gradus, ut omnes eadem compage teneantur.

 Inde uenitur in Remmomphares, ubi scilicet diuitiarum et celestium rerum a terrenis et infimis discretio fit, crescente enim intellectu anime, notitia ei excelsorum prebetur, et iudicium  datur quo sciat a temporalibus eterna, et a perpetuis caduca separare.

uERS. 20.---In Lebna, etc. Laterem scilicet. In hoc enim transitu nunc crescimus, nunc decrescimus, et post multos profectus sepe ad laterem, id est carnalia opera redimus. Post hec uenitur in Lebna, quod interpretatur dealbatio. Scio in aliis dealbationem culpabiliter poni, ut cum dicitur paries dealbatus, et monumenta dealbata. Hic autem dealbatio est de qua dicitur: Lauabis me et super niuem dealbabor ; et, si fuerint peccata uestra sicut Phenicium, ut niuem dealbabo. Et alibi, Niue dealbabuntur in Selmon. Et uetusti dierum capilli dicuntur esse candidi, id est, albi sicut lana. Hec igitur dealbatio ex splendore uere lucis intelligitur  prouenire, et ex uisionum celestium claritate descendere.

uERS. 21.---In Ressa. Frena scilicet. Si enim ad lutulenta opera descendimus, infrenandi sumus, et cursu uagi atque precipites Scripturarum retinaculis dirigendi.

 Post hec fit mansio in Ressa, etc., usque ad ergo est uisibilis uel laudabilis tentatio.

uERS. 23.---In monte Sepher.  Pulchritudinis. Mons autem pulchritudinis est Christus. uicesima mansio in monte pulchritudinis constituta est, de qua dicitur: Domine, quis habitabit in tabernaculo tuo? etc. . uides quid prosint frena: a uitiis nos retrahunt, ad uirtutum choros introducunt,  et in Christo monte pulcherrimo habitare faciunt.

 Alia littera. Inde uenitur in montem Sepher, quod tubicinatio dicitur. Tuba signum belli est, ubi enim se tantis ac talibus uirtutibus armatam sentit anima, necessario procedit ad bellum, quod est contra principatus et potestates, et huius mundi rectores. uel tuba canit in uerbo Dei doctrine scilicet et predicationis: ut qui audierit tubam, preparare se possit ad bellum.

uERS. 24.---In Arada.  Miraculum. Et nota ordinem, post frenos in Ecclesiam intromittimur, inde ad montem Christi ascendimus, in quo positi miramur que nec oculus uidit, nec auris audiuit.

  De monte Sepher uenerunt in Arada, quod interpretatur idoneus effectus, ut scilicet dicat: Idoneos nos fecit ministros Noui Testamenti .

uERS. 25.---Maceloth. Cetus; hec est Ecclesia de qua dicitur: Ecce quam bonum et quam iucundum, habitare, fratres, in unum . uel consonantia omnium uirtutum.

 Inde uenitur ad Maceloth, quod interpretatur ab initio. Contemplatur enim qui ad perfectionem tendit initium rerum, imo cuncta ad eum refert qui erat in principio apud Deum, nec ab isto unquam recedit initio.

 Ex hac uenitur in Maceloth, quod est principatus uel uirge, utroque potestas indicatur, et quod anima eousque profecerit, ut dominetur corpori  quasi tenens uirgam potestatis, imo toti mundo, cum dicit: Mihi mundus crucifixus est, etc. .

uERS. 26.---Thahath. Pauor, qui est custos beatitudinis, ut qui tantum ascendit, non superbiat; quasi: uenisti ad ecclesiam, ascendisti ad montem pulcherrimum, stupore et miraculo tuo Christi magnitudinem confiteris. uides ibi multos uirtutis socios: Noli altum sapere, sed sapere ad sobrietatem [Rom. XII]. Timor uirtutum custos, securitas labilis, unde: uirga tua et baculus tuus, ipsa me consolata sunt . Hoc est dum tormenta formido, gratiam acceptam seruo.

 Post hec fit mansio in Thahath, quod est confirmatio uel patientia. Necesse est enim eum qui uult aliis prodesse, multa pati, et cuncta patienter  ferre; unde: Ego enim ostendam ei quanta oporteat eum pati pro nomine meo .

uERS. 27.---Castrametati sunt in Thare.  Id est malitia, etc., usque ad et Elias a coruis pascitur.

 Inde uenitur ad Thare, quod est contemplatio stuporis, id est extasis cum alicuius magne rei stupescit animus admiratione.

 Thare malitia uel pastura, quod ad prepositos Ecclesie, uel ad custodiam anime refertur, ut sollicitus sit qui pascit, ne diabolus in caulas ouium, id est ecclesias aliquo uitiorum foramine se ingerat.

uERS. 28.---Methcha.  Dulcedo. Quasi: ascendisti  in excelsum montem patris, et miratus es uirtutum choros, timuisti ruinam, abiecisti insidiatores, ideo dulcis te fructus laboris insequitur, ut dicat Psalmista: Quam dulcia faucibus meis eloquia tua ! Samson, qui abegerat a fructibus suis aues, et uulpes que exterminant uineas colligauerat, leonem quoque interfecerat rugientem, fauum inuenit in ore mortui.

Post hec uenerunt ad Methcha, quod interpretatur mors noua: mors autem noua est, quando Christo commorimur et consepelimur, ut conuiuamus ei.

uERS. 29.---Hesmona. Que interpretatur festinatio, quia post dulces fructus laboris non debemus  esse otiosi, sed obliti preteritorum in futura nos extendamus.

 Inde ad Seman uenitur, quod os, uel ossa significare dicitur, in quo uirtus et robur patientie declaratur.

uERS. 30.---Moseroth.  uincula, uel disciplina. Ut magistrorum teramus limina; et precepta uirtutum, ac mysteria Scripturarum, uincula putemus esse eterna contra diaboli potestatem et uincula: quibus diruptis uicit hostes Samson. De quibus dicitur: Dirupisti uincula mea . Qui uinculo Christi fuerit ligatus, dicet: Sinistra eius sub capite meo et dextera eius amplexabitur me .

 Inde ad Moseroth, quod est excludens, ut  iam excludat suggestiones contrarii spiritus de cogitationibus suis; unde: Si spiritus potestatem habenti ascenderit super te, locum tuum ne dimittas . Tenendus est ergo locus, et excludendus aduersarius, ne inueniat locum in corde nostro, unde: Nolite locum dare diabolo .

uERS. 32.---Beneiaacan uenerunt, etc.  Filii necessitatis uel stridoris uicesima octaua mansio. Nota numerum, quia si ab uno incipias, et paulatim addens ad septimum usque peruenias, uicesimus octauus efficitur.

 Beneiaacan interpretatur filii necessitatis uel stridoris. De his filiis dicitur: Afferte Domino filios arietum . Cum autem diuinis Scripturis fueris eruditus, et leges earum et testimonia  scieris esse uincula caritatis, et contendens cum aduersariis ligabis eos, et uinctos duces in captiuitatem, et de hostibus et captiuis efficies liberos Dei; et filii stridoris timore supplicii, ubi est fletus et stridor dentium, deserentes uincula diaboli, Christo colla submittent.

 Post hec uenitur ad Beneiaacan, quod significat fontes uel excolationes, ubi scilicet diuinorum uerborum fontes haurit, usquequo excolet eos bibendo, ut nec minimum quidem mandatum pretereat, imo nec unum iota, aut unus apex de uerbo Dei in intellectu eius habeatur otiosus.

Montem.  Gadgad uel Galgath, interpretatur nuntius, uel actio, uel concisio. Non enim possumus facere filios necessitatis, nisi preceptores  eorum interfecerimus, nec parcat manus nostra armum aut extremum auricule extrahere de ore leonis, et nuntiauerimus premia futura, et accinctos esse in rebellando docuerimus; unde: Maledictus qui facit opus Dei negligenter et prohibet gladium suum a sanguine . Et Dauid: In matutino interficiebam omnes peccatores terre .

 Post hec uenit in Gadgad, quod interpretatur tentamentum, uel constipatio. Fortitudo quedam in Deo et munimen, est anime tentamentum. Ita enim uirtutibus admiscetur, ut uideantur usque eo nec decore esse nec plene, et ideo proficiscentibus ad uirtutem uarie et frequentes mansiones in tentationibus fiunt. Quas cum transieris, applicabis  in Ietebatha: Ietebatha interpretatur bona; ad bonum ergo non nisi post tentationum experimenta uenitur.

Ietebathe.  Bonitas, que est Christus: ut cum uenerimus ad perfectum uirum, sacerdotalem gradum, et etatem plenitudinis Christi, in qua Ezechiel erat iuxta fluuium Chobar , possimus cum Dauid in psalmo canere: Domine, in te speraui non confundar in eternum . Pastor enim, bonus ponit animam suam pro ouibus suis. 

uERS. 34.---Hebrona.  Transitus, id est mundus. Preterit enim figura huius mundi, in quem uenientes sancti cupiunt ad meliora transire. Ad hanc mansionem uenit uerus Hebreus, id est transitor, qui dicere potest: Transiens, uidebo uisionem hanc  magnam ; unde: Et non dixerunt qui preteribant, Benedictio Domini super uos. 

 Inde applicuerunt in Hebrona, quod est transitus: transeunda enim sunt omnia, quod etiam si ad bona uenias, oportet te ad meliora transire, usquequo ad illud bonum uenias, in quo semper debeas permanere.

uERS. 35.---In Asiongaber.  Asiongaber ligna uiri. Quia scilicet saltuum et omnium arborum genera possunt multitudinem gentium figurare. Hucusque solitudo Pharan decimas octauas continet mansiones, que descripte in catalogo in superiori itinere non ponuntur.

 Post hec uenitur ad Asiongaber, quod interpretatur  consilia uiri. Si quis desiit puer esse sensibus, peruenit ad consilia uiri, sicut ille qui dicebat: Quando autem factus sum uir, euacuaui que erant paruuli . Sunt ergo magna consilia uiri; unde: Aqua alta consilium in corde uiri. 

uERS. 36.---In desertum, etc. . Queritur, etc., usque ad de hac mansione dicitur: Commouebit Dominus desertum Cades.

 Hinc iterum Sin, id est tentatio, quia nec aliter expedit hoc iter agere. Aurifex enim uas necessarium facere uolens frequenter admouet igni, subdit malleis, rasoriis perstringit, ut purgatius fiat, et ad speciem, quam prospicit artifex, perueniat.

 Post hec uenerunt ad Pharan Cades, etc.,  usque ad Alius enim in ualle, alius in campis, alius moritur in monte, alius in monte montis.

 Inde applicatur in monte Hor, quod interpretatur montanus. uenit enim ad montem Dei, ut fiat mons uber, mons coagulatus. uel ab eo quod semper in monte Dei habitet, dicatur montanus.

uERS. 38.---Aaron sacerdos in, etc.  Eodem anno mortuus est Aaron, quo nouus populus terram promissionis intraturus erat. Et quanquam in monte, Eleazaro sacerdotium dereliquerit, et lex eos qui eam impleuerint perducat ad summum; tamen ipsa sublimitas non est trans fluenta Iordanis, sed in extremis terrenorum operum finibus. Et plangit eum populus triginta diebus: Aaron, plangitur,  iehsu non plangitur; in lege, descensus ad inferos; in Euangelio, ad paradisum ascensio.

uERS. 40.---Audiuitque.  Audiuit quoque Chananeus quod uenisset Isrel, et in loco exploratorum, ubi quondam populum offendisse nouerat, iniit prelium et captiuum duxit Isrel. Rursum in eodem loco expugnatur, ex uoto uictor uincitur, superant uicti. Per quod intelligimus, ut cum nos auxilio Dei destitutos hostes captiuarint, non desperemus salutem, sed iterum pugnemus. Potest fieri ut uincamus, ubi uicti sumus. Appellaturque nomen loci illius Horma, id est anathema.

uERS. 41.---In salmona.  Castrametati sunt in Salmona, etc., usque ad manna fastidiunt, a serpentibus uulnerantur.

  Sequitur, etc., usque ad Christus est, et Spiritus sanctus.

 Salmona imaguncula, quia ibi expressa est imago Saluatoris per serpentem eneum qui in ligno pependit.

uERS. 42.---Phunon. Os, quia cum passionem Filii Dei cognoscimus, quod corde credimus, ore pronuntiamus, secundum illud: Corde creditur ad iustitiam, etc. 

 Hinc uenitur ad Phunon, quod putamus esse oris parcimoniam; qui enim potuerit mysterium Christi, et Spiritus sancti intueri, et uiderit uel audierit que non licet homini loqui, necessario habebit oris parcimoniam, sciens quibus, quando uel quomodo de mysteriis diuinis oporteat loqui.

 uERS. 43.---Oboth.  Magi uel pythones, quia post imaginem Dei que in corde ratione monstratur, et confessionem fidei que ore profertur, consurgunt serpentes, et malefice artes ad bella nos prouocant. Sed omni custodia seruantes cor nostrum, obturemus aures nostras ne audiamus uoces incantantium et carmina sirenarum.

 Post hoc uenitur in Oboth. Cuius nominis quamuis non inuenerimus interpretationem, non dubitamus sicut in ceteris, et in hoc consequentiam profectuum conseruari.

uERS. 44.---In finibus. Significat secundum litteram, quod hucusque fuerunt in finibus Idumeorum, et nunc ueniunt ad terminos Moab.

 Sequitur post hec mansio Gai, id est  Chaos: appropriat enim per hoc profectus ad sinum Abrahe, qui ait: Inter nos et uos magnum chaos firmatum est , ut cum Lazaro requiescat.

In Dibongad.  Dibongad, etc., usque ad sed econtrario solitudinem nobis propositam nouerimus.

 Inde uenitur iterum ad Dibongad, etc., usque ad quam perfecte et pie de Deo sentiat cognoscatur.

uERS. 46.---Helmondeblathaim.  Quod interpretatur, etc., usque ad uix populi precibus liberatum.

 Post hec uenitur in Helmondeblathaim, quod interpretatur contemptus ficuum, id est ubi  contemnantur penitus terrena: nisi enim contempta fuerint, que delectare uidentur in terris, ad celestia transire non possumus.

uERS. 47.---uenerunt ad montem Abarim contra Nabo, etc.  Quadragesima prima mansio uertitur in montes transeuntium, et est contra faciem montis Nabo.

 Sequitur mansio Abarim, quod est transitus contra Naban, quod est abscessio. Ubi enim per has omnes uirtutes anima transierit, et ad summum perfectionis ascenderit, transit iam de seculo, et abscedit sicut Henoch, qui non inueniebatur, quia transtulit illum Deus. Quod si uideatur adhuc in seculo esse, et in carne habitare, tamen non inuenitur in ullo seculari actu, quia transtulit illum Deus  in regionem uirtutum.

 Hic moritur Moyses, terra promissionis ante conspecta. Nabo interpretatur conclusio, in qua finitur lex, et non inuenitur eius memoria, sed gratia Euangelii sine fine perseuerat. Et notandum quod mansio transeuntium in montibus sita est, et adhuc profectu indiget: post montana enim ad campestria Moab et Iordanis fluenta descendimus, qui interpretatur descensio. Nihil enim tam periculosum quam glorie cupiditas et iactantia, et animus conscientia uirtutum tumidus.

uERS. 48.---Ad campestria Moab.  In quadragesima secunda mansione, etc., usque ad et spinas que suffocauerunt sementem uerbi Dei de quibus dicitur: uersatus sum in miseria, dum mihi configitur  spina .

 Ultima mansio est, etc., usque ad profectum mentis indicant et incrementa uirtutum.

uERS. 51.---Transieritis Iordanem, id est cum baptizati fueritis, quasi, cum deposito ueteri homine cum actibus suis, indueritis nouum , qui renouatur in agnitione Dei.

uERS. 52.---Disperdite cunctos. Cum terram sanctam repromissionis per fidem ingredimur, simul cum idololatria etiam omnia uitia exstinguamus.

Habitatores. Malignos spiritus, phantasmata uitiorum, cum suggestionibus suis; unde: Beatus qui tenebit et allidet paruulos suos ad petram .

uERS. 54.---Pluribus dabitis latiorem. Quia qui  habent copiam uirtutum, latitudinem sperant premiorum: qui autem paucitate uirtutum contenti sunt, secundum meritum suum retributionem percipiunt; unde: Qui parce seminat, parce et metet; et qui seminat in benedictionibus, de benedictionibus, etc. .



CAPUT XXXIu.

Locutusque est Dominus, etc.  Diuinis numeris non omnes digni sunt, etc., usque ad tanquam de capite apostolorum procedebant.

Locutus est ergo Dominus ad Moysen in deserto Sina: illa scilicet que superius breuiter comprehendimus,  ubi precipitur numerari a uiginti annis et supra omnis qui procedit in uirtute Isrel, etc. Si quis ergo procedit in uirtute, ille numeratur: nec in qualicunque uirtute uel Aegyptiorum, uel Assyriorum, uel Grecorum; sed in uirtute Isrel, que a Deo per Scripturas docetur, et per fidem apostolicam et euangelicam traditur.

 Ratio quoque tribuum distinctio ordinum, etc., usque ad ut possit ad Isreliticum numerum pertinere.

uERS. 7.---Ad septentrionalem, etc. Dicunt Hebrei septentrionalem plagam incipere a mari magno quod Palestine, Phenicis et Syrie  Cilicieque pretendit littoribus, et per Aegyptum tendit ad Libyam. Quod autem dicitur, peruenientes  usque ad montem altissimum, autumant significari montem Armanum, uel Taurum, quod uerius uidetur.

uERS. 9.---Ibuntque confinia, etc. A fine septentrionalis plage, id est atrio Hena, tendunt fines usque ad Sephama, quam Hebrei Aphamiam uocant, et de Aphamia descendunt in Reblatha, que est Antiochia Syrie. Unde addit, contra fontem, quem perspicuum est esse Danem, de quo Antiochia abundantissimis fruitur aquis.

uERS. 13.---Hec erit terra, etc.  In priori diuisione trans Iordanem per Moysen duabus tribubus Ruben et Gad, et dimidie tribu Manasse terra diuisa est, etc., usque ad et ipsis menibus iuncta segregantur.

  uidetur quoque quibusdam, etc., usque ad Hi sunt uere sacris numeris apud Deum numerati, imo quorum omnes numerati sunt capilli .



CAPUT XXXu.

uERS. 11.---Decernite que urbes.  Quid est quod ait, etc., usque ad si manifestum factum fuerit in iudicio, quod nolens occiderit.

 Si forte pro conscientia peccatorum ciuitates terre promissionis, etc., usque ad quia Sichem ab alienigenis comparata est centum agnis.

uERS. 16.---Reus, id est eterne morti obnoxius; unde, Si quis scandalizauerit unum ex pusillis istis qui  in me credunt, etc. . Et alibi: Omnis qui oderit fratrem suum, homicida est, nec habet uitam eternam  Hic secundum Exodum ab altari iubetur auelli , quia indignus sacramentis Dominicis a participatione sacri altaris remouetur,  nec reuocatur ad ueniam nisi per condignam penitentiam.

uERS. 28.---Postquam autem ille obierit.  Post mortem summi pontificis, homicida iubetur reuerti in terram suam, quia humanum genus peccando sibi mortem intulit post mortem ueri sacerdotis, id est Christi, absolutionem reatus accepit.

uERS. 26.---Ne polluatis terram habitationis uestre. Polluit terram habitationis sue qui cruenta et nefaria facit opera, proximos scandalizando et spiritualiter interficiendo. Et nisi per confessionem peccatorum et condignam penitentiam desideria carnis occidantur, terra corporis illius nullo modo mundabitur, nec Creator omnium in eius anima habitabit,  ubi squalorem sordide conuersationis dominari uidebit.



CAPUT XXXuI.

uERS. 1.---Accesserunt autem et principes, etc.  Prouidere debent pie cogitationes, etc., usque ad ne si praua intentione gerantur, ab immundis spiritibus peruadantur; unde: Attendite ne iustitiam uestram faciatis coram hominibus .

uERS. 6.---Nubant. Simile dicit Apostolus: Cui uult nubat, tantum in Domino , id est, uiro catholico, ne possessio scilicet bonorum operum et recte fidei perdatur, si gentili aut Iudeo nupserit.

Tropologice uero mulieri, id est, pie intentioni,  per bonam actionem, cui uoluerit, licet se coniungere labori, sic tamen ut pietatem et religionem in omnibus conseruet, ne operis sui pro quo eterne hereditatis possessionem sperat, detrimentum patiatur, si alieno, id est terreno se coniunxerit.

 Hoc fit cum quilibet de numero credentium Iudeorum doctori de gentibus credenti se iungit, ut eius magisterio filios gignat, id est pietatis opera. Nomine etiam patrui dici possunt de gentibus electi, quia fratres sunt sanctorum predicatorum, qui fuerunt in Iudea constituti. Non debet esse schisma in spiritali cognatione, ubi una est fides in professione. Et sicut est unus pastor, debet esse unum ouile: Omnes enim fratres sumus .

 Qui humilitatem habere studet, et in infirmitatibus suis complacet; sibi solemnitatem agit, et grata munera Deo tribuit, et rex sue conuersationis existit, et progressu uirtutum mouetur, ambulans de uirtute in uirtutem.





LIBER DEUTERONOMII. Hebraice ELLEH HADDEBARIM [Figure: [Hebrew Text] 2Kb] id est HAEC SUNT uERBA. *



PRAEFATIO.


Fasciculus myrrhe delectus mihi. Myrrha, arbor aromatica, quinque cubitis tantum in altum excrescit,  cuius cortex et radix et folia et omnia amara sunt. Myrrha amara est et cadaueribus apponitur, ut arceat putredinem uermium. Hec est lex uetus in  quinque libris comprehensa; amara, id est, nemini parcens, unde et Marath designata est; apposita cadaueribus, id est inuenta pro peccatoribus, ut corruptionem criminum ab eis arceret. Huius fasciculus est Deuteronomius, id est ramusculorum plurium in unum collectio. Terminata enim lege in quatuor uoluminibus, iste quintus additus est, diffuse dicta in unum breuiter colligens, quedam etiam pretermissa supplens. Additus autem est illis ut numero legali satisfaceret. Quinarius enim numerus est legis, quaternarius Euangelii. Unde et refectio quinque millium hominum in Euangelio ad patres ueteris Testamenti spectat: refectio quatuor millium ad patres noui; illis enim promissa sunt et data terrena, que quinque sensibus subsunt: illis quadrata,  id est, soliditas terre uiuentium. Deseruit etiam liber iste Euangelio in nomine, in explanationis serie, in sui dignitate. Dicitur enim Hebraice Elleh Haddebarim, [Figure: [Hebrew Text] 2Kb] id est, hec uerba, Grece , quod est Latine secunda lex: Non ut quidam dixerunt, altera post predictam, unde in predictis dicebatur: Locutus est Dominus; hic autem, Locutus est Moyses; sed secunda, id est secundo iterata, hoc nomine Euangelium prefigurans, quod successit legi, cui nullum succedet. Cum etiam multa breuiter colligit et supplet quedam, formam Euangelii prefigurat: hoc est enim abbreuiatum uerbum quod fecit Dominus super terram, et supplet imperfecta legis; unde: Non ueni soluere legem, sed adimplere . Cum autem dicitur  hoc opus adeo dignum, quod manibus regis gestari iubeatur, dignitatem Euangelii aperit, quod ordinatum est in manu Mediatoris. Cum ergo sic seruiat Euangelio, merito est fasciculus dilectus Christo, non tantum pro se, quantum quia ostendit rotam in medio rote. Intentio est recapitulare predicta triplici fine, ut arctius memorie commendetur, ut utilitas predictorum inculcetur. Quod enim utile est, sepe dicere, nec pigrum esse debet, ut ait Apostolus , nec molestum audire, et ut duritia Iudeorum condemnetur, qui toties dicta non intellexerunt. Modus agendi: Premittit quasi prologum, quo ostendit quis scripserit, et quid, etc. Post memorat graue delictum pro quo perierunt in deserto, ut hoc timore excitet ad audiendum. Post separat  ciuitates refugii. Post recapitulat dicta et facta bona et mala supplet. Post iubet hunc librum poni in arca, et septimo anno legi omni Isreli in scenophegia. Post subdit canticum: Audite, etc., in memoriam murmuris eorum et pene, obedientie et premii. Et post benedictiones tribuum. Ultimo de morte Moysi.



CAPUT PRIMUM.

uERS. 1.---Hec sunt uerba, etc. Premittit legislator titulum quasi prologum, in quo ostendit nomen auctoris, et quid fecerit, et ubi, et quando. Sicut paulo post in glossa distinguetur, et terminatur ut quibusdam uidetur, ibi: Quadragesimo, etc., uel  inferius, ibi: Deus noster, etc. Sed ad eorum euidentiam que in prologo, et eorum que sequuntur, tangenda est aliquantulum ueritas historie. Ab exitu filiorum Isrel de Aegypto usque quo peruenerunt ad campestria Moab supra Iordanem: fluxerunt quadraginta duo anni, in quibus diuersis temporibus quadraginta duas mansiones fecerunt. Quando nubes leuabatur, castra mouebantur, et cum stabat, figebantur et manebant in eodem loco quousque iterum leuabatur nubes. Prima mansio fuit in Ramesse, ultima in campestribus Moab. A Ramesse usque ad montem Sina, spatio quadraginta septem dierum duodecim mansiones fecerunt et hoc primo anno, et ibi fere totum annum steterunt. Ibi lex data est, ibi Genesis scriptus, Exodus, Numeri scripti sunt, et  magna pars huius. Inde pedem mouentes anno secundo peruenerunt in Cadesbarne et in spatio illo fecerunt uiginti mansiones; de Cadesbarne miserunt exploratores, qui reuertentes nuntiauerunt terram bonam, sed robustos et gigantes homines inuenerunt, et territi uolentes redire in terram Aegypti, unde iratus Dominus. Abierunt retro et lustrauerunt montem Seir per triginta octo annos, ibi mortui et prostrati sunt murmurantes. In quadragesimo anno peruenerunt ad Cadesbarne, unde retro abierunt per desertum, et in illo spatio nouem mansiones iterum fecerunt. Undecim uero dies Moyses antequam ueniret ad Cadesbarne, legem solo uerbo recapitulauit, et de Cadesbarne usque ad campestria Moab, et illo spatio undecim dierum scripto uoluit  commendare. Ecce de primo anno duodecim, de secundo una et uiginti, de reliquis nouem, et ita quadraginta due mansiones.

Hec fuit causa huius libri, ut scilicet que facta fuerant, breuiter collecta, arctius tenerentur in memoria, facile enim retinentur que breuiter dicuntur.

 Hec sunt uerba, etc. Principium Deuteronomii titulus esse uidetur totius operis, quia personam indicat auctoris, et quid fecerit, et locum, et tempus. Nomen quoque libri gratiam demonstrat Noui Testamenti. Deuteronomium namque secunda lex interpretatur, et Euangelium significat, quod ueteris Testamenti sacramenta spiritualiter explanat.  Sicut liber Deuteronomii repetitio est quatuor librorum legis: illi enim proprias continent in se causas, iste replicat uniuersa, habet et ipse propria sacramenta.

 Hec sunt uerba. Hoc de se tanquam de alio, etc., usque ad ut nemo possit dubitare Moysen ista scripsisse.

Locutus est. Moyses lex uetus est, que trans Iordanem, id est ante baptismum, Isreliticum docuit populum. In Iordane enim significatur baptismus in quo baptizatus est Christus: in solitudine campestri, id est in sterilitate carnalis populi, qui fructum uirtutum non attulit.

In solitudine, sterilitate plebis, cui dicitur: Relinquetur  uobis domus uestra deserta .

Contra mare. Quia generatio praua et peruersa ablutionem peccatorum in sanguine Christi credere noluit.

Inter Pharan. Pharan auctus; Thophel, insulsitas; Laban, dealbatio; Haseroth, atria. Auctus est enim populus numero hominum, doctrina legis et prophetarum; sed insulsus fuit, quia sal sapientie non habuit, dealbatus uero legis ceremoniis uariisque munditiis, quas ex littera legis se habere credidit. Qui bene per atria significatur, tanquam per diuinas Scripturas ad introitum fidei paratus, unde multi in aduentu Christi facilius susceperunt, quem ante predictum agnouerunt, unde Philippus: Quem scripsit  Moyses in lege, et prophete inuenimus Iesum filium Ioseph a Nazareth . Quatuor hi montes, quatuor Euangelia significant, quibus Ecclesia circumdatur.

uERS. 2.---Undecim diebus. Lex per Moysen undecim diebus explanata, Iudaice plebis transgressionem in mandatis Decalogi significat:

Undecim dies sunt undecim apostoli per quos  Euangelium Christi predicatum est in mundo.

De Horeb. Qui Hebraice Choreb ; incipiens per Seir, id est pilosum et sordidum uitiis populum transiens uenit ad Cadesbarne: qui commutatus uel electus uel nobilis interpretatur, significans litteralem legis sensum in spiritalem per Euangelium commutatum.  Omnia enim in figura contingebant illis, scripta ad correctionem nostram, in quos fines seculorum deuenerunt . Lex enim non est soluta, sed adimpleta, nec unum iota aut unus apex preteribit donec omnia fiant .

uERS. 3.---Quadragesimo anno, undecimo mense, prima, etc.  Quadraginta anni, etc., usque ad sine corruptione manebunt.

Quadragenarius ex denario et quaternario constat, et legis Euangelii impletionem significat, que fit in Ecclesia, decem namque ad legem pertinent, quatuor uero ad Euangelium.

Undecimo mense, etc. Sicut in undecima expressa est legis transgressio, sic in prima die peruigil ad  docendum legislatoris intentio; qui ex quo inobediens populus legem transgredi non timuit, statim, predicando et corrigendo, uoluntatem Domini insinuare studuit, et eos ad meliora trahere uel prouocare uerbis et exemplis non cessauit.

uERS. 4.---Postquam percussit Sehon, etc. Notandum quod, interfectis duobus Amorrheorum regibus, lex recapitulatur et populus instruitur, quia, remotis scandalis et superatis uitiorum turmis, competenter doctrine insistitur et fidei lumen digne desiderantibus aperitur.

Debemus prius in nobis uitia occidere et sic mandata diuina populis tradere.

Sehon regem Amorrheorum qui habitauit in Hesebon,  etc.  In his regibus, etc., usque ad sed foris manentes semper operibus insistant prauis.

uERS. 5.---In terra Moab. Exlex siquidem populus fuit, qui legem spiritalem non habuit.

uERS. 6.---Dominus Deus noster. In libro Numerorum de profectione filiorum Isrel de deserto Sinai narratur, sed preceptum Domini ad Moysen de eodem transitu non dicitur; sed de nube que tabernaculum tegebat, et quando proficiscendum erat recedebat: et ad locum figendorum castrorum precedebat. Sic enim scriptum est: Anno secundo, mense secundo, uigesima die mensis, eleuata est nubes de tabernaculo federis, et recubuit in solitudine Pharan . Sed manifestum est transitum illum Dei precepto esse dispositum, licet ibi non sit commemoratum.  Unde alibi in libro Numeri ad imperium Domini figebant tentoria, et ad imperium illius deponebant .

Sufficit uobis, etc. Precipitur Moysi ut recedat a monte in quo legem acceperat, quia doctor non semper debet instare contemplationi, sed aliquando descendat ut sui et proximorum curam gerat, unde, Siue mente excedimus Deo, siue sobrii sumus uobis.

uERS. 9.---Dixique uobis in illo tempore, etc. De hac diuisione potestatum in Exodo antequam uenirent ad montem Sinai, scriptum est quod Iethro sacerdos Madian cognatus Moysi hoc ipsi suggesserit . Unde merito queritur quomodo hec sibi modo, et illo tempore conueniant? Sed quod hic dicitur dixisse Moyses in illo tempore: Non possum  solus sustinere uos, etc., non illud tempus significat, quo de Horeb proficiscebantur, sed totum tempus quo profecti de Aegypto in solitudine morabantur, et Moyses non ex suo cognati sui consilio hoc populo suo persuasit.

Illo tempore. Omnia faciunt sancti in tempore opportuno, sic Deus quoque ubi uenit plenitudo temporis, misit Filium suum .

uERS. 11.---Dominus Deus patrum uestrorum addat, etc. Docet doctores de profectu subditorum gaudere, gratias agere et semper meliora optare.

Ad hunc numerum, etc. Diffinitum apud Deum. Nouit qui sunt eius qui numerat multitudinem stellarum .

 uide quam obseruandum sit quod alibi Scriptura  dicit: Fili, ne in multis sint actus tui . uerba quoque Iethro consilium dantis considera, ait enim: Audi me, et consilium dabo tibi, et erit Deus tecum . uidetur significari nimis intentum animum actionibus humanis, Deo quodammodo uacuari, quo tanto fit plenior, quanto in superna et eterna liberius extenditur.

uERS. 13.---Date ex uobis. Date uos, non ego; quasi, nolo uobis imperare, sed obedire.

Ponam eos. Nota, subditis electionem tribuit, positionem sibi retinuit, ne plebs contemnat aut oderit, si non licuit habere quem uoluit.

Tribunos. Millenarios, Grece , qui de spe scilicet eterni premii docent subiectos.

 Et centuriones. Centuriones, Grece : qui celestia mandata perfectis tradunt. Iure preponuntur, qui centenario numero, id est, perfectione prediti: quasi centum regunt, dum ad perfectionem perducunt.

Et quinquagenarios. Grece : qui opera penitentie annuntiant.

Decanos, : qui denarii perfectione uinee denarium exspectantes, eiusdem denarii multos preparant participes.

uERS. 17.---Quia Dei iudicium est; non hominum, quia iudicando Dei uicarii estis, qui personam non accipit.

Quod si difficile. Maiora queque et difficilia discernere et iudicare debent maiores, parua et facilia  minores.

uERS. 19.---Cumque uenissemus in Cadesbarne, etc. Quod secundo anno egressionis sue populus in deserto Pharan, quod est Cades, uenerit; ubi reuersis exploratoribus cum fructibus terre, et que uiderant nuntiantibus, murmurauerunt contra Moysen et Aaron, et ideo longi itineris tedio et mortalitate affecti interierint: hic locus manifestum dabit indicium. Ubi notandum quod quadraginta due mansiones, quas ab Aegypto usque ad Iordanem habuerunt, trium tantum congruere uidentur curriculis annorum: primi scilicet, secundi, et quadragesimi egressionis de Aegypto. Primus certa distinctione continet duodecim, primam Ramesse, quintodecimo die primi mensis ingressam, ultimam solitudinem Sinai,  prima die tertii mensis additam; et per undecim continuos menses construendi tabernaculi, et docende legis gratia, minime relictam. Quarum duodecim mansionum nouem tantum in Exodo exprimuntur nominatim, tres in uocabulo deserti Sin  indiscrete significantur. Secundus annus complectitur mansiones uiginti et unam. Quibus in ordine historie cunctis indifferenter sub nomine solitudinis Pharan comprehensis, prima tantum et secunda, et ultima, id est, Sepulcra concupiscentie, Haseroth, et Cades, distinguuntur nomine. Sed in catalogo mansionum pariter omnes quot in numero fiunt, uel quo nomine dicte ostenditur. Prima mansio, id est, Sepulcra concupiscentie, secundo mense eiusdem secundi anni  secunda uicesima die mensis introita est. Anno enim secundo  mense secundo uicesima die mensis mouerunt castra de deserto Sinai, et recubuit in solitudine Pharan nubes, profectique sunt de monte Domini uiam trium dierum, donec uenirent ad locum mansionis, que merito populi carnes concupiscentis sepulcrorum concupiscentie nomen accepit. Ultimam harum, id est, Cades, quoto die uel mense eiusdem anni ingressi sunt, non dicitur: que tamen in solitudine Pharan sita est, quia eodem anno adita fuerit, non tacetur. Scriptum est enim: Populus non est motus de illo loco donec reuocata est Maria. Profectusque est de Haseroth fixis tentoriis in deserto Pharan, ubi locutus est Dominus ad Moysen  dicens: Mitte uiros gui considerent terram Chanaan . Quod ne proxima post Haseroth mansione iussum factumque putetur, sed in ultima eorum, que sub nomine Pharan continetur, impletum, infra scriptum est: Reuersique exploratores terre post quadraginta dies omni regione circumita, uenerunt ad Moysen in Pharan, quod est Cades. In Deuteronomio quoque dicit Moyses populo: Cum uenissetis in Cadesbarne, dixi uobis: uenistis ad montem Amorrhei, etc., et dixistis: Mitte uiros qui considerent terram, etc. . Quod autem eamdem mansionem secundo anno egressionis adierunt, a quo tamen peccato murmurationis reuerti, et diu per desertum errare, et passim cadere meruerunt, testatur Moyses in sequentibus, dicens: Sedistis in Cadesbarne multo tempore, profectique inde uenimus  in solitudinem que ducit ad mare Rubrum, sicut dixerat mihi Dominus, et circumiuimus montem Seir longo tempore, et intra tempus quo ambulauimus de Cadesbarne usque ad torrentem Zareth octauo tricesimo anno fuit, donec consumeretur omnis generatio bellatorum. Zareth autem non est nomen alicuius mansionis de quadraginta duabus, sed torrentis ad quem  transgressa octaua decima mansione nomine Ieabarim uenerunt, quem relinquentes, inquit, castrametati sunt contra Arnon, que est in deserto, et prominet in finibus Amorrhei, quod quadragesimo anno gestum fuisse non latet, qui ultimus per desertum longissime uie mansiones continet decem: quarum prima magno labore  repetita, eadem scilicet ipsa Cades deserti Sin, quam ante annos octo et triginta culpa exigente post se reuersi reliquerunt, de qua scriptum est: uenerunt filii Isrel in desertum Sin mense primo, et mansit populus in Cades, et mortua est ibi Maria et sepulta in eodem loco. Cumque indigeret aqua populus, coierunt aduersum Moysen et Aaron, etc., usque ad hoc, Hec est aqua contradictionis, etc. . Notandum quod eadem Cades, et in deserto Pharan, et in deserto Sin facta est, sicut Scriptura refert, unde coniicimus partem deserti Pharan ubi Cades est, specialiter Sin appellari: sin autem non est ipsa Cades, quam mox transgresso mari Rubro inter Elim et Sinai pertransierunt, sed alia prorsus, et aliis apud Hebreos scripta litteris. Secunda uero eiusdem  quadragesimi anni mansio est mons Hor, in quo occubuit Aaron primo die quinti mensis: ultima, campestria Moab super Iordanem contra Iericho, ubi Deuteronomium meditantes, manserunt, donec mortuo Moyse, Iosue duce, primo die decimi mensis Iordanem transierunt. Fiunt ergo mansiones primi anni duodecim, secundi uiginti et una, ultimi et ipsa uicesima prima que est Cades, et alie nouem, simul scilicet omnes quadraginta due.

uERS. 22.---Et accessistis ad me. In libro Numeri scriptum est, Dominum dixisse Moysi, ut mitteret uiros, qui considerarent terram: hic uero populus dixisse legitur: Mittamus uiros qui considerent terram, sed populus hoc prius Moysi suggessit, Moyses  ad Dominum retulit, secundum cuius preceptum postea exploratores misit.

uERS. 23.---Misi ex uobis.  Duodecim exploratores missi ad explorandam uberem terram, etc., usque ad quia nec Christus sine lege, nec lex sine Christo.

Duodecim. Hi doctores Ecclesie significant, quorum alii praua docendo populum peruertunt: alii recta predicando proficiunt.

uERS. 33.---Nocte ostendens. Nox peccatoris, dies uita iusti. In columna ignis malorum damnatio, quibus terribilis apparebit Dominus in iudicio: in columna nubis leuis et blanda uisio, qua consolabuntur electi.

Die per columnam. In estu huius seculi obumbrans,  et sustentans fortitudine, et propitiatione sue carnis.

uERS. 34.---Iurauit. Non est Deus passibilis, nec uitio iracundie subiectus. Sed per hec caritas Moysi erga populum manifestatur, et Dei bonitas, que omnem sensum superat.

uERS. 35.---Non uidebit quispiam. Simile dicitur de illis, qui inuitati ad cenam excusauerunt se: Nemo uirorum illorum qui uocati sunt gustabit cenam meam .

Pessima generatio non possidet terram bonam, quia Christi non credit incarnationem.

uERS. 37.---Nec miranda. Hic dicit Moyses, propter populum, iratum sibi Dominum dixisse, quod in terram promissionis non ingrederetur, cum in  libro Numeri legatur: Dixit Dominus ad Moysen et Aaron: Quia non credidistis mihi, ut sanctificaretis me coram filiis Isrel, non introducetis hos populos in terram quam dabo eis. Sed sententia sequens uidetur soluere questionem: Hec est, inquit, aqua contradictionis, ubi iurgati sunt filii Isrel contra Dominum, etc. . Iurgium enim et rebellio populi causa fuit ire et uindicte, tam in populum quam in Moysen et Aaron.

Nec tu ingrederis.  uidetur in Maria, etc., usque ad cum tanquam montis eminentia Christus excelsus agnoscitur.

uERS. 41.---Cumque instructi. Hec sententia humanam percutit superbiam, que de suis uiribus presumit, nec in Dei confidit potentia. Amorrhei  enim, id est, amaricantes, hostes sunt spiritales, qui habitant in montibus superbie, et presumptuosos necant, de Seir usque Horma, id est a squalore uitiorum usque ad damnationem penarum: Seir namque pilosus, Horma interpretatur anathema. Quisquis enim uitiorum sordibus non metuit pollui, hunc necesse est, pro meritis, ignibus gehenne tradi. Demones namque uolunt nos implicare cupiditatibus terrenis, et si perseueramus in peccatis, et in montem superbie ascendere non desistimus, ignitis iaculis concidunt et perducunt ad anathema perpetuum. Ideo non secundum Pelagianistas de nostra presumamus potentia, sed infirmitatem nostram considerantes, Domino per omnia obsequamur, ut  superatis hostibus, celestis patrie gaudia promissa consequamur.

Cauendum est ne murmurantes contra Dominum ascendamus in montem superbie, putantes nos propriis uiribus saluari posse, ne continuo tradamur Amorrheis, id est demonibus.



CAPUT II.

uERS. 1.---Et circuiuimus montem Seir, etc. Seir est mons in terra Edom, in quo habitauit Esau in regione Gabalena, ubi habitauit antea Chorreus quem interfecit Chodorlahomor; qui ab Esau piloso et hispido, Seir, id est pilosi, nomen accepit. Chorrei sicut cetere gentes, quas superauerunt, qui de patriarcharum semine descenderunt, malignos spiritus  uel uitia exprimunt, que illi exsuperare possunt, qui sanctorum Patrum uestigiis et doctrinis insistunt, et spiritalem militiam sub rege Christo agunt, de qua dicitur: Non est nobis colluctatio aduersus carnem et sanguinem, sed aduersus principes et potestates, etc. .

uERS. 9.---Filiis Loth tradidi. Ar metropolis est Moabitarum, super ripam torrentis Arnon: olim possessa a gente ueterrima Emim, postea retenta a filiis Loth, id est Moabitis, subuersis accolis. Hec ostenditur hodie in uertice montis, torrens uero per abrupta descendens, in mare Mortuum fluit. Ar interpretatur suscitauit; Emim, id est terribiles: hi sunt demones, qui lites suscitant, et contentiones, et tela nequitie parant contra fideles. Enacim quoque  de stirpe Enac procreati, et gigantibus proceritate equati, secundum nomen suum significant demones, nam monile collo sublimi interpretantur. Superbie enim fastu elati omnem militie sue paraturam ascribunt proprie uirtuti, et ideo illis facile cedunt, qui in uirtute Dei confidunt, et cum Psalmista dicunt: Fortitudo mea et laus mea Dominus, et factus est mihi in salutem .

uERS. 14.---De Cadesbarne.  Cabesbarne est locus in deserto, qui coniungitur ciuitati Petre in Arabia: ubi occubuit Maria, et Moyses rupe percussa aquam sitienti populo dedit. Monstratur etiam usque hodie ibidem sepulcrum Marie, sed et principes Amalec ibi cesi sunt a Chodorlahomor.

 uERS. 26.---Misi ergo nuntios, etc. Sehon diabolum significat, quod est germen inutile, uel arbor infructuosa, uel elatus. Isrel populum Christianum, qui per uiam mundi huius cupit transire, et ad celestia regna peruenire. Hic mittit ad Sehon uerbis pacificis, promittens se non habitaturum in terra eius, sed tantum transiturum, et regali uia incessurum. Hoc quisque promisit, cum primum ad aquam baptismi peruenit, et prima fidei signacula suscepit. Abrenuntiauit enim diabolo et pompis eius, et operibus eius, et omni seruitio, et uoluptatibus eius. Hoc est quod dicitur: Quia Isrel non declinabit in agrum eius, uel in uineam eius, et aquam de lacu eius non potabit , id est, disciplinam uel astrologice  uel magice, uel cuiuslibet doctrine, que contra pietatem est, amplius non sumet: sed bibet de fontibus Saluatoris, non derelinquet fontem aque uiue, ut bibat de fonte Sehon, sed incedet uia regia, que est Christus, qui dicit: Ego sum uia, ueritas, et uita , et rex, secundum illud, Deus, iudicium tuum regi da . Non declinabit in agrum, neque in uineam eius, ad opera scilicet, uel ad prauos sensus eius. Amorrhei loquentes interpretantur, uel amaricantes, quia Deum ad amaritudinem prouocant, et in uerbis tantum confidunt, ut pete, astrologi, philosophi, qui inania loquuntur; regnum autem Dei non est in sermone, sed uirtute. uolunt fideles cum pace transire, et pacifici esse etiam cum inimicis pacis: sed eo magis principem  mundi offendunt, quo se cum illo nolle morari dicunt, nec aliquid eius contingere. Inde exacerbatus magis persequitur, pericula suscitat, cruciatus intentat, congregat populum suum, exit confligere aduersum Isrel: populus eius sunt principes, et iudices mundi, cunctique nequitie ministri, qui persequuntur populum Dei: sed et ipse uenit in Iasa, quod interpretatur mandati impletio. Qui enim ad expletionem mandatorum Dei uenerit, Sehon uel exercitum eius seuientem non timebit. Mandata enim Dei complere, est diabolum, et exercitum eius superare. Sic enim conterit Deus Satan sub pedibus nostris, et dat nobis potentiam calcandi super serpentes et scorpiones, et super omnem uirtutem inimici.

 uERS. 30.---Quia indurauerat. Longa patientia, non corrigendo, unde in Exodo: Ego induraui cor Pharaonis ; et Psalmista: Conuertit cor eorum, ut odirent populum eius . Causa uero indurationis additur, ut traderetur in manus tuas, id est ut contereretur a te; quod non fieret nisi resisteret, nec resisteret nisi induratus esset. Huius rei iustitiam si quesierimus, inscrutabilia sunt iudicia eius, sed iniquitas non est apud Deum.

uERS. 33.---Percussimusque eum. Qui sunt ueri Isrelite, non carne Iudei, sed spiritu, habitant in omnibus ciuitatibus Amorrheorum, cum in omni orbe terrarum Christi Ecclesie propagantur, et unusquisque nostrum ciuitas fuit regis Sehon: quia regnabat in nobis stultitia, superbia, impietas, et omnia que  diabolus suggerit. Sed ubi uictus est fortis, et uasa eius direpta, facti sumus ciuitates Isrel, hereditas sanctorum, excisa prius arbore infructuosa, et deiecto elato rege, et regnante in nobis mansueto, qui dicit: Discite a me, quia mitis sum et humilis corde, etc. . Nomina quoque locorum conueniunt: Arer namque subleuans interpretatur; Arnon, aceruus tristitie; Galaad, aceruus testimonii. Ab Arer ergo, que est super ripam torrentis Arnon, etc. Quia omnis persona cuiuslibet dignitatis fastu superbie uel pompa confidens mundana, cum persecutoribus qui uariis tribulationibus Christianos angustiant; usque ad hereticorum conciliabula, qui testimoniis Scripturarum deprauatis contra Ecclesiam  pugnant, sed resistere non ualent, traduntur uicti in manus sanctorum cum habitaculis suis.



CAPUT III.

uERS. 1.---Itaque conuersi. Ad Og, qui est rex Basan, nec legatos dignantur mittere, nec transitum per terram eius petere: continuo confligunt cum eo, superantes eum et populum suum. Basan interpretatur turpitudo: merito ergo nec legati mittuntur ad gentem istam, nec transitus petitur; nullus enim transitus debet nobis esse, uel ascensus ad turpitudinem, que statim expugnanda, et omnino cauenda est. Og autem interpretatur conclusio; carnalia significat, quorum desiderio anima excluditur, et separatur a Deo. Aduersus hec sic est bellandum, ut  nullum relinquatur uitium. Nullum enim oportet relinqui in regno turpitudinis; debent enim turpia resecari, ut honesta et religiosa possint edificari. In regno Sehon uel Moab non hoc precipitur. Forte enim ex illis aliquid nobis opus est, quo multiplex presentis uite usus eget: alioquin deberemus exire de hoc mundo. De Basan uero, id est de turpitudine, nichil relinquimus, quia nichilo indigemus. Honestum etiam esse non potest, quod turpe est.

uERS. 4.---Sexaginta. Superiorem sensum confirmat. Sexagenarius quippe numerus, sicut senarius, perfectionem significat. Bene autem sexaginta urbes memorat uastatas in regione Og regis Basan, id est diaboli, qui est rex turpitudinis; quia perfecte omnium uitiorum delectationem destruendam esse significat.  Argob [Figure: [Hebrew Text] 2Kb] , id est maledicta sublimitas, terrenam superbiam significat, que in filiis ire regnat: destructis urbibus, uiros ac mulieres ac paruulos dicit interfectos, iumenta et spolia direpta, quia, munitione diaboli superata, quidquid in carne nostra rebelle, quidquid lasciuum senserimus cum paruulis cogitationibus, zelo Dei est conterendum; quidquid autem in simplicitate puri sensus, uel membrorum ornatu, seruitio Dei aptum inueniemus, reseruare debemus.

uERS. 12.---Terramque.  Sunt multi in Ecclesia, etc., usque ad uana scilicet desideria et irrationabiles animi motus.

Ruben et Gad.  Ruben primogenitus Iacob, etc., usque ad sed cum ipsis mulieribus et infantibus  contendunt transire et ad patriam peruenire.

uERS. 28.---Precipe Iosue, etc. Magna dispensatione Dei factum est, ne Moses, qui est typus legis, introduceret populum in terram promissionis, quia lex neminem ad perfectum adduxit; Iosue autem typus Christi, qui saluator interpretatur. , conuenienter dux et princeps in terram promissionis introduxit



CAPUT Iu.

uERS. 1.---Et nunc, Isrel, audi precepta et iudicia. Non addetis. Docet normam equitatis, et omnem heresim percutit. uetat enim recte doctrine aliquid praue intentionis addere, uel aliquid ueritatis  subtrahere: uia enim regia incedendum est, non ad dexteram uel ad sinistram; unde: Quia recte uie Domini, et iusti ambulabunt in eis . Similiter ait Ioannes: Si quis apposuerit ad hec, apponet Deus super illum plagas scriptas in libro isto; si quis diminuerit, auferet Deus partem eius de libro uite .

uERS. 7.---Nec est alia, etc. Non est alia natio tam grandis, dignitate, scilicet donorum, non multitudine populorum. Nec enim gens Iudeorum numero uincebat alias gentes aut potentia, sed patrum prerogatiua et dignatione diuina.

uERS. 9.---Que uiderunt. uisus inter omnes sensus obtinet principatum: ideo pro omni sensu ponitur.

uERS. 16.---Sculptam similitudinem.  Forsitan his duobus uocabulis unam rem significauit, etc., usque ad quod de hominibus usitatum est.

uERS. 18.---Qui sub.  An aquam terram intelligi uoluit, etc., usque ad et animalia terrena habere non posset.

uERS. 19.---Que creauit.  Non ita dictum est, etc., usque ad sed non cultum quem habent alie gentes.

uERS. 23.---Sculptam similitudinem.  Hic generaliter loquens similitudinem posuit, imaginem tacuit, quia si sit nulla similitudo, nec imago.

uERS. 26.---Testes inuoco hodie celum, etc. per id quod continet id quod continetur significat.

 uERS. 30.---Nouissimo autem. Conuersionem Isrelis ad fidem Christi prenuntiat, ut postquam plenitudo gentium intrauerit, omnis Isrel saluus fiat.

uERS. 32.---A summo celo.  Cur non dixerit similiter a summo terre, etc., usque ad cum hoc de nouissima electorum congregatione dicatur.



CAPUT u.

uERS. 1.---Audi, Isrel, etc.  An ideo dictum est, etc., usque ad et uidere, et audire, et memoria retinere?

uERS. 4.---Facie ad faciem, etc.  Paulo ante admonere curauit, etc., usque ad quamuis aliqui hoc sperauerint.

uERS. 5.---Inter uos et Deum.  Tanquam  Dominus esset in loco, etc., usque ad audiens de medio ignis uocem Dei dicentis decalogum legis.

uERS. 9.---Reddens iniquitatem, etc.  Sunt qui ita edisserant, etc., usque ad sed sententiam diu differat.

His qui oderunt me, et faciens misericordiam in multa millia diligentibus me, etc. His scilicet, qui hereditaria impietate Dominum oderunt. Peruersum est enim peccata patrum filiis non peccantibus imputari, cum per Ezechielem dictum sit: Filius non portabit iniquitatem, etc. .

uERS. 11.---Non usurpabis nomen Domini Dei frustra, etc. Primum mandatum ad Patrem pertinet quod dicitur in sequentibus: Audi, Isrel, Dominus  Deus tuus unus est ; ut hoc scilicet audiens, unum Deum Patrem colas, non multos deos suscipias. Secundum pertinet ad Filium, de quo hic dicitur: Non assumes nomen Dei tui in uanum, id est, non estimes creaturam esse Dei Filium. Omnis enim creatura subiecta est uanitati, sed credas eum equalem Patri, Deum deorum, Deum apud Deum, per quem omnia facta sunt. Tertium ad Spiritum, cuius dono requies eterna promittitur: quia enim Spiritus sanctus dicitur septiformis, ideo septimum diem sanctificauit Deus. In aliis enim diebus operum sanctificatio non nominatur, nisi in sabbato, in quo requieuit Deus. Recte ergo hoc mandatum pertinet ad Spiritum: tum propter sanctificationis nomen; tum propter eternam requiem, ad donum sancti  Spiritus pertinentem. Dicitur enim sic: Memento ut diem sabbati sanctifices: sex diebus operaberis, etc. In opere sex dierum, etc., uidetur sex millium annorum operatio signari, in septimo tempus eterne quietis, in quo post bona opera quies eterna promittitur. Quidquid ergo agimus, si propter futuram requiem facimus, sabbatum obseruamus.

uERS. 16.---Honora patrem tuum et matrem, sicut precepit tibi. Post tria precepta succedunt septem que ad proximum pertinent. Inter septem primum, sed in ordine omnium quartum est: Honora patrem tuum, etc. A parentibus enim homo oculos aperit, et uita hec ab eorum dilectione exordium sumit: unde hoc mandatum, maximum et primum dicitur in altera scilicet tabula. Iubemur ergo parentes honorare, et  officium pietatis et reuerentiam eis exhibere; qui enim hoc parentibus non facit, quomodo faciet aliis? Quintum: Non mechaberis. Id est preter legitimam uxorem nulli misceberis. Sextum: Non occides. Occidit etiam qui fame uel nuditate proximum mori uidet, nec subuenit in quantum potest. Septimum: Non furtum facies. In quo omnem rapinam prohibet. Octauum: Non falsum testimonium dices. Crimen mendacii et falsitatis abominatur. Nonum: Non concupisces uxorem proximi tui. In quo etiam adulterinam cogitationem interdicit. Decimum: Non concupisces rem proximi tui. In quo ambitionem et concupiscentiam percutit. Primum ergo prohibet subreptionem; secundum, errorem; tertium  seculi amorem; quartum, impietatem; quintum, fornicationem; sextum, crudelitatem; septimum, rapacitatem; octauum, falsitatem; nonum, cogitationem adulterii; decimum, cupiditatem mundi. Et notandum, quod sicut decem plagis percutiuntur Aegyptii, sic decem preceptis regitur populus Dei, et demones occiduntur.

uERS. 22.---In duabus tabulis lapideis quas tradidit mihi.  Duo Testamenta, etc., usque ad sensibile scilicet et intelligibile.

uERS. 29.---Quis det talem eos habere mentem? uult Deus intelligi gratia sua hoc beneficium concedi, ut in omnibus sit iustitia Dei ex fide, non quasi propria ex lege, unde: Auferam eis cor lapideum, et dabo cor carneum , id est,  sensatum, caro enim sensum habet, lapis uero non habet; et alibi: Idoneos nos fecit ministros Noui Testamenti, non littera sed spiritu.



CAPUT uI.

uERS. 5.---Diliges Dominum.  Charitas non auferetur, etc., usque ad qui pro locorum et temporum uel quarumlibet rerum opportunitate magis nobis coniuncti sunt.

 Diliges Dominum Deum tuum, etc. Per amorem Dei gignitur amor proximi, etc., usque ad in bonis enim non agnoscitur amicus, et in malis non absconditur inimicus.

Triplicis nature est anima: ideo iubetur diligere  tripliciter. Non uult Deus amorem suum partiri, ut simul diligamus Deum, et aurum, uel uxorem, uel filios. Nemo potest duobus dominis seruire , ipse super omnia diligendus, eius dilectio preponitur.

uERS. 8.---Et ligabis ea quasi signum. Hoc Pharisei male interpretantes, in membranulis decalogum  scribebant, et ligata in fronte portabant. Quod usque hodie faciunt Babylonii, ut putentur religiosi. Unde: Dilatant enim phylacteria sua, et magnificant fimbrias .

uERS. 13.---Per nomen illius iurabis.  Permittuntur iurare per nomen Dei, etc., usque ad qui autem omnino non iurat, longe a periurio est.

 uERS. 16.---Non tentabis Dominum Deum. Deum tentat, qui habens quod faciat, sine ratione se committit periculo, experiens utrum possit liberari a Deo.



CAPUT uII.

uERS. 1.---Gentes multas. Septem gentes sunt septem principalia uitia, que per Dei gratiam spiritalis miles exsuperans exterminare iubetur. Maioris numeri dicuntur, quia plura sunt uitia quam uirtutes. In catalogo dicuntur septem nationes, in expugnatione sine numero ponuntur; sed, cum deleuerit gentes multas coram te. Numerosior enim est, quam Isrel, populus carnalium passionum, qui multiplicatur de septenario fomite uitiorum. De gastrimargia, comessatio, ebrietas; de fornicatione, turpiloquia,  scurrilitas, ludicra, et stultiloquia; de philargyria, mendacium, fraus, furta, periuria, turpis lucri appetitus, falsa testimonia, uiolentia, inhumanitas, et rapacitas; de ira homicidium, clamor et indignatio; de tristitia, rancor, pusillanimitas, amaritudo, et desperatio, et pigritia; de acedia, otiositas, somnolentia, importunitas, inquietudo mentis et corporis, instabilitas, uerbositas, et curiositas; de cenodoxia, contentiones, hereses, iactantia, et presumptio nouitatum; de superbia, contemptus, inuidia, inobedientia, blasphemia, murmuratio, detractio, et alia plura. Hec cum maioris numeri sint quam uirtutes, deuictis tamen principalibus omnes quiescunt, et perpetua nece delentur. Quod autem he pestes robustiores  sint, in tentatione sentimus: fortius enim militat in membris nostris carnalium delectatio passionum, quam studia uirtutum, que summa cordis et corporis contritione acquiruntur. Harum gentium regiones possidemus, cum Isrelis exercitu, id est uirtutibus uitia superamus. Ut in corde nostro locum fornicationis castitas obtineat; locum furoris, patientia; locum tristitie, salutaris letitia; acedie locum incolat fortitudo; locum superbie, humilitas, sic singulis uitiis expulsis loco eorum regnent filii Isrel, id est, anime Deum uidentes. Cum uero Abrahe de futuris loqueretur Deus, non septem sed decem gentes numerasse legitur, quorum terra semini eius promittitur, abiectis scilicet idololatriis gentium, blasphemia Iudeorum, errore hereticorum,  quibus ante notitiam Dei et gratiam baptismi, in spirituali Aegypto commorantur, subiecti sunt. Sed qui inde egreditur, et per gratiam Dei ad eremum spiritualem peruenit, ab impugnatione trium gentium liberatur, contra septem congreditur.

Hetheum et Gergezeum, etc.  Hetheum, etc., usque ad id est, calcatum siue presepe eorum.

Septem gentes. Abrahe permissum est quod decem delerentur: tunc enim decem erant, sed cum filii Isrel transirent ad Iordanem, iam tres delete erant. Filii enim Loth deleuerunt gigantes; filii Esau Horreos; Cappadocesue partem Heueorum.

Et robustiores. Spiritales nequitie subtiliores sunt,  et plus ualent ad decipiendum, quam infirmitas hominum ad sustinendum.

uERS. 14.---Sterilis. Quedam steriles apud Iudeos fuerunt, sed adeo pauce, ut ad comparationem fecundarum uiderentur nulle.

uERS. 20.---Insuper et crabrones, etc. Non legitur alicubi in historia, quod crabrones uel uespas in hostes eorum Deus premiserit. Sed per animalia aculeata timoris compunctiones designat, quibus hostes territos fugabat.

uERS. 22.---Non poteris, etc. Cauendum esse ostendit, ne forte, expulsis peccatis a carne nostra, insurgat spiritalis bestia, id est iactantia, superbia, uel uana gloria, que difficilius exstirpantur quam carnalia uitia. Loth enim, qui in Sodomis continuit,  in monte fornicatione pollutus est . Expulso uitio statim uirtus plantetur ne immundus spiritus redeat, et domum uacantem inueniat. .

 Quibusdam maiora bona Deus dat, nec minora concedit, ut semper animus eorum habeat unde se reprehendat, et dum perfecti esse appetunt nec possunt, minime se extollant in his que habent, qui per se parua non habere ualent. Hinc est quod fortes et potentes aduersarios exstinxit Philistheos; et Chananeos diu reseruauit, ut in eis erudiretur Isrel habens contra quos pugnaret, ne de maioribus deuictis sese extolleret. Eadem ergo mens pollet ex uirtute, lassescit ex infirmitate, ut  dum querit quod habere non ualet, quod habet humiliter seruet. Superna quoque regio in ciuibus suis ex parte damna pertulit, ex parte fortiter stetit: ut electi angeli dum alios per superbiam cecidisse conspicerent, tanto robustius quanto humilius starent. Sic in unaquaque anima agitur, ut maxima lucra conferant, aliquando minima damnant.

uERS. 26.---Anathema. , id est, a sursum ponendo, uel suspendendo, sicut donaria in templis suspendebantur, et ab eis qui dabant alienabantur.



CAPUT uIII.

uERS. 2.---Quadraginta annis. Ideo enim per quadraginta annos permisit eos affligi, ut cognoscerent  quante fragilitatis essent.

Ut affligeret te.  Hic apertius dictum est, etc., usque ad quod si dixisset, intelligendum erat, cognita faceret.

uERS. 3.---Manna. Carnem Christi, qua refecti ad ueram promissionis terram ueniamus. Quadraginta annis manna comedimus, id est, toto tempore nostro, quod quatuor uicissitudinibus uoluitur, Dominici corporis sacramento pascimur.

Non in solo pane uiuit homo, sed in omni, etc. Spiritalis cibus commendatur, unde anime in eternum uicture satiantur. Manna de celo datum carnem Christi significat, qui ait: Ego sum panis uite, hic est panis qui de celo descendit , quia uerbum caro factum est, et habitauit in nobis. Qui manducat  hanc carnem, habet uitam eternam.

Non in solo pane, etc. Significat geminam nature nostre substantiam. Homo enim ex anima et corpore constat: corpus, quod ex terra est, terreno alitur cibo; anima uero uiuit de uerbo Dei; spiritum uero hominis uiuificat spiritus Dei, si tamen homo est in corpore Ecclesie, id est Christi, et in fide Filii Dei. Ideo addit: uestimentum eius uetustate non deficere; quia noui hominis conuersatio in nouitate uite debet permanere, cuius pes non est subtritus, quia gressus operum eius seruatur illesus: Quia nouit Dominus uiam iustorum, et iter impiorum peribit .

uERS. 11.---Iudicia. Que per Moysen post legem datam diuersis temporibus populo precepta sunt,  que in Exodo iustificationes appellantur.

Et ceremonias. Circumcisionem, ritus sacrificiorum. Unde Ambrosius super Epistolam ad Romanos: Triplex  lex est, prima pars de sacramento diuinitatis; secunda congruit legi naturali, que peccatum interdicit; tertia festorum legis, id est, sabbata, neomenie, et circumcisio.

uERS. 15.---Ac dipsas. Genus aspidis que Latine dicitur situla, quemcunque momorderit, siti perit; adeo parua ut cum calcatur non uideatur. Cuius uenenum ante exstinguit, quam sentiatur, nec tristitiam sentit moriturus.

Mystice. uarii serpentes hereses sunt inter se quidem diuerse, sed omnes mortifere.



CAPUT IX.


uERS. 5.---Neque enim, etc.  Isti sunt qui non meruerunt perire in deserto, etc., usque ad ubi illi exacerbauerunt Dominum, qui merito suo in terram promissionis introducti non sunt.

uERS. 10.---Deditque, etc.  In Exodo legitur quod tabulas Moysi Dominus dederit, etc., usque ad durat in seculum.



CAPUT X.

uERS. 4.---Scripsitque in.  In Exodo Moyses, etc., usque ad ipse autem adiuuat bone uoluntatis arbitrium.

uERS. 6.---In Mosera, etc. In libro Numeri in  monte Hor mortuus scribitur, sed forsitan locus est binomius. Beroth enim filiorum Iacan locus est in deserto, sicut Mosera, ubi obiit Aaron, sicut in libris locorum legitur. Et ostenditur usque hodie in decimo lapide urbis Petre in montis uertice

uERS. 8.---Tribum Leui. Nisi per hanc significaretur omne regale sacerdotium, quod pertinet ad Nouum Testamentum, non auderet homo dicere, qui de ea tribu non erat: Pars mea Dominus ; et alibi: Dominus pars hereditatis mee, etc. 

uERS. 14.---Celum celi, etc. Quidam dicunt tres esse celos, ereum, ethereum, et sidereum. Nonnulli septem, primum ereum, secundum ethereum, tertium olympium, quartum igneum, quintum firmamentum,  sextum aqueum, septimum angelorum.

uERS. 16.---Circumcidite, etc. Spiritalem circumcisionem significat, id est mentis custodiam, et ueram abstinentiam. Quasi, cum luxuriam carnis exstinxeritis, etiam mentis superflua resecato. Circumcidendi sunt omnes sensus. Unde Moyses se incircumcisum labiis conqueritur; et Stephanus Iudeis: Incircumcisi, inquit, corde et auribus, etc. . uere ergo circumcisus est, qui obturat aures ne audiat sanguinem, et claudit oculos, ne uideat malum; qui non delinquit in lingua, cuius cor non grauatur crapula et ebrietate, qui lauat inter innocentes manus suas, et ab omni uia mala prohibet pedes suos; qui castigat corpus suum et seruituti  subiicit, et omni custodia seruat cor suum. Bina quoque circumcisione indigemus, ne ex his queramus uanam gloriam, ne foris mundi, et intus immundi simus, et simulate sanctitatis penas sustineamus, sicut Sichimite qui patriarcharum circumcisionem imitati sunt, non Dei amore, sed ob causam luxurie: ideo nichil mercedis acquisiuerunt, sed die tertia intra ciuitatis sue ruinas perierunt. Tales enim in tempore resurrectionis euacuatis, quibus confidebant, uirtutibus, in eternum moriuntur.

uERS. 22.---Descenderunt patres tui in Aegyptum. Descenditur in Aegyptum: Facilis est descensus Auerni. In Ierusalem ascenditur, quia arcta est uia que ducit ad uitam, et tendit in ardua uirtus



CAPUT XI.


uERS. 10.---De qua existi. Mente, duce Moyse, id est docente lege terrenas uoluptates despicere, et terram promissionis duce Iesu intrare.

In hortorum. Quia carnales quique presentem felicitatem et copiam rerum temporalium appetunt sibi multiplicare.

uERS. 12.---A principio anni. Ab initio scilicet bone uoluntatis usque ad perfectionem boni operis cursum uite dirigit. Deus enim est qui operatur in nobis uelle et perficere pro bona uoluntate .

uERS. 14.---Temporaneam, etc. Quia electis suis priore tempore legis intellectum contulit; serotinam pluuiam tribuit, quia ultimo tempore incarnationis sue mysterium patefecit nobis.

 Et serotinam, etc. Quia nouissima hora est, cum predicatio eius ad nos peruenit, qui dicit: Eleuatio manuum mearum sacrificium uespertinum .

uERS. 20.---Scribes ea super postes.  Hoc secundum litteram an hyperbolica commendatio est, sicut multa dicuntur?

uERS. 29.---Montem Garizim. Garizim interpretatur Diuisio uel Aduena; Hebal, uorago uetus interpretatur. Qui enim a uitiis se separant, et se aduenas et peregrinos in hoc mundo iudicant, etiam eternam merentur benedictionem. Qui uero in uoraginem ueteris uite se precipitant, carnalibus desideriis seruientes, eterne maledictioni subiacebunt



CAPUT XII.


uERS. 6.---Decimas et primitias, etc.  Querendum est quomodo iubeat decimationes omnium fructuum et primitiua omnium pecorum non manducari, nisi in ciuitate ubi templum erat, cum eas Leuitis dari in lege preceperit.

uERS. 13.---Caue ne offeras. Occasionem amputat idolis sacrificandi. Ideo enim precipit in templo et ad altare Domini hostias offerri, ut ubi integra est religio, ibi cultus congruus exhibeatur. Mystice autem innuit nullum munus acceptabile esse Deo extra catholicam Ecclesiam, hic enim est locus quem Deus elegit, ut poneret nomen suum  ibi, et habitet in eo.

uERS. 16.---Absque esu. Homicidium prohibet. Sanguis pro anima ponitur, quia sedes anime, id est humane uite, in sanguine est.

uERS. 17.---In oppidis. Id est, meritis tuis non assignabis, que diuina largitate perceperis, non uiribus tuis, sed Deo, cuius munere hoc habueris .

uERS. 23.---Hoc solum caue. Ad litteram apostoli hoc preceperunt: Et in sanguine prohibetur homicidium, et odium fratrum. Qui enim odit fratrem suum homicida est .

Sanguis enim eorum. Quia aliquod uitale est in sanguine, et per ipsum maxime in hac carne uiuitur,  qui per omnes uenas diffunditur: ipsum animam uocat, id est, corporis uitam, que morte finitur. Mystice autem innuitur, ut carnales homines a pristina conuersatione discedentes, in unitate fidei et bonorum operum sociantes, eorum errores in usum nostrum non conuertamus; sed effundamus, id est, per confessionem prolatos terrene fragilitati deputemus, et quasi indignos uiris spiritualibus abiiciamus.



CAPUT XIII.

uERS. 1.---Si surrexerit. uult intelligi, ea que a diuinis non secundum Deum dicuntur, etiamsi euenerint, non esse sic accipienda, ut fiant que ab eis predicuntur, nec preter potestatem suam ostendit esse, que ita contingunt. Sed quare permittat  supponit, ad cognoscendum scilicet quantum diligant Deum seruientes ipsis, non illi qui omnia nouit.



CAPUT XIu.

uERS. 1.---Non uos incidetis. Usque hodie multe gentes incidunt se in funeribus mortuorum. Unde: Non uos contristemini sicut et ceteri, qui spem non habent. Hec autem facere, eorum est qui desperant de resurrectione.

Nec facietis. Capilli capitis uestri numerati sunt , id est cogitationes, quas non oportet ab honestate capitis auferre et diabolo offerre, sicut quidam corporales capillos diabolo offerunt.

uERS. 3.---Ne comedatis. Animalia immunda  sunt, sed que significando exprimunt, mores, scilicet hominum, et actus, et uoluntates.

uERS. 5.---Camelopardalum. Qui albis maculis respersus, capite camelo similis, collo equino, pedibus bubalo, per cetera pardus: in Aethiopia nascitur.

Omne animal quod in duas. Illos recipit Ecclesia et membris suis incorporat, qui ungulam findunt, qui discretionem boni et mali habere sciunt, et qui ruminant, id est meditantur in lege die ac nocte.

uERS. 6.---Quod in duas partes. Qui scilicet duo testamenta suscipiens firmo gradu iustitie et innocentie sese constituit

uERS. 7.---Camelum. Iudeum qui liquat culicem, et glutit camelum, qui litteram ruminat, sed non  habet fissam ungulam, quia a spiritu litteram non diuidit, hi sunt scribe et Pharisei.

Leporem. Per cherogyllum et leporem multitudinem significat Iudeorum, utrumque enim animal debile et infirmum.

Quia ruminant. Ruminant Iudei uerba legis, sed ungulam non diuidunt, quia in Patrem et Filium non credunt, nec duo testamenta recipiunt. Quidam autem heretici ungulam findunt, sed doctrinam ueritatis in ore non ruminant .

uERS. 9.---Hec comedetis ex omnibus que mouentur in aquis. Per hec gentiles intelliguntur, qui in aquis baptismi renascuntur.

Que habent pinnulas. Meditantes legem uite sublimis  et celestis; quia ignorantia diuine legis diu in gentibus fuerat, pinnulas et squamas adiungit: sicut enim pisces squamati sunt et pinnati, sic quibus est ignorantia temporalis, cito additur cognitio sublimis et uite celestis.

uERS. 12.---Et gryphem. Que est quadrupes, capite et alis aquile similis, reliquo corpore leoni, et abundat in Hyperboreis montibus, equis maxime infensa et hominibus.

uERS. 15.---Struthionem. Qui a terra non leuatur, sed secularibus negotiis implicatur.

Noctuam. Que in nocte acute uidet, et non in die. Sicut qui scientia legis gloriantur, et lucem Euangelii non capiunt.

Larum. Qui ut auis uolat, ut aquatile natat, qui  scilicet circumcisionem ueneratur et baptisma. Talibus Paulus ait: Si circumcidimini, Christus uobis non prodest .

Accipitrem, etc. Qui mansueti uidentur, sed potentibus et auaris sociantur.

uERS. 16.---Cygnum et ibin. He longi colli esse, et cibum de profundo terre trahere dicuntur: nos autem debemus querere panem qui de celo descendit, nec esse solliciti quid manducemus 

uERS. 17.---Nycticoracem. Que nocte repit et operatur, significans eos qui noctis operibus dedicantur, que sunt fornicatio, immunditia, idolorum cultus et similia.

uERS. 18.---Upupam. Que luctum amat. Seculi  autem tristitia mortem operatur: Nos uero debemus in Domino gaudere, in omnibus gratias agere .

uespertilionem, etc. Que circa terram uolat, et pennis ambulat. Nostra autem conuersatio in celis debet esse .

uERS. 21.---Quidquid autem. Mystice precipitur ecclesiastico uiro, ut se in sanctitate seruet, et omnem peccati immunditiam deuitet, peregrinum, id est, gentilem in suis sordibus remanere permittat.

Peregrino qui intra portas tuas est. Quasi paganis et hereticis immunda relinque. Hinc demones in Euangelio permittuntur ire in gregem porcorum , et dicitur: Sine mortuos sepelire mortuos suos  .

In lacte, mediocribus disciplinis, sed austerioribus, ut restaurarent amara que perdiderunt dulcia.

uERS. 22.---Decimam. Quasi, bona que facis secundum diuine legis precepta facias, et Domino separes, ut ad eius laudem omnia facias.

uERS. 23.---Primogenita. Id est boni operis initia, que decimanda sunt, id est, Domino consecranda.

uERS. 24.---Portare. Quasi, qui longe sunt a perfectione sanctorum, nec possunt ascendere culmen uirtutum, nec contemplationi uacare: quod possunt, agant humiliter, et deuote, et faciant sibi amicos de mammona iniquitatis, et thesauros in  celis, ut recipiantur in eterna tabernacula, ubi epulandum et letandum cum amicis, id est sanctis et electis Dei.

uERS. 26.---Et emes ex eadem pecunia, etc. Spiritualiter precipitur, ut semper bonis operibus insistamus, quatenus post hanc uitam ad domum nostram, id est ad celestem patriam reuertamur.

uERS. 28.---Aliam decimam. Extra illam, scilicet quam manducas cum tuis et Leuitis, in loco quem elegerit Dominus.

uERS. 29.---uenietque Leuites. Manifeste ostendit hanc decimam non esse ei qui offert communicandam, sed tantum illis quibus precepit erogari, in quibus precipue Leuiten posuit.



CAPUT Xu.


uERS. 1.---Septimo anno. In hoc capite pietas et dilectio commendatur, ut proximis misereamur, et premium a Domino exspectemus. Tempore enim suo metemus non deficientes, si, dum tempus habemus, operemur bonum ad omnes, maxime autem ad domesticos fidei ; unde: Dimittite et dimittetur uobis, date et dabitur uobis .

Septimo anno. Quia in septiformi Spiritu remissio est. Omnes pene legis solemnitates in septenario numero sunt: sabbatum enim in die septima est; et Pentecoste finitis septem hebdomadibus; septimus quoque annus celebratur; et iubileus septies septem annis succedit.

 uERS. 3---A peregrino. Licet sint omnes proximi nostri, maxime tamen illis misericordia impendenda est, qui Christi sunt nobiscum membra. Qui enim habet substantiam mundi, et fratri indigenti non impendit, quomodo manet in eo caritas Dei? 

uERS. 6.---Fenerabis. Quasi: ditior eris omnibus gentibus. Ecclesia quoque abundat spiritalibus diuitiis: ipsa docet, nec habet necesse doceri.

uERS. 9.---Caue.  LXX: Attende tibi ipsi, ne fiat uerbum occultum, etc., usque ad si crudeliter cogitat illo tempore dandum non esse, quo dandum est?

uERS. 12.---Cum tibi uenditus, etc.  Si  Hebreus puer in seruitutem deuenerit, etc., usque ad scilicet peccatis in eternum seruiemus.

Cum tibi uenditus, etc. Hebreus transitor qui ad eternam scilicet patriam tendit, et de uitiis ad uirtutes, de terrenis ad celestia transit; si talis se tibi uendiderit, id est magisterio tuo se addixerit, docebis eum, ut in presenti uita studeat operari, ut ad requiem peruenire possit. Hoc est, sex annis seruiet tibi, septimo dimittes eum liberum, nec uacuum abire patieris; quasi: eterna premia et ueram libertatem promittes ei in alia uita. Si autem dixerit, Nolo egredi, eo quod diligat te et domum tuam, id est si bona que fecit non pro eterna mercede, sed pro humana laude, quasi diligens presentem  uitam fecerit, perforabis aurem eius subula, id est mentem eius terrore iudicii; compunges in ianua domus, quia iudicium erit in huius uite egressu et alterius ingressu, et seruiet tibi usque in eternum, id est docebis eum si seculum plus amauerit quam Deum, eternis suppliciis mancipandum.

 Cum actiua uita et contemplatiua sit nobis ex Dei gratia, etc., usque ad ubi subula recusantis libertatem aurem perfodi precipitur.

uERS. 19.---De primogenitis.  Primogenita dicit, etc., usque ad quia solus de substantia Patris, et equalis et ceternus.

Sanctificabis Domino Deo tuo. Non tibi, sed omnium largitori: Quia omne datum optimum desursum  est . Quod autem leue in nostra cogitatione, uel maculosum in nostra conuersatione, uel claudum in operum progressione, uel cecum ignorantia mentis aut aliqua parte deforme uel debile, non debemus Deo immolare, id est, imputare, sed nobis.

Non operaberis.  In primogenito bouis arare, etc., usque ad deceptus animus non deprehendat que in eis sunt mala.

uERS. 16.---Sin autem habuerit. Sunt quedam opera que licet minus placeant Deo, prosunt tamen proximo; et si Deo offerri non possunt, comedi possunt. Cum enim Deo minus placeant pro fuscata intentione quam Deus intuetur, proximis tamen exemplo opitulantur. Quasi caprea et ceruo. Caprea saltatim  incedit, ceruus inimicus est serpenti, et aspera et spinosa transiliens, montana transcendit, et ideo in bonam partem accipiuntur.



CAPUT XuI.

uERS. 1.---Obserua mensem nouarum frugum. Quia in eo manipuli spicarum, id est primitie, per sacerdotem offerebantur Domino.

Mensem primum, scilicet Hebreorum qui apud eos nisan [Figure: [Hebrew Text] 2Kb] apud Grecos quoque , apud Latinos Aprilis dicitur, in quo agnus paschalis occidebatur.

Eduxit te. Mystice. Nos quoque de Aegypto huius mundi liberati, nouum hominem induti, in nouitate  uite ambulemus, primitias bonorum operum consecrantes, et phase, id est, transitum bonum celebrantes, ut, relicta Aegypto, ad terram promissionis ueniamus.

uERS. 2.---Et de bobus in loco.  Boues addit, cum de oue tantum preceperit, quam iussit accipi ex ouibus et hedis uel capris, uel propter Christum, qui secundum carnem ex iustis fuit et peccatoribus. Non enim ait ex ouibus uel capris, sed ex ouibus et capris, licet proprie non intelligatur ouis ex capris, ne Iudei dicerent subaudiendum esse caprum. Quare ergo additi sunt boues? an propter alia sacrificia, que diebus azymorum sunt immolanda?

 uERS. 3.---Panem fermentatum. Corruptam doctrinam uel ueterem conuersationem, unde: Epulemur in azymis, non in fermento ueteri, etc. .

Septem. Toto tempore presentis uite. Sicut illi septem diebus azyma comedebant, sic nos pure et simpliciter septem diebus huius uite conuersemur, quibus quotidie agnus occiditur, et pascha celebratur, si innouati nichil ex ueteri corruptione retinemus. Quid enim est aliud fermentum, quam nature corruptio? Fermentatum enim recedit a naturali dulcedine, et corrumpitur adulterino rancore.

uERS. 4.---Non apparebit. Epulemur non in fermento ueteri, neque in fermento malitie et nequitie, etc. , quasi: relinquite ueterem hominem, et induite nouum.

 Non remanebit. In hac uita omnia sacramenta Dominice incarnationis perscrutanda, et cuncta precepta eius implenda sunt , antequam mane, id est finis seculi, adueniat.

uERS. 5.---Non poteris. In una domo agnus paschalis editur, et in uno loco phase immolatur, id est in catholica Ecclesia: extra illam non recte pascha celebratur. uetat celebrare mysteria Christi in conuenticulis hereticorum.

uERS. 6.---uespere ad solis. Nouissima etate mundi, quando uerus Sol in passione occubuit, et Aegyptiacam captiuitatem soluit, cum pascha nostrum immolatus est Christus.

uERS. 7.---uades in tabernacula. Peracto seruitio Domini mane resurrectionis transibimus in eterna  tabernacula, ut quiescamus ab omni labore, letantes de percepta retributione.

uERS. 8.---Die septima. Aeterna requie, quam septenarius significat: propter sabbatum ubi nullus labor, nulla operandi ratio.

uERS. 9.---Septem hebdomadas. In Leuitico plenius. Numerabis ergo ab altero die sabbati septem hebdomadas plenas ad alteram diem explorationis hebdomade septime.

 Septem hebdomadas, etc. Si ab uniuerso populo hec Pentecoste iussa est obseruari, nunquid omnes credendum est uno die falcem iussos mittere in messem? Si autem sibi quisque obseruat istam quinquagesimam, dinumerans ab illo die quo falcem mittit, non una est uniuerso populo. Illa uero  una est que computatur ab immolatione pasche usque in diem date legis in Sina.

Nos quoque celebramus Pentecosten, id est, aduentum Spiritus sancti, qui est digitus Dei, quo scripta est lex in tabulis.

uERS. 13.---Solemnitatem. Qui ut tabernaculo, presenti mundo utitur, festiuitatem agere, et letari in eo potest, propter futuri exspectationem: Quia si terrena domus huius habitationis dissoluatur, habebit domum non manufactam in celis .

Quando. Consummata perfectione omnium bonorum et multarum collectione uirtutum, letandum et exsultandum esse cum amicis significat. Cum exsultabit quisque de percepta retributione qui hic largus  fuerit in munere, tunc uere tabernaculorum solemnitas agetur, non mutabilium scilicet, sed eternorum, unde: Ut recipiant uos in eterna tabernacula .

uERS. 16.---Masculinum. Non femineum; nichil enim molle, fragile et infirmum in nostra conuersatione debet esse: fortia queque a nobis exigit Deus . Si autem in fide Trinitatis Patris et Filii et Spiritus sancti eterne mercedis respectu tempore presentis uite bonis operibus insudamus, masculum in conspectu Domini statuimus.

In omnibus. Ut aduenientes undique statim in introitu, paratos inueniant, a quibus iusta iudicia accipiant.

 uERS. 19.---Oculos sapientum. Apud homines, non apud Deum, quibus dicitur: ue qui sapientes estis in oculis uestris .

uERS. 20.---Iuste.  Iniuste quod iustum est exsequitur, qui ad defensionem iustitie non uirtutis emulatione, sed amore premii temporalis excitatur, et iustitiam quam pretendit, uendere non ueretur. Iuste ergo iustum exsequi est in assertione iustitie ipsam iustitiam querere: Sunt uie que uidentur hominibus iuste, etc. . Et: ue qui iustificatis uos coram hominibus .

uERS. 21.---Non plantabis. Occasionem idololatrie amputat. Solebant enim gentes immolare, et in delubris statuas adorare.

 Lucum.  Nemus, frondentes arbores infructuose, etc., usque ad nec permittit fictionem falsitatis uel erroris ueritati catholice sociare.



CAPUT XuII.

uERS. 2.---Cumque reperti fuerint. Lex errorem et idololatriam maxime detestatur: maximum enim scelus est honorem Creatoris impendere creature; quod faciunt gentiles, uel mali catholici, qui, licet ab Ecclesia non recedant, tamen magis inueniuntur per diuersa uitia seruire diabolo, quam per bona opera militare Deo. Hos lapidibus iubet obrui quos irreuocabilis sententia damnandos esse preuidit.

uERS. 6.---In ore duorum aut trium testium. Attestatione scilicet legis prophetarum et Euangelii, secundum  illud: Sermo quem locutus est, ipse iudicabit eum in nouissimo die . In titulo quoque crucis tres lingue testantur Christum esse regem Iudeorum: Hebraica, Greca et Latina .

Nemo occidatur. Tanta concordia est ueteris ac Noui Testamenti, ut neutrum sine altero sit.

In humano iudicio primum diuine Scripture auctoritas requirenda est.

uERS. 81.---Si difficile. Sacerdotes Ecclesie Dei instruit, ut iudicia ecclesiastica secundum potestatem sibi a Deo datam reuerenter agant, et iuste decernant, non ad libitum suum, sed secundum legis decretum, ne suscipiendo personam mutent sententiam.

 uERS. 11.---Iuxta. Nota, non dicitur tibi, ut obedias, nisi iuxta legem docuerint, unde: Supra cathedram Moysi sederunt scribe et pharisei .

uERS. 12.---Sacerdotis imperio. Christi qui est sacerdos in eternum secundum ordinem Melchisedech, qui uicarios sibi substituit, quibus ait: Qui uos audit, me audit; et qui uos spernit, me spernit, etc. . Iure ergo damnationis sustinet sententiam, qui contemnit diuinitatis potentiam.

uERS. 14.---Cum ingressus fueris terram, etc.  Queri potest cur displicuit populus Deo, cum regem desiderauit, cum hic inueniatur esse permissus? Sed intelligendum est merito non fuisse secundum uoluntatem Dei, quia hoc fieri non precepit, sed desiderantibus permisit. uerumtamen precepit  ne fieret alienus, sed frater ex eodem populo indigena non alienigena. Quod autem ait: Non poteris: intelligendum est, non debebis.

Constituam super. Habitatores terre constituunt sibi regem contra Dei sententiam.

uERS. 17.---Non habebit, etc.  Manifestum est Salomonem hoc preceptum transisse, etc., usque ad perueniat ad alienigenas.

Neque argenti. Nolite thesaurizare uobis thesauros in terra .

uERS. 19.---Legetque. Nota quanta assiduitate legere debent sacerdotes, cum assidue legant reges. Lectio ipsa lux est et uita, unde: uerba, que ego loquor uobis, spiritus et uita sunt .

uERS. 20.---Superbiam. Quasi, sciat se esse fratrem.  Unum patrem Deum omnes habemus, cui dicimus: Pater noster, qui es in celis, etc. .

Superbiam. Benedictio est regnare super Isrel, scilicet regnando facere Isrel, scilicet Deum uidentes.



CAPUT XuIII.

uERS. 1.---Non habebunt. Et in ueteri et in Nouo Testamento ministris altaris preceptum est de oblationibus et decimis uiuere, nec terrenis possessionibus acquirendis concessum est inhiare: Unde: Nolite possidere aurum neque argentum, etc. ; et post pauca: Dignus est enim operarius cibo suo  Et alibi: Qui altario seruiunt cum altario participant . Non enim oportet, ut  qui semper astare debet officio diuino, inhiet terreno lucro, cui Deus hereditas est. Quid ergo deesse potest illi qui omnia habentem habet.

uERS. 2.---Hereditas. Pro operatione bona, ut quod mente conceperit, opere probet, unde: Cepit iehsu facere et docere .

uERS. 3.---Dabunt. Quia in corporalibus solatiis et spiritualibus emolumentis deuote doctoribus nostris communicare debemus, unde: Communicet is qui catechizatur uerbo, ei qui se catechizat, in omni opere bono .

uentriculum. uenter receptaculum ciborum, omnes hominum labores, et momentanea gule blandimenta sunt, quorum finem condemnat: et mentibus  Deo sacratis ostendit totum quod uoramus in successum proiici, unde: Esca uentri, et uenter escis: Deus autem et hunc et hanc destruet.

uERS. 4.---Primitias. Primitias frugum laborantem agricolam oportet primum de fructibus accipere.

uERS. 6.---Si exierit. Quasi urbem et domum deserit, qui gratis Deo seruit, et sine sumptu Euangelium ponit.

uERS. 8.---Excepto.  Quod LXX, etc., usque ad eum seruari oportet quod parentibus exhibitum est.

uERS. 9.---Quando ingressus.  Quoniam portentorum inspectores interdicuntur, etc., usque ad sic ille inspectiones prodigorum a significationibus miraculorum discernende sunt.

 uERS. 10.---Ariolos. Qui circumeunt aras nefandis precibus, et diuinationem in extis animalium querunt.

Auguria. Quasi auigeria, que in uocibus auium gerantur. uel auigaria, ab auium garritu.

uERS. 11.---Pythones. uentriloquos, de quorum uentre demones loquuntur, a Pythone sic dictos, id est Apolline, quem deum diuinationis credebant esse.

uERS. 15.---Prophetam de. Licet historialiter de prophetis accipi possit, qui post Moysen in populo Isrel repleti sunt Spiritu Dei, melius tamen de Domino prophetarum accipitur, de quo turbe ab ipso satiate dixerunt: Hic est uere propheta qui uenturus est in mundum . Et alibi: Propheta magnus  surrexit in nobis .



CAPUT XIX.

uERS. 2.---Tres. Fidem, spem et caritatem, ad quas omnes penitentes debent confugere.

Tres ciuitates refugii ultra Iordanem constituit Moyses homicidis qui non sponte homicidium commiserunt, alias tres circa Iordanem iubet separari , mystice insinuans quod ante perceptionem baptismi, qui uult a peccato saluari et ab hostibus spiritualibus liberari, sancte Trinitatis fidem debet sincera mente confiteri, et post baptismum in fide, spe et caritate uiriliter operari. Sicque religiose couersans in mundo, qui senario conditus est numero, post perfectionem bonorum  operum requiem eternam exspectat in sabbatismo.

uERS. 3.---In tres. Ut qui saluandus est facilius euadat. Predicatores quoque uerbo et exemplo debent peccatoribus consulere et equaliter in tota terra Ecclesie fidem Trinitatis omnibus insinuare, ut uiam ueritatis et portam fidei agnoscant patere sibi, et se merito damnandos si intrare noluerint.

Sed abiisse. Exemplo enim ostendit qualis homicida saluandus sit.

 Ad siluam cum amico imus, etc., usque ad que non malitiose perpetratur.

 Congrue  prouisum liquet, etc., usque ad percussus Leuitico gladio moriatur sensus carnis, ut uiuat anima uestra.

uERS. 9.---Addes tibi. In libro Iesu Naue, sex ciuitates refugii decernuntur talibus homicidis . Cades in Galilea montis Nepthali, Sichem in monte Ephraim, et Cariatharbe, que est Hebron, in monte Iuda. Et trans Iordanem Bosor de tribu Ruben, et Ramoth in Galaad de tribu Gad, et Gaulon in Basan, de tribu Manasse.

 Sex autem ciuitatum refugia sunt, etc., usque ad uel interdictorum declinatione ueneremur.

uERS. 11.---Si quis autem odio habens proximum. Qui malitia aliquem percutit, et in mortem anime ducit, reus est eterne mortis, unde: Si quis scandalizauerit unum de pusillis qui in me credunt, etc.  Et alibi: Qui odit fratrem homicida est, et non habebit uitam eternam . Hic ab altari diuellitur, tanquam sacramentis Dominicis indignus, nec ueniam nisi per condignam penitentiam promeretur. Qui autem non sponte occidit, habet urbes refugii, Ecclesiam scilicet catholicam, ubi se angustia penitentie cercens, per omne tempus presentis uite bonis operibus studeat, et si spem in morte summi pontificis, scilicet Redemptoris sui, posuerit, tandem merebitur saluari.

Qui fraternum odium retinet in corde, non potest fructuosam penitentiam agere, nec Deum sibi placare.

uERS. 14.---Non assumes et transferes terminos, etc. Unde: Ne transgrediaris terminos quos posuerunt  patres tui , id est, precedentium patrum regulas et definitiones uiuendi.

uERS. 15.---Non stabit testis unus. Hoc etiam historialiter seruare debemus. Et contra impios uel hereticos, cum testimoniis Scripturarum indigemus, duos testes, id est, uetus et Nouum Testamentum adhibemus, uel tres, id est, Euangelium, prophetas, apostolum, et sic stat uerbum.

uERS. 21.---Animam pro anima. Qui enim animam errare fecit, uenia dignus non est.

Dentem pro dente . uerborum uirtutem. Dentes enim uerba significant secundum illud: Filii hominum, dentes eorum arma . Et alibi: Dentes eius lacte, id est  lege, candidiores .

Manum, etc. Operationem, ut ea, scilicet. sunt ei utilia aut nociua que in alio peruertit.



CAPUT XX.

uERS. 1.---Quia Dominus. Mystice.  LXX: Quoniam Dominus, etc., usque ad ut etiam ipsos acturos ostenderet.

uERS. 5.---Quis est homo.  Non est melior in bello qui iam edificia dedicauit, etc., usque ad sed hec instituta sunt propter uirorum animos explorandos.

Quis est homo.  Docet non posse quemquam professionem contemplationis uel militie spiritalis  arripere, etc., usque ad: ut ei placeat cui se probauit .

Melius est professionem uel persecutionem deuitare, quam in ea succumbere. Ad disputationem quoque contra hereticos uenire non debet, nisi doctus et perfectus, ne scandalizet alios superatus.

uERS. 16.---Nullum omnino permittes. Nulli uitio in nostra conuersatione parcendum, ne coram oculis Domini uoluptatibus corrupti et abominabiles appareamus, et exsultantes inimici de ruina nostra dicant: Euge, euge anime nostre, deuorabimus eum .



CAPUT XXI.

uERS. 1.---Quando inuentum, etc. Cadauer, corpus  sine anima, et anima sine Deo, qui est eius uita. In terra quam Dominus Deus tuus daturus est tibi, hoc est in Ecclesia. Cedis reus, actor seditionis; Maiores natu, uita et sapientia maiores. Iudices, id est sacerdotes, quorum officium est de singulis iudicare, id est, discernere. Metientur a loco cadaueris, id est, cum summa discretione inuestigabunt actorem seditionis. Tollent uitulam de armento, id est, carnem Christi, quam de patribus sumpsit. Que non traxit iugum, quia peccatum non fecit, nec inuentus est dolus in ore eius. Nec terram scidit uomere , nullam scilicet seditionis maculam admisit.

Et ignorabitur cedis reus. Diabolus qui inuisibilis, et ideo ignorari dicitur, scitur enim quia misit in cor, ut traderet eum Iudas .

 Maiores natu, etc. Apostoli et doctores qui Scripture attestatione perceperunt nullam nationem sic promptam ad cedem ut Iudeorum gentem, qui et prophetarum et Domini sanguinem fuderunt.

uERS. 4.---Et ducent eam ad uallem asperam, etc. Mortem scilicet despectam et turpissimam, unde: Morte turpissima condemnemus eum. Que nunquam arata est , quia mors Christi absque culpa fuit. Nec sementem recepit , id est, zizania peccati, que inimicus homo superseminauit. Possumus per uallem asperam gentilitatem accipere, que aspera erat; saxosa, quia saxa adorabat; in qua cesa est ceruix uitule, quia pro salute gentium mors Christi celebrata est. Ceruix robur carnis quod in morte deposuit. Lauabunt manus super uitulam,  id est, purgabunt opera per passionis Christi confidentiam.

uERS. 6.---Lauabuntque manus suas, etc. Id est, opera sua in passione Christi demonstrabunt esse munda. Licet enim eiusdem passionis sacramenta quotidie iterentur, ab omni tamen fraude Iudeorum corda et opera habent mundissima.

uERS. 8.---Propitius esto. Pro officio suo benedicunt populo, ut non reddatur uindicta pro scelere, sed salus pro redemptione.

uERS. 10.---Si egressus fuerit ad pugnam.  Dicant Iudei, quomodo hec seruent? quid cause sit mulierem decaluari et ungues circumcidi? quid si sine capillis et unguibus inuenta fuerit?

 uERS. 11.---Mulierem pulchram. Sicut Paulus qui de Menandro sumpsit: Corrumpunt bonos mores colloquia mala . Et de Arato: In ipso uiuimus, mouemur, et sumus: ipsius enim et genus sumus .

Alii putant hanc mulierem specie decoram significare rationabilem disciplinam apud Gentiles inuentam: ab ea enim oportet recidi omnem superstitionis immunditiam, ut ad studium ueritatis assumatur. Nihil enim mundum habent discipline gentilium, quia nulla apud eos disciplina est, cui non sit aliquid immunditie uel superstitionis admistum.

uERS. 13.---Uno mense, id est, triginta diebus, ut post fidem Trinitatis et opus legis, mereatur Ecclesie sociari; ter enim decem triginta efficiunt.

 Et postea. Cum nec in capite, id est sensibus, nec in manibus, id est operibus, aliquid superfluum aut immundum erit.

uERS. 15.---Si habuerit homo uxores duas, etc. Christus sibi duas uxores, populum scilicet Iudeorum et gentium, coniugii copulauit nomine. Odiosa est synagoga, semper contentiosa, dura ceruice, incircumcisa corde; dilecta gentilis Ecclesia. Sed non potest filium dilecte preferre filio odiose, id est Ecclesiam de gentibus et filios eius preferre apostolis et aliis primitiuis, qui sunt filii synagoge. Agnoscit odiose primogenitum, dat ei duplicia, quia primitiuis synagoge filiis dedit legem et prophetas, et notitiam nominis sui, et primo eis Euangelium predicauit. Hic enim est primogenitus liberorum eius.

 Unam dilectam. Animalitatem, que dulcis uidetur et delectabilis: omnia uoluptuosa cupit et nullo merore afficit.

Alteram odiosam. Rationalitatem, que non indulget corpori, nec seruit uoluptati, sed abdicat occulta dedecoris.

uERS. 16.---Primogenitum. Apostoli et apostolici uiri, qui locum primogeniti obtinent, quorum Ecclesia sequitur auctoritatem.

uERS. 17.---Sed filium. Hoc ad litteram faciendum est, ne sequatur quis animi sui motum, uel amorem, uel odium, sed naturam.

Cuncta duplicia. Apostoli cuncta duplicia susceperunt, qui doctrina et operatione prediti sunt.

Alii dabit ut uiuat, non ut abundet, sicut Abraham  filium ancille super nationes prefecit: filio Sare, non solum temporalia, sed spiritualia accumulauit .

uERS. 18.---Si genuerit. Melior est obedientia quam uictime, et auscultare magis quam offerre adipem arietum, quoniam quasi peccatum ariolandi est repugnare, etc.  Inobedientem ergo filium et uitiosum Moyses iubet obrui lapidibus: Euangelium quoque duris increpationibus, quasi lapidibus tales arguit: Genimina uiperarum, quis docebit uos fugere a uentura ira ?

uERS. 22.---Appensus. Cruciatum eius uidente populo, unde: Peccantes coram omnibus argue, ut ceteri metum habeant .

 uERS. 23.---Non permanebit. Hoc est non debet relinqui in eadem damnatione, sed reuocari doctorum exhortatione, ut nulli, dum uiuit, reconciliatio negetur.

Non permanebit. Non est de die in diem differenda penitentia, sed statim agenda, ut per penitentiam infructuosam ab oculis Dei abscondantur delicta, unde: Beati quorum tecta sunt peccata .

Maledictus a Deo.  Christus nos redemit de maledicto legis, factus pro nobis maledictum .  Maledictam namque, id est, exsecrabilem et turpissimam mortem suscepit.

  Maledictus a Deo est qui pendet, etc. Quidam heretici ad calumniam passionis Christi hanc sententiam transferunt, etc., usque ad bene ergo maledictum dicitur, quod odit Deus, hoc pependit in ligno.

Contaminabis. Penitentie lacrymis fetorem peccatorum abluere debemus, ne aliis scandalum et nobis germinet cruciatum.



CAPUT XXII.

uERS. 1.---Non uidebis. Moraliter. Frater tuus doctor Ecclesie, cuius discipulum uel doctum, qui significatur per bouem, uel indoctum, qui significatur per ouem, si uideris errare, noli negligere, sed exhortare  ut fratri, id est, magistro possis reconciliare. Duc in domum tuam , id est, adhibe curam. Et si non est propinquus, id est Ecclesie tue, sed alterius doctor.

uERS. 3.---Similiter. Gentili, scilicet, cuius utilitatem et immunditiam non debemus despicere.

uestimento. Plebe qua ornatur doctor. Ad litteram quoque omnia hec et similia seruanda sunt.

uERS. 5.---Non induetur mulier, etc.  Alia editio, etc., usque ad non debet aliquid femineum uel molle in doctrina sua habere.

Mulier. Cuius naturaliter diuersus color, motus incestus, uires, cui non permittitur docere, nec dominari in uirum, nec usurpet officium predicandi .

 Contra naturam est uirum muliebria facere, comam crispare, torquere capillos, unde Apostolus: uir, si comam nutrierit, ignominia est illi. Mulieri autem capilli pro uelamine dati sunt; non ergo induetur uir ueste feminea, operatione scilicet fluxa et dissoluta.

 Per uiam imus, etc., usque ad sed ex ea allegoricum sensum in mente retinemus.

uERS. 8.---Domum nouam, id est Ecclesiam.

Murum tecti, id est uirtutum custodiam.

Ne effundatur sanguis in domo tua, hoc est ne alio peccante reus tenearis.

 Ne effundatur. Per incuriam atque desidiam. Unde qui uirtutes sine  humilitate congregat, quasi puluerem in uentum portat.

uERS. 9.---uineam, doctrinam, uel plebem doctoribus commissam, ubi uinum spiritalis gratie abundare debet.

Altero semine, id est heretico. Semen bonum uerbum Dei; semen nequam quod inimicus seminauit : cauendum ergo ne immisceatur aliquid erroris, et corrumpatur semen Dei.

uERS. 10.---Non arabis.  In boue et asino arat, qui recipit Euangelia cum Iudeorum obseruantia, que precessit in umbra. In boue quoque bene operantium uita, in asino stultorum socordia: quasi, fatuum sapienti in predicatione non socies, ne per eum qui rem implere non ualet ei obsistas qui preualet.  Stultus uero et sapiens bene coniunguntur, ut unus precipiat et alter obediat, non ut equali potestate uerbum Dei annuntient.

Allegorice lineis uestibus lanam uel purpuram miscet, qui inordinate uiuit, et profectionibus diuersi generis, ut si sanctimonialis habeat ornamenta uxoris, uel uxor gerat speciem uirginis. Hoc autem figurabatur in uestibus, quod nunc declaratur in moribus.

uERS. 12.---Funiculos. Ad differentiam scilicet, sicut signum circumcisionis Isrelitas separat a ceteris. Superstitiosi uero magistri captantes auram populi, et lucra ex mulierculis, dilatabant fimbrias et eis alligabant spinas, ut uel ambulantes uel sedentes pungerentur, et sic ad seruiendum Deo monerentur,  unde: Dilatant phylacteria sua et magnificam fimbrias.

uERS. 13.---Si duxerit.  Apparet quomodo subditas uiris feminas, etc., usque ad qua fuerat alter plectendus.

uERS. 15.---Pater et mater eius. Doctores Ecclesie qui quasi pater et mater fouent plebem: patres auctoritate, matres pietate.

uERS. 18.---Et uerberabunt. Non mirum, si uir, qui falso accusat, iubetur cedi, et multam reddere; puella uero, si culpabilis sit, lapidari: quia per feminam initium peccati, que uirum seduxit et dupliciter peccauit, prius in Deum, postea in uirum, uir tantum in Deum

uERS. 19.---Centum siclis, etc. Perfectione doctrine  et sollicitudinis, quam impendat subiecte plebi, uel penitentie. Centenarius enim perfectus est, quinquagenarius penitentie consecratus.

uERS. 23.---Si puellam uirginem desponderit. In hoc capitulo, sicut in duobus precedentibus et duobus succedentibus, corporalem condemnat fornicationem.

uERS. 26.---Nihil patietur. Sed ad inceptam fidem reuocabitur per gratiam baptismi liberata ab hostibus.

uERS. 29.---Non poterit.  Merito queritur utrum ista pena sit, ut non eam possit dimittere per omne tempus, quam inordinate et illicite uiolauit; si enim intelligimus eam non posse, id est non debere dimitti per omne tempus, quia uxor effecta est, occurrit quod Moyses permisit  dare libellum repudii et dimittere. In his autem que illicite uitiant noluit licere, ne uideatur ad ludibrium fecisse, et potius finxisse quod eam duxerit. Hoc quoque de illa iussit, cui uir calumniatus fuerit de uirginalibus non inuentis.

uERS. 30.---Non. Pater noster Christus est, cuius Ecclesia uxor est; non licet homini dignitatem istius sponsi transferre in se, nec sponsam eius uiolare, ut amorem eius commutet in se, ex dono uirtutum uel ex predicatione laudem suam querendo non Dei; cui dicere conuenit: Non nobis, Domine, non nobis, sed nomini tuo da gloriam .



CAPUT XXIII.

uERS. 1.---Non intrabit. Omnes qui molliter uiuunt,  nec uirile opus perficiunt, non possunt permanere in congregatione sanctorum nec digni sunt introitu regni celorum, quod uiolentiam patitur, et uiolenti diripiunt illud.

Mamzer. Degener sensu uel moribus; uel quem hereticorum prauitas in perceptione sacramentorum degenerem fecit; uel ritus gentilitatis aut Iudaismi maculauit. Is in Ecclesiam recipietur, cum integra fide decalogum legis secundum Euangelii institutionem seruauerit, et carnalem conuersationem Spiritu sancto roboratus abdicauerit; unde: Si uis ad uitam ingredi, serua mandata . Et alibi: Ego sum ostium: per me si quis intrat, saluabitur .

uERS. 3.---Ammonites et Moabites.  Alia editio, etc., usque ad feminis imputauerunt,  quas conseruare maluerunt.

Moabites. Hereticos semper ab Ecclesia esse pellendos significat, quasi, Hereticum hominem post unam et alteram correctionem deuita.

uERS. 4.---Quia noluerunt nobis occurrere cum, etc. Tradunt Hebrei quod he gentes propinque sibi exeuntibus de Aegypto occurrerunt cum pane tantum, cum scirent nos in deserto maxime siti laborare, et ideo huic maledictioni subiecti sunt.

Mystice designant hereticos, qui fugientibus de Aegypto huius mundi ad ueram terram promissionis offerunt panem pollutum, non aqua sapientie dulcoratum, et ideo ab Ecclesia alienati sunt.

uERS. 5.---uertitque. Quia sepe persecutio causa maioris prosperitatis est. Quia diligentibus Deum omnia  cooperantur in bonum .

uERS. 7.---Non abominaberis Idumeum. Idumeus sanguineus uel terrenus carnem  significat: Aegyptius, id est tenebrosus, corpus morbidum. Carnem nostram non debemus abominari, sed fouere et necessaria illi prebere, curam tamen eius in desideriis non facere: Frater, inquit, tuus est, quia ex carne sumus et anima. Aegyptium, id est corpus non abominemur, in cuius terra aduene fuimus; anima enim, que celestem habet originem, quasi aduena moratur in corpore, unde Apostolus: Dum sumus in corpore, peregrinamur a Domino . Qui nati fuerint ex eis, etc., id est paulatim fient spirituales.

 Per Idumeum et Aegyptium significatur presens uita, cui quamuis renuntiantes Aegyptiam terram, id est conuersationem pristinam et concupiscentiam mundi declinemus; dum tamen huius mundi necessitatibus subdimur, non omnino Aegyptiam nationem exstinguimus: sed quodammodo separati, quotidiano uictu et uestitu contenti sumus; tertia generatione in Ecclesiam intrabunt, quia secularis potest sanctis Dei coniungi, cum perfecte in Patrem et Filium et Spiritum sanctum crediderit, uel cum spe, fide, et caritate ornatus fuerit.

uERS. 9.---Quando. Spiritales Christi milites instruit, quibus alibi dicitur: Omnis qui in agone contendit, ab omnibus se abstinet .

Si.  Multa  ponit lex in sacramentis et umbris futurorum, etc., usque ad non quia corpus mortuum peccatum est, sed significat peccatum anime a iustitia deserte.

Mystice  Si fuerit inter uos homo, qui nocturno pollutus, etc. Nocturnum somnium tentatio occulta, etc., usque ad et ad fidelium merita reparetur presumenda.

uERS. 12.---Habebis. Corporalem enim munditiam diligit Deus: ideo precepit nichil fedum remanere in castris.

Mystice.  Habebis locum, etc. Nature corruptibilis pondere grauate a nostre mentis utero quedam cogitationum superflua quasi uentris grauamen erumpunt. Sed portare sub balteo paxillum debemus, ut ad reprehendendos nosmetipsos  semper accincti acutum circa nos stimulum compunctionis habeamus, quod terram nostre mentis penitentie dolore confodiat, et quod a nobis fetidum erumpit, abscondat.

uERS. 13.---In balteo. Balteo enim renes accinguntur, ideo per balteum, male uoluntatis contritio designatur, unde Iob: Balteum regum dissoluit, et precinxit fune renes eorum .

Humo operies. Terrena fragilitate considerata, sordes debemus operire.

uERS. 15.---Non trades seruum  LXX: Non trades puerum domino suo qui appositus est tibi a domino suo. Non quod dominus eum apposuerit, etc., usque ad hoc explanat dicens: In uobis habitabit in omni loco ubi placuerit ei .

 uERS. 37.---Non erit meretrix.  LXX: Non erit meretrix, etc., usque ad unde quid nobis uideretur, ibi tractauimus.

Non offeres mercedem prostibuli.  LXX: Non offeres, etc., usque ad dicendum fuit, quod Domino abominatio sit.

Pretium canis, rapacis. Dona iniquorum non probat Altissimus. Qui offert sacrificium ex substantia pauperum, quasi qui uictimat filium in conspectu patris .

uERS. 19.---Non fenerabis fratri tuo. Usuram et auaritiam remouet, et caritatem impendere iubet.

Et pecunia, que ad usuram dari prohibetur, quia  uitium cupiditatis est exigere uelle, quod cognoscis te non commodasse. Hanc Dominus habuit, et inde pauperibus erogandam tradidit, et nos ad liberalitatem largitatis inuitauit. Altera est quam ad usuram dare debemus; unde: Nonne oportuit te pecuniam committere nummulariis ut ego ueniens exigerem quod meum est cum usura? .

uERS. 20.---Sed alieno. Infideli uel iniquo cui pecuniam damus ad usuram, cum pro uerbo predicationis exigimus fidem, penitentiam et operationem bonam.

uERS. 21.---Non tardabis reddere. Unde Salomon: Ruina est homini post uota tractare uel tardare .

uERS. 24.---Ingressus uineam proximi. In ecclesia  alterius episcopi, potest alter aliquos corrigere uel confirmare, totam plebem non licet ei regere, uel magna negotia tractare.

Foras. Extra ecclesiam hanc gratiam efferre non licet, quia in una domo carnes agni edi iubentur.

uERS. 25.---Si intraueris. Sunt quedam loca Scripture que historialiter fidem imbuunt, quedam moraliter sanctam conuersationem instruunt: quedam non secundum historiam, sed secundum allegoriam ueneranda mysteria ostendunt. Caute ergo in segete proximi intrandum est, ut discernendo carpas cibum, non precipitandum succise messis incurras iudicium.



CAPUT XXIu.

uERS. 1.---Si acceperit.   Homo uxorem accepit, etc., usque ad tanquam indigna et errore polluta abominabilis permansit; unde: uobis oportebat primum loqui uerbum Dei, sed quoniam, etc. 

 Multe erant in lege cause dimittendi uxores, etc., usque ad ut qui habent uxores, sint quasi non habentes .

Scribet. Ad duritiam cordis uestri scripsit Moyses preceptum istud, malens scilicet indulgere dissidium, quam committi homicidium.

uERS. 4.---Ne peccare. Polluit terram suam, qui concupiscentiis carnalibus inquinat corpus suum. Ideo necesse est ambitionem presentis uite citius domari, ne ualeat dominari. Et cum terrena actio semel  fuerit repulsa, non est repetenda: ne post tergum respiciat, qui in aratro manum posuerat.

uERS. 5.---Cum acceperit. Quasi, quicunque carnalibus desideriis se obligat ad regimen Ecclesie, et ad spiritalem militiam se non habilem esse cognoscat: Quia nemo militans Deo implicat se secularibus negotiis, ut ei placeat cui se probauit ; unde: Nemini cito manum imposueris.

 Tollit molam superiorem qui peccatum flenti dicit: Non habebis ueniam de commissis. Tollit inferiorem qui peccatum palpando dicit: Age mala quantum uis, Deus pius est et ad ueniam paratus; utiliter utraque mola habetur, si spes sit cum emendante formidine, et formido cum spe.

  Non accipies loco pignoris inferiorem, etc. Accipere aliquando offerre dicimus, etc., usque ad et incassum metuit qui non confidit.

uERS. 7.---Auferes.  Assidue hoc Scriptura dicit, etc., usque ad quod exponens ait: Qui furabatur iam non furetur .

uERS. 8.---Plagam lepre. Nota propter peccatum hanc infirmitatem hominibus accidere, sicut Ozie qui sacerdotium usurpauit.

uERS. 10.---Cum repetes.  Ad opus misericordie pertinet ut pignorator in domum non intret, etc., usque ad non habens ubi dormiat.

Nonne. Qui Euangelium annuntiat, de Euangelio uiuat . Dignus est enim operarius mercede  sua .

uERS. 16.---Non occidentur. . Etiam lex dicit, etc., usque ad non tres uel quatuor intelligi uoluit.

uERS. 17.---Non peruertes. . LXX: Non declinabis iudicium aduene et orphani et uidue. Non pignorabis uestimentum uidue. Cur non ait, etc., usque ad continentia in eis laudatur, non desolatio commendatur.

uidue. uidua anima ante diabolo iuncta, cui conuerse fidei uestimentum non est auferendum.

uERS. 19.---Non reuerteris. Inuidendo gentibus, qui sunt aduene testamentorum Dei.

uERS. 20.---Si fruges collegeris. Etsi superbi colligant et improbi, ille misericordiam facit qui hoc  animo dimittit, ut egentes habeant. Preterea cum hec populo precipiuntur; qui non indigent, admonentur ne ista querant. Si autem quesierunt, tanquam predones pauperum iudicandi sunt.

uineam tuam. uineam de qua colligitur uinum, quod letificat cor hominis .



CAPUT XXu.

uERS. 1.---Si fuerit causa. . LXX: Si autem fuerit altercatio inter homines, etc., usque ad sic et peccata que non in Deum, sed in hominem uidentur admitti, quedam sunt digna morte, quedam uerbere.

uERS. 3.---Quadragenarium. Quadragenarius denario quater ducto perficitur. Nos uero de quatuor  elementis secundum corpus consistimus: precepta decalogi per denarium accipiuntur. Iubet ergo iudicium uel uindictam, in qua carnis peccatum plectitur, secundum precepta ordinari, et omnia precepta in decalogo uult intelligi.

 In quadragenario hoc tempus figuratur, etc., usque ad illic sine peccato inuenimur.

uERS. 4.---Os bouis triturantis.  In boue uita operantium exprimitur, de quo dicitur: Dignus est enim operarius mercede sua . uult ergo Scriptura prestari carnalia iis a quibus accipimus spiritualia, qui occupati in doctrina non possunt sibi prouidere necessaria.

uERS. 5.---Quando.  LXX Si  ante habitauerunt fratres, etc., usque ad aut adoptio fecit alterum patrem quem posset habere Ioseph.

uERS. 5.---Mortuus fuerit. Passus est et ascendit in celum adhuc synagoga sterili permanente.

Sed accipiet, etc. Qui regere ualet, cui nolenti in faciem mulier exspuit. Qui enim donis spiritalibus non curat prodesse aliis, huius etiam bonis Ecclesia exprobrans quasi in faciem iactat saliuam.

uERS. 9.---Calceamentum. De quo dicitur: Catceati pedes in preparatione Euangelii pacis . Si ut nostram, sic curam proximi gerimus, utrumque pedem calceamento munimus; qui uero suam cogitans utilitatem proximorum negligit, quasi unius pedis calceamentum cum dedecore amittit.

 De pede, id est mercede predicationis priuatum ostendet. Doctorum enim pedes calceati sunt, quia exemplis precedentium patrum muniti gressus predicationis eorum imitati sunt. Utroque pede calceatus est, qui sibi et aliis prodest.

uERS. 11.---Et unus contra alterum. Catholicus hereticusque quorum perpetua contentio, quia dispar intentio: alter enim falsitatem, alter defendit ueritatem, et resistere oportet errori, ne sibi stultus sapiens uideatur.

Miseritque. Per falsam ignominiam uel actionem abominandam uoluerit catholici conuersationem maculare uel doctrinam diffamare.

uerenda. Infirmiora membra Ecclesie, scilicet uolent blandiendo decipere uel insultando deridere.

 uERS. 13.---Non habebis in sacculo. In Leuitico idem interdicitur. Salomon quoque ait: Pondus magnum et pusillium, et mensure duplices, immunde sunt apud Deum .

 Non habebis in sacculo. Spiritualiter quo que studendum est, ne diuersa pondera in corde habeamus, id est, districtionis regulam nobis mollientes, eos quibus uerbum Dei predicamus districtioribus preceptis quasi grauioribus ponderibus obruamus. Quod cum facimus, diuerso pondere preceptorum Domini mercedem frugemque appendimus, unde: Abominatio est Domino pondus duplex .

uERS. 17.---Memento que. Tradunt Hebrei quod  leprosos et semine fluentes, et alios extra castra positos interfecerit Amalec, et hos dicunt esse extremos agminis Domini. Amalec lingens sanguinem. Hi sunt demones qui nobis per baptismum de spiritali Aegypto exeuntibus aduersantur, et in uirtutibus extremos, et in itinere huius uite lassatos peccata suggerendo student occidere. Hos cum Dominus facultatem dederit, omnino debemus subuertere et suggestiones eorum omni modo eiicere atque delere, ne si aliquas reliquias, sicut Saul, seruauerimus, quasi inobedientes cum eis subuertamur.



CAPUT XXuI.

uERS. 1.---Cumque intraueris, etc. Sicut Isrelite  in terra promissionis suas primitias iubentur offerre pro gratiarum actione, quia erepti sunt de Aegypto sic nos per spiritalem Iordanem, id est baptismum, terram Ecclesie intrantes ponamus in cartalo conuersationis nostre primitias operationis bone, et offeramus Deo in altari fidei catholice, ut sacerdos noster Christus suscipiat, ibique confiteamur Domino dicentes quod Syrus, qui interpretatur sublimis, uel humectans, id est diabolus, persequebatur patrem nostrum, id est protoplastum, ut deceptum per superbiam, gulam et auaritiam, paradisi possessione priuaret, unde exsul in Aegypto huius mundi peregrinatus est in paruo numero, quia multi idololatriam secuti sunt, et pauci fideles remanserunt. Sed postquam lege data plures surrexerunt, scientiam  et fidem unius Dei accipientes, afflixerunt eos Aegyptii, id est demones, onera peccatorum grauissima imponentes. Sed respexit Deus humani generis afflictionem et laborem, et misit Filium suum, qui manus eius et brachium dicitur, ut eriperet de potestate tenebrarum, et transferret in regnum lucis. Sic tradidit nobis terram lacte et melle manantem, id est, potentem Ecclesiam, ubi lac innocentie et fauus doctrine, unde nutriantur paruuli, et mel dulcis et multiplicis sapientie, unde satientur perfecti.

uERS. 10.---Quam Dominus Deus dedit, etc. Quasi non offero nisi quod dedit: omne enim bonum a Deo est.

Domini Dei tui. Qui quasi sub oculis seruabit, et  reddet in illa die iustus iudex.

uERS. 11.---Epulaberis, spiritali conuiuio, de quo dicitur: Comedite, amici, et inebriamini, karissimi .

Et Leuites, uerus Dei minister assumptus ex hominibus, et constitutus pro hominibus in his que ad Deum sunt.

uERS. 12.---Quando compleueris: hoc legis implesse Tobiam, sed qui longe erant a templo tertio anno collectas trium annorum decimas dabant pauperibus et Leuitis qui secum morabantur.



CAPUT XXuII.

uERS. 2.---Lapides. Doctores debent omnem asperitatem deponere, et ideo splendidi apparere habentes  legem scriptam in cordibus suis.

uERS. 4.---Quando ergo.  Quomodo hoc factum fuerit, etc., usque ad qui altaris constructione digni sunt.

Qui iuxta montem Garizim incedunt electi ad benedicendum, figurant eos qui non metu pene, sed celestis promissionis amore succensi, ueniunt ad salutem. Qui iuxta montem Hebal incedunt, in quo maledictiones prolate sunt; hi sunt qui non amore benedictionum uel promissionum, sed suppliciorum timore, legis precepta faciunt. Omnes autem circa arcam incedunt, quia ab Ecclesie sinu non recedunt. Sed nobiliores, qui ex caritate, quam qui pene timore seruiunt. Solus uero iehsu potest huiusmodi  mentes cognoscere, et alios in monte Garizim ad benedicendum, alios in monte Hebal ad maledicendum statuere, non ut maledictionem accipiant, sed ut maledictiones scriptas et peccatoribus constitutas caueant, et timore supplicii peniteant.

uERS. 13.---Et pronuntiabunt. Quia sacerdos uerbum instanter et ualenter populis predicare debet, ut sciant, si mandata Dei preterierint, que pericula maneant; si obedierint, que sequantur beneficia, scilicet in presenti uita solatium, et in futura premium eternum. Maledictiones autem et benedictiones historialiter pertinent ad eos qui felicitatem terrenam amant uel infelicitatem formidant. Sed maxime Christianis cauendum, ne per inobedientiam spiritualium patiantur penuriam; perfectis enim  uiris terrenorum sepe contingit indigentia, cum semper adsit uirtutum copia, unde: Usque in hanc horam esurimus et sitimus et nudi sumus, etc. .

Maledictus. Non solum idololatria simulacrorum prohibetur, sed omnis hereticorum error. Hi enim artifices uanitatis et superstitiosi dogmatis, qui de corde suo, quos uolunt, fingunt sibi deos.

uERS. 16.---Omnis populus. Omnes debent laudare bona, et detestari mala, tam prelati quam subditi.

uERS. 17.---Maledictus qui transfert terminos. Hic est qui non contentus fide catholica et doctrina, superstitiones et sectas inducit.

uERS. 20.---Maledictus qui dormit cum. Omnis  incestus abominatio est, sed specialiter hereticos atque schismaticos percutit, qui sponsam Christi  errore corrumpunt. Tropologice uero prohibet ne quis actionem prauam patris sui imitando diffamet, et ignominiam eius reuelet.

uERS. 21.---Maledictus. Maledictus est, qui gentilium stultitiam sequitur. uir aut mulier, non per fragilitatem, sed perseueranter tali commistione inherens, reus est mortis.

uERS. 22.---Dormit, id est maculat, praue docendo, aut praua exempla demonstrando, alterius animam. Pater enim noster unus est Deus, et mater Ecclesia, nos autem omnes fratres aut sorores sumus.

 uERS. 23.---Cum socru sua. Socrus, praue actionis concupiscentia, quia omnis peccati concupiscentia mater est. Diligenter ergo attendamus ut concupiscentie resistamus, ne cupita impleamus.

uERS. 24.---Maledictus. Quocunque modo hominem occidere peccatum est. Mirum ergo uidetur quare maledictum tantum dixit, qui clam percusserit. Sed forte clam percutere est corde odisse, unde: Qui odit fratrem suum, homicida est . Et alibi: Ne oderis fratrem tuum in corde tuo .

uERS. 26.---Maledictus qui non permanet. Hec sententia generaliter et preterita et presentia et dicenda legis mandata complectitur, tanto grauior quanto generalior. Quis enim potest sine trangressione  omnibus sermonibus legis permanere, cum et Paulus dicat: Quicunque ex operibus legis sunt, sub maledicto sunt?  Nemo hanc maledictionem euadere potuit, nec legislator, nisi Christus, unde: Christus nos redemit de maledicto legis, factus pro nobis maledictum, etc.



CAPUT XXuIII.

uERS. 1.---Si autem audieris. Sicut inobedientibus predicit maledictiones et supplicia, sic obedientibus promittit benedictiones et premia.

uERS. 4.---Fructus uentris. Diuersos ordines notat subditorum. Alii enim doctoribus corporalia prebent adiumenta; alii laborare possunt quod sibi fuerit preceptum; alii simplicitate contenti per innocentiam  uite student Deo placere: unusquisque proprium donum habet ex Deo.

uERS. 5.---Benedicte reliquie. Bone intentionis premium, etsi uoluntas non habeat effectum, quia pax hominibus bone uoluntatis, etc. 

uERS. 6.---Ingrediens. Ingreditur ille per ostium, qui per fidem catholicam quam iuxta uoluntatem Dei intus meditatur et tractat: egreditur quando idem coram hominibus ad laudem Dei manifestat.

uERS. 7.---In conspectu tuo. Ut gaudeas: Letabitur iustus cum uiderit uindictam .

uERS. 8.---Benedicetque. Bonis operibus tribuens incrementum et felicem successum.

Celum. Prophetas et apostolos, de quibus dicitur, Celi enarrant gloriam Dei: quos Dominus aperit,  cum per eos doctrine abundantiam tribuit, ut carnalium corda hoc imbre irrigata proferant germina bonorum operum.

Fenerabis. Id est tanta erit abundantia tibi, quod poteris dare pecuniam gentibus, illis uero non tanta. uel, doctrina ecclesiastica intelligitur.

Fenerabis gentibus. Fenerat Ecclesia gentibus multis, quando diuina carismata expendit nationibus. Nec fenus accipit, quia non presentem remunerationem, sed futuram inquirit. Excellit enim omnibus, et caput est orbis, non cauda. Semper supra est, et non infra; quia licet pressuras et persecutiones malorum in mundo patiatur, fortior tamen aduersariis est, fide et uirtute preeminet uniuersis. Unde, constituet te Dominus in caput, etc.

 uERS. 14.---Non ectinaueris.  LXX: Non preteribis ab omnibus uerbis, etc., usque ad nec propter ista colendi sunt.

uERS. 15.---Quod si audire nolueris. Sicut custodientibus mandata promisit benedictionem, sic negligentibus pronuntiat maledictionem.

uERS. 22.---Percutiat te Dominus.  Quis tam impie desipiat, ut dicat Deum malas hominum uoluntates, quas uoluerit, quando uoluerit, ubi uoluerit, in bonum non posse conuertere? Sed cum facit, per misericordiam facit: Cum non facit, per iudicium non facit, qui cui uult miseretur, et quem uult obdurat.

Et ere corrupto. uita polluta ex carnali immunditia.  Carnalis uita polluta ex carnali immunditia. Carnalis uita per erem exprimitur, quia eris spiramine humanum corpus uiuificatur.

uERS. 23.---Sit celum. Elementa, quibus fructus nutriuntur, comparat durissimis metallis, quia peccata hominum commutant ordinem rerum, et que ad solatium condita sunt humano generi, unde: Pugnauit pro eo orbis terrarum contra insensatos.

Celum est eneum preuaricatoribus legis, cum nullam a sanctis doctoribus merentur clementiam, sed durissimam disciplinam, quoniam ipsi non cor carneum et mollem animum, sed lapideum habent et ferreum. Sicut duro populo lex in lapide dabatur, ut ex munere acceptor figuraretur.

uERS. 24.---Det Dominus imbrem terre tue puluerem:  quasi, sicut puluis et cinis non faciunt fructum, sic doctrina tibi infusa non excitet germina uirtutum, sed eternum prenuntiet interitum. Puluis enim bonorum operum sterilitatem, cinis designat combustionem; quia palee peccatorum comburentur igni inexstinguibili.

uERS. 25.---Et dispergaris. Sicut Iudei captiuati per latitudinem orbis dispersi sunt quia contra Deum collecti sunt, sic generatio malorum a spiritibus immundis dispersa per penarum genera perturbatur, unde: Inimici tui peribunt et dispergentur omnes qui operantur iniquitatem .

uERS. 27.---Percutiat te Dominus ulcere Aegypti. Ulcera dolorosa et purulenta malitia. uesice, inflata superbia. Scabies et prurigo, ira feruida et furoris  insania. Hec in presenti congrua pena peccatis infligitur: post hanc uitam  fetorem scelerum in eternis cruciatibus sustinebunt.

Percutiat te Dominus. Heretici et schismatici clarescente Euangelio in toto orbe erroris cecitate inuoluti, amentiam suam exercentes catholice fidei contradicunt. Ideo Ecclesie calumniam sustinent et a ueritate opprimuntur.

Amentes et ceci fuerunt, cum Christi miracula uidentes, in Beelzebub ea fieri dicebant, et Christum Deum esse negabant , nec ueritatem uidebant, id est intelligebant.

uERS. 29.---Et palpes. Tenebre facte sunt cum crucifigeretur iehsu usque in horam nonam, sicut  tenebre erant in cordibus Iudeorum.

Non dirigas: nec Christo predicante crediderunt, nec per penitentiam dirigi uoluerunt.

uERS. 30.---Uxorem accipias, et alius, etc. In uxore plebs hereticis sociata accipitur, cum qua diabolus fornicatur, dum in errorem seducitur. Animalia hereticis rapiuntur, cum subiecti ab eis liberantur: cum ipsi uita et doctrina priuantur. Substantiam quoque, quam Iudei sibi docendo et scribendo singulariter preparauerunt, Ecclesia sibi conuertit in usum.

uERS. 33.---Fructus terre tue. Tota ceremoniarum utilitas ad Ecclesiam translata est. Hec abundantia fruitur, Iudei egestate pereunt, unde per  Isaiam dicitur: Serui mei comedent, et uos esurietis .

uERS. 35.---In genibus et in suris. Fortitudinem, scilicet et statibilitatem auferat. uel in genibus percutiatur, cuius nouissima opera damnantur.

A planta pedis. Sicut ab initio praue uoluntatis usque ad perfectionem operis malitiam exercuisti, unde a planta pedis usque ad uerticem non est in eo sanitas . Hoc in ultima captiuitate completum est.

uERS. 36.---Ducetque te. Heretici uel mali catholici, qui contemnunt precepta Dei, a demonibus et uitiis uariis captiuantur. Sicut seruus, ita et dominus, et rex sicut populus, magister sicut discipulus.

 Et regem. Osee regem Samarie Salmanasar rex Assyriorum cum decem tribubus duxit in captiuitatem: Nabuchodonosor, Ioachin, et Sedeciam regem Iuda cum populo captiuauit.

uERS. 38.---Sementem, etc. Nobis quoque cauendum est, ne perdamus panem qui confirmat cor hominis, et uinum quod letificat, et oleum quod exhilarat faciem.

uERS. 43.---Aduena. Aperte significatur abiectio Iudeorum et electio gentium, unde: Auferetur a uobis regnum Dei, et dabitur genti facienti fructus eius, et alibi: Sic erunt nouissimi primi, et primi nouissimi.

 Aduena qui tecum uersatur, etc. Creator omnium per incarnationis sue mysterium, etc., usque ad et sanguinem testamenti  pollutum duxerit.

uERS. 66.---Et erit uita. Nihil peius inter maledicta, que Iudeis merito superbie acciderunt, quam uidere uitam suam, id est Filium Dei pendentem, et non credere ei. Maledicta autem cum ex prophetia dicuntur: non de malo uoto sunt, sed predicuntur. Potuit autem sic sonare Iudeis: uidebis uitam tuam pendentem, et non credes uite tue, id est inter minas et dolos hostium uitam tuam uidebis pendere ex incerto.



CAPUT XXIX.

uERS. 1.---Hec sunt uerba, etc.  LXX: Hec sunt uerba testamenti, etc., usque ad ad Abraham de circumcisione uel ad Ne.

 uERS. 3.---Tentationes magnas, etc.  Et non dedit Dominus Deus uobis cor scire, etc., usque ad quoniam iudicia Dei quamuis occulta, tamen iusta sunt.

uERS. 6.---Panem non comedistis, etc.  Hinc apparet Isrelitas, etc., usque ad principium belli, sed principium uini.

uERS. 18.---Ne forte sit.  LXX: Nunquid aliquis est inter uos, etc., usque ad non coniugem sibi concupiuerat alienam.

uERS. 19, 20.---Ebria sitientem, et Dominus, etc. Id est, ne quis plenus malitia et idololatria seducat eum qui sitit discere et scire ueritatem, sicuti faciunt heretici.



CAPUT XXX.


uERS. 11.---Mandatum hoc, quod ego, etc.  LXX: Quia mandatum hoc, etc., usque ad sine qua si foris manibus fiant, et in corde non fiant, precepta Dei non implentur.

uERS. 14.---Iuxta te est sermo, etc. Id est mandata Dei moderata et contemperata sunt humanis uiribus. Potest hoc de incarnatione Christi accipi, qui assumpta humanitate super terram uisus est, et inter homines conuersatus.



CAPUT XXXI.

uERS. 7.---uocauitque. uerba Moysi ad Iosue significant quod Christus terram uiuentium singulis secundum propria distribuit merita, et omnia promissa  Dei impleat. Ipse enim introducit populum in terram promissam. Eo namque duce celestem ingredimur patriam, qui ait: Nemo uenit ad Patrem nisi per me . Et: Nemo ascendit in celum nisi qui descendit de celo, Filius hominis, qui est in celo ; qui enim unitur et per ipsum ascendit.

uERS. 10.---Post septem annos. In quibus presens uita signatur, que septenario numero uoluitur; uel tempus ueteris legis propter sabbatum. Post septem ergo annos in anno remissionis lex in conuentu legi precipitur: quia completa legis obseruantia, lex spiritualis succedit. Unde: Ubi uenit plenitudo temporis, misit Deus Filium suum natum ex muliere, etc. .

 uERS. 24.---Postquam ergo scripsit Moyses. Deuteronomium commendatur Leuitis, quia Euangelium Christi per uerorum sacerdotum ministerium in memoria reconditur Ecclesie, que est arca Domini, ubi celestes thesauri reconduntur. Ibi due tabule testamenti, libri scilicet legis et Euangelii. Ibi urna que continet manna, id est caro Christi, in qua cibus uite eterne; ibi uirga Aaron, que fronduerat, quia ibi sacerdotium Christi, quod manet in eternum, uel, in perpetuum, ut sit ibi contra te in testimonium. uerba legis custodientibus sunt ad salutem, contemptoribus in testimonium contumacie et inobedientie: unde: Est qui accusat uos, Moyses, in quo speratis. Si enim crederetis Moysi, crederetis et mihi forsitan: de me enim ille scripsit ; et  alibi: Sermo quem ego locutus sum, ipse iudicabit .

uERS. 30.---Locutus est ergo Moyses. uerba Moysi non simpliciter sunt accipienda, quia secundum historiam Isrelitis largitori Deo ingratis exprobrat perfidiam, et allegorice sanctam instruit Ecclesiam, et ad morum honestatem prouocat per tropologiam. Seruanda est ergo in historia ueritas, in allegoria mysteria, in tropologia discipline utilitas, ut sic ad celestem theoriam prouehamur. Notandum quoque quod dicitur: Locutus est Moyses uerba carminis huius, etc., ut qui Deum ore laudat, opere non contradicat. Non est speciosa laus in ore peccatoris .



CAPUT XXXII.


Audite, celi. In principio maxima elementa in testimonium uocat, ut si mandata neglexerint, eorum testimonio conuictos puniat.

Hebraice samaiim [Figure: [Hebrew Text] 2Kb] id est celi, quod est plurale et masculini generis, sed uoluit singulariter intelligi, sicut singulas ciuitates Thebas et Athenas dicimus.

Audite, celi.  Audiant celi allegoriam, terra historiam.



CAPUT XXXII.

uERS. 1.---Audite, celi, etc. Quidam celum et terram quasi animata ad audiendum prouocari putant, secundum illud: Qui respicit terram et facit eam tremere , cum hoc Dei potestatis sit,  non eorum intelligentie.

uERS. 2.---Concrescat. Doctrinam legis pluuie et rori comparat, quia a fidelium cordibus germina spiritalis fructus exigit. Hec enim sunt ager et uinea Dei. Tale est illud Isaie: Quomodo descendit imber, et nix de celo, et illuc ultra non reuertitur, sed inebriat terram, irrigat faciem eius, et germinare eam facit .

uERS. 3.---Nomen. Demonstrat que sit pluuia. Nomen enim Domini inuocare, est Euangelium predicare: quod qui audit et facit, fructum uite possidebit.

Dei. Unde: Perfecti sunt celi, et terra, et omnis ornatus eorum: compleuitque Deus die septimo opus suum , quod est redemptio humani generis,  quam ostendit nobis quando, perficiens spirituale sabbatum, in sepulcro requieuit.

uERS. 5.---Peccauerunt ei, etc.  LXX: Peccauerunt non ei filii uituperabiles. Qui enim peccat, etc., usque ad secundum id quod non ei nocuerunt peccato suo, sed sibi.

Et non. Quia non ex fide. Dedit enim eis potestatem filios Dei fieri, his qui credunt in nomine eius. In fidelibus autem dicitur: uos ex patre diabolo estis.

Generatio praua. De qua in Euangelio: Generatio praua atque peruersa signum querit . Et alibi: Genimina uiperarum, quis ostendit uobis fugere a uentura ira ?

uERS. 6.---Nunquid non, etc. Qui omnium creator et conditor unus Deus a quo ipso, et per ipsum, et  in ipso sunt omnia. Preposterus ordo. Primo enim creauit Deus disponendo ut esset, secundo fecit formando, tertio dominando possedit.

Creauit. Creauit, dum materiam unde formari possit, condidit. Stultus ergo et insipiens, quia Creatorem et factorem suum digna ueneratione non colit: immemor eius beneficii, quo eum Deus de manu inimicorum eruit et possedit, per mare Rubrum duxit, manna de celo dedit, ipse ingratus idola coluit dicens: Hi sunt dii tui, Isrel, qui eduxerunt te de terra Aegypti .

uERS. 7.---Patrem. Doctorem legis et predicatorem Euangelii, cuius doctrina et exemplo scilicet instruaris.

 uERS. 8.---Quando diuidebat, etc. Quasi, cum multitudo hominum innumerabilis sit, filios tantum Isrel hereditatem suam Dominus elegit, quibus potentiam suam et secreta sua per legis et prophetarum manifestabat indicia.

Constituit.  Alia editio, etc., usque ad et in eorum sortem per conuersationis similitudinem ascendunt.

uERS. 9.---Pars autem Domini populus eius. Cum Deus uniuersas gentes creauit, solos Isrelitas elegit, quos sua cognitione signis et miraculis glorificauit.

uERS. 10.---Inuenit. Quia in Sina pactum cum eo iniit, manna dedit, et aquam de petra produxit, coturnices ministrauit; et in eremo quadraginta annis  eos circumducendo precepta sua docuit.

Circumduxit. Ecclesiam per orbem terrarum dilatando, in uiam mandatorum suorum dirigendo.

Custodiuit. Multi in deserto prostrati sunt, sed postquam mandata Dei transgressi sunt.

uERS. 11.---Sicut aquila. Aquila, secundum physicos, ab acumine oculorum uocata, tam acute uidet, ut cum super maria immobili penna fertur, nec humanis uisibus patet, pisciculos in mari natare uideat, et tormenti instar descendens raptam pennis predam ad littus pertrahat. Pullos quoque plumescentes alis uerberat et ad uolandum prouocat. Sic Christus nos dictis et exemplis exhortans, ad alta prouehit, ut sequamur quo precessit; unde: Ubi fuerit corpus, ibi congregabuntur et aquile . Super celos quoque exaltatus, et humanis subtractus aspectibus, in mari huius mundi natantes oculis misericordie uidet, et pennis amoris pertrahit ad littus eterne securitatis. Unde: Ego si exaltatus fuero a terra, omnia traham ad meipsum .

Sicut aquila, etc. Aquila, ut aiunt, cum plumescere pullos suos uidet, ad solem conuertit, et illum nutrit qui irreuerberata acie aspicit radios solis, et si lumina deflectit, quasi degenerem negligit; pullosque ad uolandum prouocat, et lassos alis sustentat: sic Deus ad uerum Solem nos inuitat, infirmitatibus nostris compatitur, et alis gratie sustentat.

Prouocans.---Ad terram Chanaan possidendam Dominus populum suum prouocauit, adiuuit, et ab  inimicis protexit.

uERS. 12.---Dominus. Pater et Filius et Spiritus sanctus unus est Deus. Non dicit solus Pater, ne excludat Filium uel Spiritum sanctum, sed Dominus solus, id est Deus.

Dominus. Hereticorum tot domini sunt, quot errores colunt.

uERS. 13.---Excelsam. Palestinam, que montuosa; Aegyptus plana et depressa.

Ecclesiam, que uirtute et scientia sublimis. In qua comeditur fructus agrorum, quia ibi germinat semen bonum, id est Dei uerbum. Ibi fructus tricesimus, sexagesimus et centesimus, ut quisque pro capacitate sua sufficienter comedat.

 Et sugeret.  Ut sugeret mel de petra, et oleum de firma petra. Hoc iuxta historiam factum nusquam legitur, etc., usque ad donatio diaboli per unctionem Spiritus sancti.

Mel quidem, ad litteram, omnium rerum copiam significat.

uERS. 14.---Filiorum. Basan regio est que pecoribus abundat propter pascua: unde Rubenitis et Gaditis et dimidie tribui Manasse tradita est, quia pecora multa habebant.

Et hircos. Qui penitentes significant, quia pro peccato offerebantur. Non satis est fidelibus dona uirtutum percipere, nisi studeant pro commissis penitere. Unde: Amplius laua me ab iniquitate mea .

 Hircos uocat qui exemplo suo aliis ministrant penitentie opera, quamuis non commiserint grauia: deflent enim cogitationum peccata tanquam facta.

Cum medulla tritici. Corporis Christi; unde: Nisi granum frumenti cadens in terram, etc. .

uERS. 15.---Incrassatus est dilectus, etc. Sicut Iudei incrassati beneficiis, idololatre facti sunt: sic quidam Christiani acceptum mysterium corporis et sanguinis Domini in perditionem sibi conuertunt.

uERS. 16.---Prouocauerunt. Alii fiunt heretici, alii idololatre, qui de corde idola et abominationes sibi fingunt.

uERS. 17.---Noui recentesque. Recedentes a cultura Dei, inuenerunt sibi deos quos patres eorum  coluerunt.

uERS. 20.---Et ait: Abscondam, etc. Nihil grauius est quam uisione Dei priuari; unde: Ne proiicias me a facie tua . Item: Ne auertas faciem tuam, etc. 

Ipsi me prouocauerunt, etc. Quasi: sicut irritauerunt me multitudinem falsorum deorum colendo, et me reprobando, sic irritabo eos in multitudinem gentium assumendo illos et reprobando.

Et ego prouocabo, etc. Tradendo eos gentibus, qui aliquando non populus, nunc autem populus Dei. Similiter Christiani, qui deserta ueritate ad errores declinant, malignis spiritibus traduntur, qui dignitatem angelicam perdiderunt. Qui bene gens stulta dicuntur, iustitiam odientes, iniquitatem amantes.

 uERS. 22.---Ignis succensus est, etc.  De his quos damnant flagella, et non liberant, scriptum est: Percussisti eos nec doluerunt, etc. His flagella in hac uita inchoant, et in eternum permanebunt; unde Moyses: Ignis exarsit ab ira sua, et ardebit usque ad inferos et deorsum. De presenti enim percussione dicitur: Ignis exarsit ab ira mea ; de eterna sequitur: Et ardebit usque ad inferos et deorsum . Non tamen iudicat Deus bis in idipsum: unum est enim flagellum quod temporaliter incipit, et in eternis suppliciis consummatur.

Deuorabitque terram. Alii: comedent terram et nascentia eius, id est carnem, propter opera libidinis,  terna flamma comburet; nascentia enim carnis, opera concupiscentie carnalis, que sunt fornicatio, immunditia et huiusmodi.

uERS. 24.---Aues morsu, Que iuxta uiam commedere sementem.

Dentes bestiarum, etc. Trahunt bestie et serpentes dentibus furiosis reprobos super terram, quando quod prius blandiendo carnalibus persuaserunt ut seducerent, furiose a peccatoribus expetunt ut crucient.

uERS. 25.---Foris. Corpus ignis eterni torquebit exustio, et mentem angustie magnitudo; unde: uermis eorum non morietur, et ignis eorum non exstinguetur .

Iuuenem. Nulli scilicet etati parcetur, quia omnes  idololatria maculauit.

uERS. 26.---Cessare faciam ex hominibus. A terra sua eiecti et per totum orbem dispersi sunt. Generaliter uero peccatores tollentur de terra sanctorum, et memoria eorum; unde: Propterea Deus tuus destruet te in finem, euellet, et educet te de terra uiuentium, etc. 

uERS. 27.---Distuli. Ne blasphemarent nomen meum nec tamen abstuli uindictam.

uERS. 30.---Quomodo. Tantum ostendit timorem Iudaice gentis, postquam Domino peccauerunt, ut unus hostium mille de eis, et duo fugarent decem millia, hoc est pauci plurimos.

uERS. 31.---Iudices. Approbatores; etiam qui idola colunt, unum Deum esse intelligunt, qui fecit  celum et terram.

uERS. 32.---De uinea, etc. Hereticorum nequitiam significat, qui a sanctis doctoribus spiritalem doctrinam puram acceperunt, sed a ueneno suo corruperunt, et in fellis et absinthii amaritudinem peruerterunt. Sepe Ierusalem Sodome et Gomorrhe comparatur; unde: Audite uerbum Domini, principes Sodomorum Gomorrhe .

Botri amarissimi. Fructus scilicet opera amarissima sunt, uinum enim cum felle mistum obtulerunt

uERS. 33.---Fel draconum. Quasi intra se retinent uenenum malitie, ne salutis et correctionis medicinam suscipiant. Heretici sicut serpentes amaritudinem et uenenum occultant, ut incautos ledant.

 uERS. 35.---Mea est ultio, etc, Paulus de hoc loco sumpsit: Mihi uindictam, et ego retribuam  secundum merita.

In tempore. Quasi, cum accepero tempus, ego iustitias iudicabo . Hinc Moysi pro populo oranti dixit: In die ultionis uisitabo et hoc peccatum eorum 

Iuxta est dies perditionis. Unicuique. Quidquid enim finitur, breuissimum est, si eternitati comparatur. Secundum historiam Iudeorum uindicta festinat, quia locum et gentem et omnem prosperitatem in breui perdiderunt, quia prophetas et Saluatorem occiderunt.

 uERS. 36.---Iudicabit. Discernendo a malis, secundum illud: Iudica me, Deus, et discerne causam meam .

uidebit quod infirmata sit manus. Quodcunque potest manus tua, instanter operare, quia nec opus, nec ratio, nec sapientia est apud inferos .

uERS. 37.---Ubi sunt dii. Quasi, nichil prosunt idola in quibus confidebant, uel opes uel honores uel seculi uoluptates, nichil enim secum ferunt de uniuerso labore.

uERS. 39.---uidete quod ego sim solus, etc. Generalis admonitio, quasi relicta idololatria uel heresi et omnibus spretis immunditiis, ad uerum Deum conuertimini.

Ego occidam.   Occidit ut uiuificet, percutit ut sanet, etc., usque ad et sensibiles per ardorem caritatis facit.

uERS. 40.---Leuabo. Alia editio: Tollam in celum manum meam, et iurabo pre dexteram meam, et dicam: uiuo ego in eternum. In celum manum Dei leuare, uel attollere, est potentiam eternitatis sue super omnia excellentem ostendere. Iurare per dexteram, id est per Filium, qui est dextera Patris, est promissa ipsius in conspectu hominum confirmare et eternitatem suam credentibus sibi per Euangelium reuelare, quia potestas eius, potestas eterna .

uERS. 42.---Sagittas. Demones, de quibus ait Iob: Sagitte Domini in me sunt , quasi tantam exercebo uindictam, que demonibus quoque  posset sufficere.

Et de captiuitate. Captiuorum capita radebantur, qui distrahebantur, et sub corona uendi dicebantur. De captiuitate. Caput inimicorum nudatur, quando consilium inique mentis uanum esse probatur, quo se impune peccare arbitrabatur. Capita quoque inimicorum sunt magistri, in quos ultio nouissima redundabit; unde: Exiuit sanguis de lacu usque ad frenos equorum , id est ultio tormentorum usque ad rectores populorum.

uERS. 43.---Quia sanguinem. In iudicio populus Dei laudabitur, cum apparebit gloriosus, et inimici iusta retributione punientur.

uERS. 49.---Ascende in montem. Abarim [Figure: [Hebrew Text] 2Kb] interpretatur transitus; Nebo [Figure: [Hebrew Text] 2Kb] in conclusione.  Dicitur Nebo mons esse in terra Moab contra Iericho, supra Iordanem, in supercilio Phasga, iuxta montem Phogor, a quo circa eum regio usque nunc Phasga appellatur. Moses ergo in Abarim et in monte Nebo contra Iericho ultra Iordanem moritur: quia lex et circumcisio usque ad Christum et baptismi sacramentum processit, ibique conclusa est, quia finis legis Christus. uidit Moses terram promissionis, sed non ingressus est, quia in spiritu preuidit, et in lege predixit Christi gratiam futuram, sed presentem non uidit eum. Unde: Multi iusti et prophete uoluerunt uidere que uos uidetis, et non uiderunt .



CAPUT XXXIII.


uERS. 1.---Hec est benedictio. Bene in fine Deuteronomii benedictionem posuit, quia Christus post completionem Euangelii ascensurus in celum, eleuatis manibus discipulos suos benedixit. Benedictio qua filiis Isrel in Deuteronomio  benedixit, ad gratiam pertinet Noui Testamenti, in quo prisce legis mysteria reserantur, et ueri Isrelite benedictionem, per Moysen hominem Dei predictam, per hominem Christum consequuntur. Bene autem imminente morte Moysi benedictio datur, quia, legis umbra moriente, celestium donorum ueritas aperitur. Preuidens ergo Moyses Saluatoris aduentum et gratiam Noui Testamenti quasi preteritam explicans, uoce primitiue Ecclesie letabundus  exsultat, dicens: Dominus de Sina uenit, etc.

 Alia littera, etc., usque ad unde: Letamini, gentes, cum populo eius. Quia cecitas contigit ex parte in Isrel, donec plenitudo, etc. 

Moyses homo. Moyses significat legem, que ante mortem, id est, antequam in ipso finiretur, predixit Ecclesiam in Christo benedicendam.

uERS. 2.---Dominus de Sinai uenit. Sinai  interpretatur amphora mea uel mensura mea uel mandatum. Seir  pilosus uel hispidus. Pharan  ferocitas eorum uel frugifer. Sina igitur figurat uetus Testamentum, quia certam mensuram mandatorum iuxta decalogi decretum tenens, prohibere nouit, non iuuare: nec spiritu dilectionis liberat,  sed timore pene subditos ligat. Unde: Unum quidem in monte Sina in seruitutem generans, etc.  Dominus ergo uenit de Sina, id est ex lege et prophetis credentibus innotuit. Inde enim uenit, cum ibi legenti et intelligenti innotescit. Unde: Ipse incipiens a Moyse et omnibus prophetis , discipulis exponebat, ad quorum corda uenire cupiebat. De Seir ortus secundum carnem, scilicet de Iudeis malitie et perfidie spineto asperrimis, noue lucis ortu tanquam uerus sol iustitie fideles illuminauit. Unde: Nobis orietur sol iustitie . Et alibi: Orietur stella ex Iacob, et consurget homo de Isrel .

Dominus, etc. Sina interpretatur tentatio. Dominus  ergo de Sina uenit, quia carnem nostram, in qua tentaretur, accepit.

Et de Seir, etc. Qui et Edom uel Esau. Hic est populus Iudeorum, qui gule desiderio quasi pro lentis edulio primatus gloriam perdidit, et benedictionis gratiam fide iunioris populi supplantatus amisit.

De Seir ortus est nobis, etc. Hunc montem longo tempore circumierunt, et in eo aliqua precepta acceperunt. Seir, id est hispidus uel pilosus, gentilitatem significat, que peccatis erat horrenda; de qua ortus est Dominus qui in fine de Ecclesia gentium Iudeis predicabit, quia reliquie salue fient.

Apparuit de monte Pharan, etc. Qui frugifer interpretatur,  quia de Ecclesia gentium uirtutibus frugifera fides Christi predicabatur Iudeis. Christus ergo de Pharan apparuit; quia quanto contra eum ferocitas infidelium exarsit, tanto altius diuinitatis eius notitia creuit. Quanto enim inter passionis contumelias latuit, tanto per uirtutem resurrectionis effulsit; et qui prius incredulitatis ferocitate persecuti sunt, postmodum ei caritatis ardore adheserunt; de quibus additur: Et cum eo sanctorum millia.

In dextera eius ignea lex. Tabule scilicet, in quibus lex, que purgat et urit peccata. Dextera quoque Patris est Filius, qui attulit legem caritatis dicens: Ignem ueni mittere in terram, etc. 

In dextera eius ignea lex. Dextera, Euangelium,  per quod beatitudo eterna promittitur; que dextera dicitur, non temporalis, sicut in lege, que dicitur leua. Unde: Dextera illius amplexabitur me. In hac dextera lex ignea, id est, caritas a Spiritu sancto in electorum cordibus inflammata. Unde dicit: Plenitudo legis dilectio . Et alibi: Mandatum nouum do uobis, ut diligatis inuicem . Hec igneis linguis Spiritus sancti apostolis infusa, omnem legis plenitudinem tanquam digito Dei descripsit, et spiritu feruentes et operatione lucentes fecit. Sed quia non uni populo, ut lex Moysi, sed omnibus data est, adiungit: Dilexit populos.

uERS.---3.---Dilexit. Unde: Maiorem hac dilectionem nemo habet, ut animam suam ponat, etc. .

 Omnes. Sine persone acceptione; unde: Qui timet Deum et operatur iustitiam, acceptus est illi .

Omnes sancti. Sanctificati scilicet in nomine eius qui audierunt: Sancti estote, quoniam ego sanctus sum, etc. .

In manu. Id est potentia, qua proteguntur. Unde: Non rapiet quisquam de manu mea, etc. . Hi per caritatem sunt unum regnum in manu Domini; unde Isaias: Et eris corona glorie in manu Domini, et diadema regni in manu Dei tui .

Et qui appropinquant, etc. Quasi: Non contristentur qui Christum in carne docentem non audierunt, quasi ab hominibus decipiantur. Per os sanctorum loquitur Christus, per pedes doctrina capitis  auditur; unde: Qui uos audit, me audit, etc.  uel illi appropinquant pedibus eius ad capiendam doctrinam, qui spirituali desiderio flagrantes, euangelicis et apostolicis Scripturis die noctuque inuigilant. Sed quia hec de Nouo Testamento dicta sunt, sequitur quorum uoce Moyses loquitur de ueteri lege dicens: Legem precepit nobis, etc.

uERS. 4.---Hereditatem. Quia hec est utilitas legis, hereditas Abrahe promissa: Si uolueritis et audieritis, me bona terre comedetis.

Erit apud rectissimum, etc. Iacob, ab angelo benedictus, Isrel uocatus est, id est rectus Dei; et Iudeus ad fidem conuersus ab eo post resurrectionem benedictus, cui in passione preualuit, ob iustitie  professionem rectissimus appellatur. Unde: Audi, Iacob, serue meus, et rectissime, quem elegi, etc. 

uERS. 5.---Rex. Christus. Ego autem constitutus sum rex ab eo, ut scilicet faciat regnum et potestatem, qui est rex et potestas prima.

Cum tribubus Isrel. De quibus primitiua Ecclesia. Bene prius principes, deinde tribus congregande dicuntur, quia primi apostoli, et per eos crediderunt alii.

uERS. 6.---uiuat Ruben. Predicta salute primitiue Ecclesie, singulis tribubus proprias benedictiones tribuit; ueros Isrelitas de utroque populo prenuntians, nunc de Christo, nunc de apostolis, nunc de primitiua, nunc de tota Ecclesia uaticinatur.

 uiuat Ruben. Quasi: Licet Ruben cubile patris uiolauerit, et primogeniti dignitatem amiserit, uiuat tamen, et agens penitentiam non moriatur. Filii Ruben, id est, Iudei per Ruben significati, lectum Patris uiolauerunt, id est Christum Filium eius sputis immundis polluerunt: tamen ad penitentiam reseruantur, sed pauci numero ad comparationem Ecclesie gentium.

Ruben. uisionis filius, quia mater ait : uidit Deus humilitatem meam. Hic est primogenitus, significans electos ex Iudeis, qui Christum negando et crucifigendo mortui, predicatione apostolorum conuersi, ex fide Christi sunt uiuificati: hi uisionis filii, quia respectu diuine misericordie salui.

uERS. 7.---Hec est Iude. Iudas, qui interpretatur  confessio, uniuersalem significat Ecclesiam, in qua laudis diuine confessio et gratiarum actio. De quo mater ait: Modo confitebor Domino . Hec est uera sponsa Christi que uirtutum monilibus adornata, non superbit, sed gratias agit, pro hac orat ut audiatur.

Audi, Domine, uocem Iude. Regum scilicet qui de Iuda, qui Christum desiderabant; et ipsius Christi, qui ait: Confitebor tibi, Pater, rex celi et terre, etc. 

Manus. Orauit Dominum pro Iuda, cui nunc Domini promittit auxilia, quasi non presumat de uiribus suis Iudas, sed in illo confidat qui ait: Confidite, ego uici mundum ; cuius manus in cruce contra spiritales nequitias pugnauerunt, ut  per mortem destrueret eum qui habebat mortis imperium.

Adiutor. Ut uincat et dicat: Super excelsa mea deducet me uictor : ipse enim in nobis uincit, et pro uictoria sua coronat nos in misericordia et miserationibus.

uERS. 8.---Perfectio. Quasi, quam sis perfectus, et quam sancta doctrina tua per Moysen declarasti. uel a sancto uiro tuo, id est Leuitis, est perfectio tua et doctrina tua. Illi enim debent legem custodire, facere et docere.

Perfectio tua. Choro angelorum et martyrum et omnium perfectorum ista dicuntur, qui perfectionem caritatis moriendo pro Domino impleuerunt;  et mundo renuntiantes, culmen ecclesiastice doctrine assecuti sunt, tanquam ueri Leuite in terra partem non habentes, sed cum Propheta dicentes: Dominus pars hereditatis mee, etc. ; secundum illud: Si quis uult uenire post me, abneget se, etc.  Qui perdiderit animam suam propter me, etc.  Christus autem uerus Leui, qui hec omnia fecit et docuit. Ipsi Leuite adherent imitantes illum usque ad sanguinem, de cuius passione subditur: Quem probasti in tentatione, etc.

Ad aquas. Locus est ubi Moysi et Aaron ingressum terre promissionis contradixit.

Ad aquas. Legem significat, que male uiuentibus introitum regni celestis contradixit. Aque, populi, qui contradicentes clamauerunt: Crucifige eum.  Sanguis eius super nos, et super filios nostros . Ad cumulum perfectionis Leui adiungit:

uERS. 9.---Qui dixit patri suo. Quando fecerunt uitulum aureum, iubente Moyse, Leuite, accincti gladiis, a porta usque ad portam idololatras interfecerunt. In ultione idololatrie quasi suos non cognoscebant, quia sine differentia occidebant. Unde: Nisi quis reliquerit patrem et matrem et uxorem et filios propter me, non est meus discipulus .

Qui dixit patri suo et matri, etc. Debemus et temporaliter his cum quibus uicinius coniungimur, plus prodesse. Debemus copulam terrene cognationis agnoscere; sed si cursum mentis prepedit, ignorare, ut affectus mentis uiscera repleat, sed a spiritali proposito non auertat. Hec bene uacce innuunt,  que sub arca Domini ad montana tendentes, affectu et rigido sensu gradiuntur: pro uitulis pergentes mugiebant sed accepto, itinere gressus non deflectebant.

uERS. 10.---Ponent thymiama. Sicut Aaron stans inter mortuos et uiuentes pro populo deprecatus est. Ponent thymiama. Sanctorum oratio suauissimum incensum est Domino: quo  Domini furor mitigatur, quia ab omni terrena sorde defecata, celesti desiderio ignita, quasi thymiama in conspectu Dei flagrat, et quasi holocaustum ab ara pli cordis flamma deuotionis in celum subuolat. Hoc precipue apostolis et martyribus congruit, de quibus dicitur: Tanquam aurum in fornace probauit illos, et quasi holocausti hostiam accepit .

 uERS. 11.---Suscipe. Quasi grata, ut remuneres. Dantur nunc singulis albe stole, scilicet animarum letitia; et in iudicio secundum corpus, recepta immortalitate, fulgebunt sicut sol et tanquam scintille in arundineto discurrent, exurendo scilicet uacuos et infructuosos aduersarios; de quorum pena subditur:

Percute dorsa. Quasi: uidebantur sibi impune martyrum sanguinem fundere, sed quasi post dorsum pena improuisa parabatur, id est eterna damnatio, in quam ruentes surgere non ualebunt. Unde: uirga in dorso imprudentium .

uERS. 12.---Et Beniamin. uidetur historie alludere, quia Beniamin patriarcha et propheta Iacob  spiritu plenus unice amabat, et dispensatione Dei, locus diuino cultui mancipatus, eius tribui custodiendus decernitur; unde addit: Quasi in thalamo tota die, etc.

Amantissimus. Christus est amantissimus Dei Patris, qui de seipso ait: Hic est Filius meus dilectus . Hic habitat in dextera Patris confidenter, cui dicitur: Sede a dextris meis .

Aliter: Beniamin, de filio doloris filius dextre dictus, exprimit Paulum de persecutore apostolum et uas electionis factum: ipse enim de hac tribu fuit; dignum autem erat ut sicut Domini precursor prophetali oraculo predictus est, ita magister gentium uniuerso mundo profuturus, inter magna Ecclesie mysteria predicaretur. In cuius mente Christus fiducialiter  habitauit, cum inter innumera pericula coram gentibus et regibus eum constanter predicauit. De cuius anima dicitur:

Quasi thalamo tota die morabitur. uel maritali connubio mira oblectatione perfruens, et uirtutum prole fecundans, nulliusque uitii inquietudine secretum placidissimi pectoris derelinquens; uel in ea quasi in thalamo residens, tanquam sponsus speciosus, uirgineas credentium mentes per predicationem eius suis iungit amplexibus. Unde: Adducentur regi uirgines post eam . Ipse quoque ait: Despondi enim uos uni uiro uirginem castam exhibere Christo .

Diuinitas quoque in humanitate Christi habitat confidenter. In thalamo morabitur, significat quod  in utero uirginis celesti sponso iuncta est Ecclesia, que in fortitudine potentie Christi et in operibus fiducialiter requiescit.

Et inter humeros illius requiscet. Humeris onera portantur, ideo in eis robusta patientia designatur. Tanto autem libentius Christus in illo requieuit, quanto pro ipso durissimos labores tolerauit: tanto arctius amplexus est, quanto ab illius amplexu nullo terrore auulsus est. Unde ait: Quis nos separabit a caritate Christi? 

uERS. 13.---Ioseph quoque ait. Ioseph auctus interpretatur. Hic est Christus, qui a Iudeis fratribus suis abiectus, in Aegypto huius seculi princeps factus est, et genus humanum a famis inopia euangelici  frumenti dispensatione liberauit: qui est uere Saluator mundi.

De benedictione Domini terra eius. Ad litteram, fertilitatem significat, quam due tribus ex Ioseph, id est Ephraim et Manasses, habuerunt in ubertate frugum, pomorum et pastu pecorum. Hec est Basan, fertilissima regio, unde pinguedo interpretatur.

Temperie celi, et rore fructus, et fontium et fluminum abundantia, homine delectantur, que in abysso significantur.

Benedixisti, Domine, terram tuam, Ecclesiam scilicet, que non propria uirtute, sed uirtutum benedictione diuinitus impletur. Unde: Benedictus Deus  qui benedixit nos in omni benedictione spiritali in celestibus Christo .

Celi. Celum dicuntur propter unitatem fidei et doctrine apostoli et euangeliste, de quibus alibi pluraliter dicitur: Celi enarrant gloriam, etc.  In ipsis enim uita et contemplatione fulgentibus tanquam in celo habitat Deus, intonans terrorem, pluens consolationem, et coruscans miraculis.

Rore. Celesti predicatione, que mire subtilitatis et gratie, qua contra estum tentationis corda rigantur, et ut semper uireant uirtutibus; unde: Det tibi Deus de rore celi, etc. 

Abysso, ut scilicet pinguior fiat, de fonte ascendente irrorata quasi paradisus Dei. Unde: Fons ascendebat  de terra irrigans superficiem terre . A mari abundauit sensus eius, et cogitatus illius de abysso magna. Frustra enim exterius irrigat sermo doctoris, nisi riget interius gratia conditoris. Unde subdit: De pomis collium, etc.

uERS. 14.---Solis. Christi, qui est sol iustitie, qui ait: Fulgebunt iusti sicut sol in regno Patris eorum , quia similes ei erimus.

Ac lune. Ecclesie, que accipit hos fructus a sole, id est a Christo: semper igitur solem plena deuotione respiciat, ne aliquando auersa lumen perdat.

uERS. 15.---De pomis collium eternorum. Colles eterni fideles ueteris Testamenti qui humiles filii immobili firmitate in fide prophetarum et patriarcharum fundati  quorum pomis terra Ioseph  benedicitur, cum Ecclesia Christi doctrina prophetie, exemplo uirtutis, in fide fructificat. Et notandum, quia supra in pomis et rore celi doctrina euangelica, hic in uertice antiquorum montium et pomis collium eternorum, legalis et prophetica signatur, et utrisque terra Ioseph locupletatur; quia sancta Ecclesia utriusque Testamenti paginis, et nouorum et ueterum Patrum exemplis informatur; unde: Omnia poma, dilecte mi, id est, noua et uetera seruaui tibi  et: Omnis scriba doctus profert de thesauro suo noua et uetera . Manichei ergo et Iudei  in hac terra opulenta hereditare nequeunt.

 uERS. 16.---Et de frugibus. Ecclesia in toto orbe iustitie fruge fecunda et carismatum largitate, de plenitudine sui Ioseph accepit; unde sequitur:

Benedictio illius qui apparuit. Totus Ioseph, id est, caput et corpus benedictione plenus, sed benedictionis plenitudo precipue in capite; unde: Sicut unguentum in capite quod descendit in barbam Aaron, etc.  Hic priuilegio gratie, fratribus, id est, fidelibus preeminens, septiformi spiritu tanquam uerus Samson ex utero uirginis Nazareus, id est Deo consecratus, quasi septem crinibus intactis effulsit.

Super caput Ioseph, Christi, qui est caput Ecclesie, in quo benedicuntur omnes gentes, de cuius  passione et resurrectione subditur: Quasi primogeniti tauri, etc.

Quasi.  Primogenitus tauri pulchritudo eius. Non est ita legendum ut dicatur primogenitus tauri: sed cum sit primogenitus, pulchritudo eius pulchritudo tauri est, propter cornua crucis.

Christus uitulus saginatus, quem de armento patrum primogenitum regresso Filio Pater immolauit, qui die tertia suscitatus gloriosus apparuit, qui est primogenitus mortuorum et princeps regum terre, post resurrectionis gloriam de uirtute passionis adiungit cornua.

uERS. 17.---Cornua. Ioseph comparat cornibus rhinocerotis, significans Ephraim habiturum principatum inter decem tribus, in quibus regnauit Ieroboam  de tribu Ephraim in tempore Roboam filii Salomonis.

Cornua rhinocerotis. Cornua crucis significat, de quibus ait Habacuc: Ibi abscondita est fortitudo eius . Per infirmitatem namque carnis quasi aries illusorum spinis coronatur, his cornibus hesit, sed passionis incomparabili fortitudine unicornis exstitit mortis uictor, et eius qui habebat mortis imperium, unde: Quod infirmum est Dei, fortius est hominibus 

uentilabit. Predicatione crucis discernens paleas a frumento: uerbum enim crucis pereuntibus stultitia.

Gentes. Postula a me, et dabo tibi gentes, etc.  De hereditate enim ueri Ioseph  hec omnia dicuntur, de cuius cultoribus ex utroque populo congregatis, sequitur:

He sunt multitudines Ephraim. He due tribus ex Ioseph, non in se, sed in parente benedicuntur. Filios significant utriusque populi, qui in Christo benedicuntur secundum illud: In semine tuo benedicentur omnes gentes . Hos patriarcha Iacob Ephraim et Manassen cancellatis manibus in modum crucis benedicens, et primogenito minorem preferens, in fide crucis Christi benedicendos esse signauit, in minore ex gentibus fidelem populum in Christi gratia tempore minorem, sed fide maiorem: ad quem Isrelitici populi gratia transiuit, de cuius inestimabili multitudine dicitur: He sunt multitudines, etc., unde: Multi filii deserte magis quam  eius que habet uirum .

Manasses primogeniti honore priuatus, et tamen benedictus, est Iudaicus populus, qui ex maiore sui parte pro infidelitate reprobatus, in reliquis tamen benedictionem consecutus, unde: Cecitas contingit ex parte in Isrel, etc. 

uERS. 18.---Et Zabulon. Zabulon et Issachar in Galilea passionem acceperunt, ubi Christus maxime docuit, unde apostolos elegit. Per eos ergo apostoli designantur, et eis in exitu letitia promittitur, quia exeuntes de finibus suis populum gentium Christo subiugauerunt, et in tabernaculis pro conuersione Iudeorum, de quibus et ipsi electi sunt. Pro utroque ergo populo, presens eis letitia promittitur, et futura:  quia in presenti de conuersione eorum gauisi sunt, et in celestibus eterna letitia remunerati.

In tabernaculis, Iudeorum, unde: Dilatet Deus Iaphet, et habitet in tabernaculis Sem : quia in ecclesiis de Iudeis habitat latitudo minoris populi per unitatem fidei.

uERS. 19.---Ad montem. Sion scilicet uel Ierusalem, uel contemplationem et uirtutum altitudinem.

uocabunt. Iustitiam tantum in fide Christi esse docentes. Finis enim legis Christus ad iustitiam omni credenti . In monte immolant uictimas iustitie, dum omnes qui ad Christum ueniunt  non ex operibus legis sed ex fide Christi iustificari docent, secundum illud Iustus  autem ex fide uiuit . Sunt ergo ueri Christiani uictime iustitie, que ab apostolis immolantur, dum terrena desideria mortificare docentur, ut spiritualia uiuificentur; unde: Si spiritu facta carnis mortificaueritis, uiuetis .

Ibi immolabunt. Non est locus ueri sacrificii extra catholicam Ecclesiam, que supra hunc montem posita est.

Qui inundationem. He tribus negotiationibus uacauerunt, de transmarinis regionibus mercimonia reportantes, et thesauros absconditos, argentum, scilicet aurum uel gemmas quasi lac sugent, id est, facile accipient.

Qui inundationem maris. Gentium uocationem significat. Mare enim uniuersum genus hominum significat;  unde: Simile est regnum celorum sagene misse in mari, et ex omni genere piscium congreganti . Mare, mundus, sagena, doctrina, omne genus piscium, omnis sexus, etas et conditio intelligitur. Maris ergo inundationem apostoli quasi lac suxerunt, quia confluentes ad doctrinam Euangelii turbas populorum in augmentum corporis Christi traxerunt.

Absconditos. Nouit Dominus qui sunt eius . Multi enim sunt uocati, pauci, etc. 

Arene, infidelium multitudo; thesauri, pretiose electorum anime. Sic ergo suxerunt, ut ex auditoribus Euangelii alii quasi uasa in honorem thesauris regis transferrentur, alii quasi arene steriles et  inutiles uacui remanerent.

uERS. 20.---Et Gad ait. In benedictione Gad uidetur predicere potentiam uirorum fortium uel iudicium, qui de illa tribu fuerunt, sicut Iephte, et alii multi.

In latitudine. Quia omnis plenitudo benedictionis supra Christum requieuit, unde suos benedixit.

Gad. Id est, accinctus, Christum significat, qui contra spirituales nequitias pugnaturus, in infirmitate carnis uirtute diuinitatis precinctus apparuit, secundum illud: Indutus est Dominus fortitudinem et precinxit se . Et alibi: Dominus fortis et potens in prelio, etc. Hic in latitudine benedictus est, quia non in solis Iudeis, sed in omnibus  gentibus amplissimum regnum accepit. Inde Prophetia ait:

A solis ortu usque ad occasum laudabile nomen Domini. Sed quia per humilitatem passionis ad hanc gloriam peruenit, de morte eius subiungit:

Quasi leo requieuit. Potestatem habeo ponendi animam meam . Potestas mortis, non necessitas exprimitur; unde: Nemo tollit eam a me, sed ego pono eam. 

Quasi leo fremuit. Quidquid enim dixit, potenter impleuit.

Cepitque brachium et uerticem. Cum resurgens a mortuis fortitudinem inimicorum sibi subiugauit. Cepit quoque uerticem, id est, mundani imperii sublimitatem ad suscipiendam fidem inclinauit; unde:  Et adorabunt eum omnes reges; omnes gentes seruient ei . Sequitur de nouo statu regni eius.

uERS. 21.---Et uidit principatum suum, quod in parte sua. Subiectis sibi regnis et gentibus, potentia eius apparuit, non armorum terrore, sed uirtute doctrine.

Repositus. Occultus, dum scribit leges suas in cordibus fidelium; unde ait: uos unctionem habetis a sancto, et non necesse habetis ut aliquis doceat uos; unctio eius docet uos de omnibus . uel, Repositus, quia in lege et prophetis in figuris latebat, et docebat absconditus, que manifeste in Euangelio declarauit; unde: Incipiens a Moyse et omnibus prophetis interpretabatur illis .

 Qui fuit cum principibus populi. Adiutor, unde: Domino cooperante et sermonem confirmante sequentibus signis , quia ait: Sine me nichil potestis facere .

Fecit iustitias. Id est iustificans in se credentes, et tandem secundum merita iudicabit cum Isrel, id est cum populo suo ad uisionem Dei electo.

Iustitias. Iustificationes credentium. Ipse enim iustificat impium ex fide. Neque enim ex operibus legis iustificabitur omnis caro.

uERS. 22.---Dan quoque. Alii per Dan Antichristum signari putant, quem de hac tribu nasciturum estimant: ipse est catulus leonis, id est diaboli, qui largiter fluet de Basan, quia plenus confusione;  Basan quippe confusio, uel pinguedo, uel bruchus interpretatur.

Dan quoque iudicium, Basan ignominiam. Dan uero Christum significat, qui ait: In iudicium ego in hunc mundum ueni . Catulus leonis propter fortitudinem, et quia paruulus fieri dignatus est; sed suscipiens infirmitatem nostram, non amisit uirtutem suam, quod enim infirmum est Dei, fortius est hominibus . De ipso dicitur: uicit leo de tribu Iuda, etc.  Ignominiam quidem crucis a Iudeis sustinuit, putantibus nomen eius per mortem deleri: sed qui per infirmitatem eius carnis, in passione catulus fuit, per diuinitatis potentiam leo inuictus in resurrectione apparuit; unde Apostolus: Et si crucifixus est ex infirmitate,  uiuit tamen ex uirtute Dei . Quasi ergo ex Basan largiter fluxit, cum per ignominiam mortis perueniens ad gloriam immortalitatis, fluentis Euangelii totum orbem irrigauit; unde Isaias: Repleta est terra scientia Domini, sicut aque maris operientis .

Dan catulus leonis. Hoc propter Samsonem dicit, qui de tribu Dan fuit, et quasi leo fortis, cuius possessio usque Basan. Antichristus uero fluet largiter de Basan, quia satiabitur pinguedine luxurie et omnium uitiorum.

Mare et meridiem possidebit. Quia possessio eius ab australi parte in occidentem usque ad mare Tyrrhenum pertingit.

Mare et meridiem possidebit. Per apostolos enim  ex Iudeis et gentibus Ecclesia acquiritur Christo. Per mare enim occidentale  Iudei figurantur, qui umbre et exemplari deseruiunt, nec habent lucem scientie et ueritatis, et quia eis sol iustitie occubuit, perpetuis remanserunt in tenebris. Hunc occidentem apostoli possederunt, cum ex eis plurimos gratia fidei illuminatos Christo subiecerunt, ut qui fuerunt aliquando tenebre, lux essent in Domino. In meridie intelligitur Ecclesia de gentibus collecta, que, ablato legis uelamine, Euangelii luce perfruitur, et cubans cum sponso in meridie, reuelata facie gloriam Domini contemplatur.

uERS. 24.---Aser quoque ait: Benedictus in filiis Aser, sit placens fratribus suis. Aser beatus, Christus scilicet nostre beatitudinis spes, cuius primitias nobis  ostendit resurgens a mortuis. Hic est benedictus in filiis, quia credentes, per eius gratiam renascentes, totum orbem eius similitudine repleuerunt, quibus dicitur: Credite in lucem, filii ut lucis sitis . Ipsi afferunt fructum lucis in omni bonitate et iustitia et ueritate. Hoc autem factum est, quia fratribus suis, id est apostolis, quos de Iudea elegit, uera caritate complacuit, ut spretis figuris gauderent de ueritate Euangelii, et quia digni essent pro nomine Iesu contumeliam pati. Et unde eis tanta caritatis abundantia, supponit, tingat in oleo pedem, etc.

Et tingat in oleo pedem suum. Christus caput nostrum ascendens in celum, apostolos, scilicet pedes suos mundum predicando circumituros in terra  adhuc consistentes, oleo Spiritus sancti copiosissime unxit, ut nullo labore deficerent, sed immarcessibilis gaudii claritate pollerent. Incorruptibile quoque prebuit calceamenti munimentum de quo subditur:

Ferrum et es cal.  Hoc de Ecclesia, etc., usque ad his calceamentis uerum pascha celebrandum.

uERS. 25.---Sicut dies iuuentutis. Significat hanc tribum prosperitate et deliciis abundasse usque ad senectutem captiuitatis.

Sicut. Promittitur Ecclesie cruda uiridisque senectus: ut sicut fortiter in principio omnes impetus euicit, ita eminente fine Antichristi furorem euincat, unde: Ecce ego uobiscum sum omnibus diebus  usque ad consummationem seculi . Et alibi: Senectus mea in misericordia uberi .

uERS. 26.---Non est Deus. Supradicta admirans in laude Christi, qui hec omnia fecit letabundus erumpit.

Ascensor celi. Propria uirtute ascendit, et quotidie Ecclesiam ad se trahit. Trahe me post te, curre in odorem unguentorum tuorum .

Nubes. Apostoli, qui pluunt uerbis, coruscant miraculis: quos ascendens in celum misit ad predicandum; unde: uocem dederunt nubes , que scilicet nullo remorante discurrunt, non sua, sed Christi uirtute signa et prodigia facientes, et quasi coruscationibus corda mortalium terrentes, unde:  Bonum certamen certaui, cursum consummaui .

uERS. 27.---Habitaculum eius sursum, etc. Corpus a mortuis suscitatum in Patris dextera collocatum, de quo dicitur: Soluite templum hoc .

Brachia. uirtus scilicet passionis, que omnes defendit, quam in cruce extensis brachiis accepit.

Subter brachia. Scilicet hec brachia contra uerum Amalec dimicantes defendunt: nec sicut Moysi lassitudine grauantur, sed indefessa uirtute subleuant, donec ueram consequantur uictoriam. ueneremur ergo in supernis primitias nostre resurrectionis, in infimis sacramentum nostre redemptionis, ut et ipsi, debellato aduersario, immortalitatis gloriam consequamur, de quo uero Isreli promittitur: Eiiciet a  facie tua inimicum.

Et solus. Suo scilicet more et suis legibus uiuens, unde Balaam: Populus solus habitabit et inter gentes non reputabitur .

uERS. 28.---Oculus Iacob. Qui hic uitiis supplantandis desudabat, ibi se leuissimo mentis intuitu gloriam Christi, qui propter nos terram uere carnis accepit, indesinenter contemplabitur: ut cuius hic corpore et sanguine per sacramentum frumenti et uini pascebatur, ibi diuinitatis eius perpetua uisione saginetur, unde: Satiabor cum apparuerit gloria tua . Et alibi: Manifestabo ei meipsum . Tunc Iacob in perfectum Isrel conuersus, facie ad faciem Deum uidebit, tam larga, tam subtili, tam delectabili Dei cognitione, quasi  leuissimo rore repletus, ut predicatorum scientia qua in presenti instruimur caligare uideatur; unde: Siue scientia destruetur . Et alibi: Tenebrosa aqua in nubibus eris, pre fulgorem in conspectu eius , ad quam cum peruentum fuerit, omnis hec doctrina cessabit, et erunt omnes docibiles Dei ; unde merito adiungit: Beatus es, Isrel, etc

Celique caligabunt, quasi tam abundanter terre fecundande ros infundetur, ut hominum tenebrescat obtuitus. In quo significatur, quia Iudei cum terrenam opulentiam ultra modum diligerent, caligauerunt, et Christum cognoscere non potuerunt; unde: Si dimittimus eum sic, omnes credent in eum, etc.

 uERS. 29.---Quis similis tui, popule? Quasi, ideo beatus, ideo tibi similis nullus, quia non de tua uirtute, sed de Christi gratia salutem speras, qui saluum facit populum suum a peccatis eorum.

Et gladius glorie. In futuro aduersarios irreuocabili seueritate percutiens, quando sanguinem seruorum ulciscetur. Gladius modo hic in humilitate patientium occultatur, in gloria resurgentium reuelabitur, ideo gladius glorie Isrel dicitur. Christus ergo quasi scutum protegit preliantem, et quasi gladius glorie ulciscetur triumphantem. Ad eum quasi ad caput, in fine uaticinii refertur gloria corporis, cum dicitur:

Negabunt. Abominabuntur et odient, sicut Balac, qui rogauit Balaam, ut Isrelitas maledicendo repelleret.

 Calcabis. Subiiciendo eos Ecclesie, quam abominantur et persequuntur.

Notandum undecim tantum esse benedictiones. Simeon namque in his benedictionibus non reperitur, in quo Iudas ab apostolis excluditur, undecim tantum remanentibus. Inde quoque undecim mansionibus filii Isrel de Horeb peruenerunt ad locum in quo Deuteronomium acceperunt.



CAPUT XXXIu

uERS. 1.---Ascendit ergo. Tam Moyses quam ceteri patres ueteris Testamenti per spiritum in altitudinem contemplationis leuati, preuidere potuerunt gratiam Noui Testamenti, que in Christo data est, et uirtutum collatione et celestis regni perceptione:  sed eam in carne exspectare non potuerunt, in fide autem et spe mortui sunt, ad inferos deducti, ubi exspectabant Redemptoris aduentum, qui per sanguinem sue redemptionis inde eos liberaret.

Ostenditque ei. Terram promissionis uidit Moyses, nec intrauit, quia lex aduentum Christi et doctrinam Euangelii uerbis et figuris presignauit, sed neminem ad perfectum duxit.

uERS. 2.---Omnem terram. Partem omnis terre, quam ex altissimo monte potuit uidere. uel omnem terram ostendit ei in spiritu.

uERS. 5.---Mortuusque est ibi, etc. Nulli electorum parcit, et minima quoque peccata ulciscitur Deus etiam in amicis; unde: Moyses et Aaron sacerdotibus eius, et addidit: Propitius fuisti eis, et  ulciscens in omnes adinuentiones eorum. Lege scilicet finita, que seruiuit Domino in tempore suo, urbs destructa et altare, nusquam sacrificia, nusquam libamina, nusquam sacerdos uel pontifex.

uERS. 6.---In ualle. In monte mortuus est, in ualle sepultus est, quia lex tempore suo gloriosa fuit: sed comparata Euangelio abscondita uidetur et humilis; unde: Dedi eis precepta non bona.

Et non cognouit homo. Iudei autumant hoc factum, ne Iudei semper ad idololatriam proni mortuum colerent tanquam Deum; sed secundum allegoriam tempus et modum finiendi legis in sola Dei prescientia significat esse abscondita, nec profunditatem sapientie Dei, uel secretum consilii alicui  patere, quia incomprehensibilia iudicia eius, et inuestigabiles uie eius.

uERS. 7.---Moyses centum et uiginti annorum. Si ab uno per naturalem ordinem usque ad quindecim singulorum numerorum summas coniunxeris, unum scilicet et duo et tria, et deinceps, centum et uiginti fiunt. Quindenarius uero ex septem et octo conficitur, septem ad sabbatum refertur, octo ad circumcisionem, quia octaua die circumcidebatur puer. Si uero ad Nouum Testamentum respicias, habes septem dona Spiritus sancti, et in octauo resurrectionem Christi, centum et uiginti ergo eos significant qui uel in ueteri Testamento Legis et Euangelii precepta implere student.

Moyses centum et uiginti annorum. Hoc significat tam eum quam ceteros patres ueteris Testamenti post perfectionem mandatorum Dei, que est in duobus  preceptis caritatis, per gratiam Christi et sanguinis redemptionem, eterne quieti et future uite aptos esse; quorum oculus non caligauit, pie scilicet intentionis intuitus nubilo non fuit obscuratus, nec dentes malitie moti, quia non est perturbatus tempestate uitiorum, ordo discretionis eorum centum et uiginti sunt anni legislatoris quo numero confirmata est altitudo Salomonici templi. Primitiua quoque Ecclesia post passionem et resurrectionem, Dominique ascensionem hoc numero uirorum gratiam Spiritus sancti accepit. Quindecim namque qui ex septem et octo constant, futuram uitam significant que nunc geritur in sabbato animarum et perficietur in resurrectione corporum. In trigonum quoque quindenarius ductus, id est cum partibus  suis adnumeratus, efficit centum et uiginti. Apte ergo centenario et uicenario electorum beatitudo in futura uita signatur, et tertium domus Dei cenaculum consummatur, quia post fidelium labores, post requiem animarum plena Ecclesie felicitas in resurrectionis gloria complebitur.

 uERS. 8.---Fleueruntque. Quia regnauit mors etiam in eos qui non peccauerunt ab Adam usque ad Moysen: ideo lacryme prosequuntur ad inferos descendentem.

 Non mirum si Moysi et Aaron, etc., usque ad sed intrinsecus esse, id est uoluntati Domini ministrare.

Et completi. Hinc uidetur orta consuetudo, ut fidelibus mortuis triginta diebus pietatis officia persoluantur.

uERS. 9.---Posuit super eum. In Scripturis suis testimonium ei perhibuit dicens: Prophetam Deus suscitabit, etc. , unde: Si crederetis Moysi, crederetis forsitan et mihi .

uERS. 10.---Et non surrexit, etc. Hoc  Esdras de suo adiecit, qui bibliothecam a Chaldeis exustam diuino sensu reparauit, et litteras quibus Iudei nunc utuntur inuenit, unde et uelox scriba  appellatus est.

Et non surrexit propheta. Quia Moyses omnibus prophetis ueteris Testamenti prestantior: unde Iudei arroganter dicunt: Nos Moysi discipuli sumus . Sed postquam Dominus prophetarum incarnatus uenit in mundum, omnis illa prior dignitas et umbra futurorum cessauit: quia lex et figura per Mosen data est: gratia et ueritas per Iesum Christum, qui est finis legis ad iustitiam omni credenti .

Et sepeliuit eum in ualle. Scilicet Dominus. Et per hoc significatur quod amoto impedimento nature per Christum anima munda separata ascendit ad Deum: et corpus quod sepelitur in terra remanet usque ad iudicium. Ecclesiastes XII: Donec puluis  reuertatur in puluerem unde erat, et spiritus redeat ad Deum qui dedit illum. Quem reditum prosperum nobis concedat, qui uiuit et regnat in secula seculorum. Amen.





LIBER IOSUE BEN NUN. Hebraice IEHOSUA [Figure: [Hebrew Text] 2Kb] PROTHEMATA IN LIBRUM IOSUE. *



PRAEFATIO.


 Tandem finito Pentateucho Moysi, uelut grandi fenore liberati, ad Iesum filium Naue manum mittimus, etc.

 Donauit Deus nomen quod est super omne nomen Iesu Christo: hoc autem est iehsu. Ideo in nomine Iesu omne genu flectitur, celestium, terrestrium et infernorum. Et quia hoc est nomen super omne nomen, idcirco nullis retro generationibus nominatum est. In Genesi iustos multos legimus, et nullus eorum nominatus est iehsu.  In Exodo hoc primum inuenio , etc., usque ad dum peccamus, et regnant in nobis uitia passionum, quamuis relictis idolis ab Aegypto exisse uideamur, opprobrium tamen Aegypti non est ablatum a nobis. Si uero secundo fueris circumcisus, abscideris a te omne uitium, ire, superbie, inuidie, libidinis et huiusmodi, abstergentur opprobria Aegypti, et translatus in terram promissionis, celestem hereditatem accipies per Iesum Christum Dominum nostrum.



CAPUT PRIMUM.

uERS. 2.---Moses seruus  Moses famulus meus mortuus est. Aduerte quomodo regnat iehsu, etc., usque ad spiritualis Moses est qui uiuit in spiritu.

Surge et transi, etc. Nunc ergo exsurgens, transi Iordanem istum, etc. uide quomodo minister fuerit Mosi iehsu Filius Dei. Cum uenit plenitudo temporis, misit Deus Filium suum factum ex muliere, factum sub lege , quia factus sub lege Mosi, factus est minister Mosi. Et factus est Christi minister circumcisionis ad confirmandas promissiones Patrum.

uERS. 3.---Omnem locum, etc.  Littera legis humi posita est, et deorsum iacet, etc., usque ad ut non solum efficiaris heres Dei, sed coheres Christi.

uERS. 4.---A deserto et Libano, etc.   Eremum et Antilibanum. Non dixit Libanum, sed Antilibanum, etc., usque ad Ecclesia ex gentibus congregata per Iesum Christum.

 Ex hoc testimonio et aliis probatur Moses defunctus, ut Dei famulus et Deo placens, quamuis in eo illa uindicta completa sit, ne terram promissionis intraret. Ex quo datur intelligi Deum etiam in bonis seruis suis aliqua corporaliter uel temporaliter uindicare, et tamen eos inter uasa honesta et utilia habere.

Precepitque Iosue.  Queritur quomodo hoc precepit, postquam Dominus exhortatus est eum, etc., usque ad dispositio eius Iethro suggerente diuinitus mutatur.

Rubenitis quoque.  Consideremus  quam formam teneant due et semis tribus, etc., usque ad qui terram fluentem lac et mel in amaritudine malitie detinent.



CAPUT II.

uERS. 1.---Misit ergo, etc.  Iericho ciuitas mundus est, ad quem Dominus Christus ad perscrutandos mores hominum duo Testamenta direxit. Nam in eo ut credentium fidem aut rebellium peruicaciam plenius comprobaret, ante aduentum iudicii sui, quasi exploratores duos, Legem et Euangelium destinauit.

 Mittuntur a Iesu exploratores in Iericho, etc., usque ad si in misericordia Domini sui intellexerit bonitatem.

uERS. 16.---Ad montana conscendite, etc.  Dat sapiens meretrix consilium mysticum et celeste, etc., usque ad que aliquando meretrix erat, mundata est in aqua et Spiritu sancto et in sanguine Christi.



CAPUT III.

uERS. 3.---Cum uideritis arcam testimonii Dei nostri, et sacerdotes, et Leuitas portantes eam, etc.  Longe iussum est arcam precedere, etc., usque ad nube subtracta, tanquam uelamine ablato.

Precedite populum.  Per sacerdotes deducitur populus, et iter agit ad terram repromissionis magisterio sacerdotum. Et infra: Ipsi  enim sunt qui edocent populum exire de Aegypto, de erroribus scilicet mundi, et transire per eremum uastam, id est, tentationum genera diuersa transcurrere.

uERS. 7.---Hodie incipiam exaltare te, etc.  Multa prodigia in eremo gesta sunt, et nusquam dicitur exaltatus iehsu. Ubi uero transitur Iordanes, dicitur ad eum: Hodie incipiam exaltare te, etc. Exaltatio enim Iesu in conspectu populi a baptismo sumit exordium. Qui enim baptizantur, in morte ipsius baptizantur, cuius mors in crucis exaltatione completur. Merito ergo cuique fidelium tunc primum iehsu exaltatur, cum ad mysterium baptismi peruenit. Unde: Exaltauit illum Deus, et donauit illi nomen quod est super omne nomen, etc.

 uERS. 9.---Domini Dei uestri, etc.  Peccatori omnis creatura hostis est, etc., usque ad: qui conuertit petram in stagna aquarum, et rupem in fontes, etc.

uERS. 10.---Chananeus, possidens, uel possessio, uel negotiatores, uel motabilis. Hetheus, formidans siue stupens. Heueus, lapides colligens. Pherezeus, separans, siue disseminans. Gergeseus, colonum applica, uel colonum eiiciens, siue aduena appropinquans. Amorrheus, amarus uel loquens. Iebuseus, calcantes, uel presepe eorum.

uERS. 15.---Messis impleuerat. LXX: Sicut in diebus messis tritici. Hoc incredibile uidetur regionibus nostris, ibi autem  in  initio ueris est messis tritici: tunc autem ille fluuius redundat et impletur amplius quam per hiemem.

uERS. 16.---Steterunt aque descendentes, etc.  Non absque mysterii ratione arbitror scriptum, etc., usque ad et unus Spiritus quo omnes purificantur in baptismo, et unus Deus Pater omnium.



CAPUT Iu.

uERS. 7.---In eternum.  Quomodo in eternum, cum celum et terra transeant? An quoniam eternum aliquid significat, cum ipsi eterni esse non possint? Quamuis possit quod in Greco est Latine dici usque in seculum.

uERS. 10.---Festinauitque populus et transiit, etc.  Qui mare Rubrum transierunt,  baptizati sunt in Moyse, etc., usque ad cum iam non sit qui exterreat filios Isrel.

uERS. 14.---In die illo, etc. Semper exaltatus est iehsu apud Patrem; sed opus est ut in conspectu nostro exaltet illum Deus, id est, ut altitudinem diuinitatis eius cognoscamus. Hoc autem fit, si Iordanem transierimus, et uariis sacramentorum munimentis ad futura bella armemur.

uERS. 16.---Precipe sacerdotibus.  Manda sacerdotibus portantibus arcam testamenti, etc., usque ad quia in rei uenture testimonium datum fuit uetus Testamentum.

Populus autem.  Non sine causa signatur quando ueniunt ad Iordanem, etc.,  usque ad ut multas perfectiones ad unum diem pendere significent

Duodecim quoque, scilicet mysterium agni in Aegypto preceptum est, quia eodem die quo errores mundi fugimus, terram promissionis ingredimur. Tota enim uita presens una dies est : hodie ergo, id est, dum uiuimus, ad perfectionem festinemus, nec in crastinum differamus.

Duodecim quoque.  Transeuntes filii Isrel Iordanem sustulerunt de medio fluminis duodecim lapides quos pro testimonio posuerunt in loco secunde circumcisionis, ad signandum nobis, ut dum de lauacro consurgimus, apostolice uite exempla firmissima nobiscum portare debeamus, quorum semper testimonium ad imitamenta uirtutum intueamur.



CAPUT u.


uERS. 2.---Circumcide secundo Isrel.  Queritur cur dixerit, Iterum, etc., usque ad aut ab aliquibus hereticis ab Isrelitarum societate segregatis?

Fac tibi cultros lapideos, etc.  Dicant Iudei quomodo potest quis secundo circumcidi circumcisione carnali? etc., usque ad quia per unum membrum macula in omne corpus diffunditur.

uERS. 5.---Populus autem.  Qui non obedientes fuerant mandatis Domini, incircumcisi dicuntur. Ex quo intelligitur illos appellari incircumcisos qui non obediunt mandatis Dei; quia uero omnem animam diligit Deus, misit Iesum Filium Dei, qui et dignos et indignos circumcideret,  non filium Naue, qui non uere et perfecte circumcidit populum, sed Iesum Filium Dei, qui uere corpus et animam purgauit ab omni inquinamento peccati.

uERS. 8.---Postquam autem. Circumcisi uero filii Isrel requieuerunt in eodem loco, sedentes in castris, usque dum sanarentur. Non sufficit circumcidi; necesse est post circumcisionem sanari, et cicatricem in uulnere obduci. Circumcidi ergo per Iesum est uitia et consuetudines prauas, et pessima instituta deponere, et quidquid ab honestatis regula discordat abscindere. Sed hoc facientes, quadam difficultate constringimur, cum quodam dolore animi consuetudinis culpam nouella institutione uitamus: hoc ergo tempore uelut in dolore circumcisionis  nostre dicimur residere, usquequo cicatrice obducta sanemur, id est noua instituta absque difficultate impleamus, et in usum uertatur quod prius insolitum et difficile uidebatur; et tunc merito dicitur nobis: Hodie abstuli opprobrium Aegypti a uobis

Et fecerunt. Postquam ablatum est opprobrium Aegypti, fecerunt filii Isrel pascha quarta decima die mensis. Nec enim ante circumcisionem, nec post, antequam sanarentur, poterant carnes agni comedere: uides ergo quia nemo immundus facit pascha, nemo incircumcisus. Unde: Pascha nostrum immolatus est Christus. Itaque festum celebremus diem, non in fermento ueteri, neque in fermento malitie et nequitie, sed in azymis sinceritatis et ueritatis .

 Et fecerunt.  Post Euangelii circumcisionem, statim in loco reuelationis pascha celebratur, et Agnus immolatur, qui tollit peccata mundi; et deficiente manna typice legis, primum comedit populus panem corporis Christi, quem incorrupta repromissionis terra, id est uirgo Maria, protulit, cuius granum in terra cadens fructum plurimum attulit. Nota ordinem: postquam Iesu Christo duce, per lauacri fluenta transimus, et per fidem spirituali circumcisione signamur, tunc demum pascha celebramus, id est immolatum Christum credimus pro salute mundi, et credentes statim pane Dominici corporis pascimur.

uERS. 11.---Et comederunt, etc.  Quando uero exiit populus de terra Aegypti, etc.,  usque ad Quomodo enim putatur meliore cibo cessante deteriorem successisse.

 Deus in principio, ante omnes creaturas, ex seipso genuit potentiam quamdam rationalem, que et Gloria Domini uocatur, interdum etiam Filius Sapientia, Angelus, Sermo, Deus, Dominus. Aliquando etiam Magistrum militie se dicit, quando humana specie apparuit Iesu Naue filio.

Et uidit uirum.  Factum est cum esset iehsu in Iericho, etc., usque ad qui accepto regno regressus est.

uERS. 15.---Cecidit Iosue pronus, etc. Queri potest utrum angelo se prostrauerit, eumque Dominum dixerit, an potius quia intellexit Deum esse, intelligens  a quo missus fuerit, ipsum Dominum dixerit, eique se prostrauerit.

 In Iericho est iehsu, etc., usque ad continuo libenter adheret nobis et assistit Deus.



CAPUT uI.

uERS. 1.---Iericho autem, etc.  Iericho luna interpetratur, etc., usque ad id est, extra Ecclesiam nemo saluatur.

uERS. 8.---Cumque Iosue.  Iericho tubis sacerdotum subruitur, etc., usque ad et philosophorum dogmata.

uERS. 17.---Sitque ciuitas  Custodite uos ab anathemate, etc., usque ad et populum  Dei uinci faciunt.

uERS. 20.---Igitur.  Omnis populus dicitur ululasse ululatu magno, etc., usque ad homines seculi nitebantur.

Et clangentibus. Unusquisque nostrum debet hec in semetipso complere. Habes in te Iesum ducem per fidem. Fac tibi tubas ductiles ex Scripturis sanctis, inde duc sensus, inde sermones; ideo enim tube ductiles dicuntur. In ipsis cane, id est in psalmis, in hymnis, in canticis spiritualibus. Si in talibus cecineris tubis, et septies arcam testamenti circumtuleris, id est si legis mystica precepta ab Euangelicis non separes tubis, sic etiam iubilationis consensum de temetipso exigas, id est si cogitationum  et sensuum tuorum populus concordem semper et consonam proferat uocem; et si non aliquando uerum dicas, aliquando adulando mentiaris, si non modo blandus remissionem, modo truculentus iracundia; et si non intra te caro concupiscat aduersus spiritum et spiritus aduersus carnem, uocem iubilationis emitte, quia tibi uictus est mundus. Hinc Paulus dicebat: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo .

Muri illico. In aduentu Iesu muri Iericho subuersi sunt, in aduentu Christi uincitur mundus. Unde Paulus: Quod erat contrarium nobis, tulit de medio, affigens illud cruci, et exuens principatus et potestates traduxit libere triumphans eos in ligno crucis .  Ex his uerbis intelligo quod uidentes pugnam Iesu, celestes uirtutes, principatus et potestates, alligatum fortem, et uasa eius diripi, increpuerunt celestibus tubis, quia, alligato principe mundi, uictus est mundus, et uocem iubilationis, in triumpho Christi, celestis exercitus dedit . uere ergo liberatus est populus gentium qui hanc iubilationem nouit, et mysteria agnoscit et credit.

uERS. 23.---Ingressique iuuenes eduxerunt  Rahab meretricem, et omnem domum patris eius uiuificauit iehsu, etc., usque ad et qui erant primi facti sunt nouissimi.



CAPUT uII.

uERS. 1.---Iratusque est Dominus, etc.  Non otiose transcurrendum est, etc., usque  ad quam mecum ire in gehennam.

 Queri solet quomodo iuste pro peccatis alterius in alios uindicetur, etc., usque ad quod in suo iudicio facit ipse, quo potestas humana non aspirat.

uERS. 21.---Regulamque.  Furatus est autem linguam auream, etc., usque ad quod furanti exstitit causa peccati.

Regulamque. LXX: Linguam, hereticorum scilicet dogmata, uel superstitiosa secularium litterarum studia. Hec enim est lingua aurea, luculento sermone aptata. Hanc furati sunt heretici de Iericho, quasi auream regulam, qui philosophorum sectam conati sunt inducere in Ecclesiam: quorum anathemate  multi perduntur, et quasi aceruo lapidum multitudine peccatorum exstinguuntur: quorum ductor diabolus, qui per illorum impietatem fidelium quosdam uicerat, rursus superatus uincitur, et a populo Dei suspensus, crucis uirtute necatur.

 Iericho mundum significat: de anathemate eius in tabernaculo suo abscondit, qui seculares mores Ecclesie secretis inserit; qui sub cultu Dei manens, solemnitates seculi uel spectacula diligit; qui sortilegos aruspices et augures inquirit, uel cetera facit que in Iericho, id est in seculo habebantur.

Lapidauitque eum.  Queritur eum Dominus eum qui furtum fecerat, etc., usque ad peccato suo secum consumptis mori.



CAPUT uIII.


uERS. 1.---Dixit autem Dominus, etc.  Primo propter peccata uicti sumus, etc. usque ad qui sequuntur Iesum, ab onere legis.

 Cum quis iustum bellum susceperit, etc., usque ad non tam auctor belli quam minister iudicandus est.

 Querendum est utrum omnis fallendi uoluntas pro mendacio putanda sit, et si ita est, utrum possit esse iustum mendacium, quo ille fallitur qui dignus est falli. Et si non hoc quidem iustum reperitur, restat ut secundum aliquam significationem hoc quod de insidiis factum est, ad ueritatem referatur.

uERS. 15.---Et fugientes.  Quid,  putas, iehsu fugiens significet? etc., usque ad qui fugiunt fornicationem, dolum, mendacium et huiusmodi.

uERS. 24.---Igitur omnibus interfectis. . Percusserunt eos in ore gladii, etc., usque ad pro palma uictorie et uirtutis merito coronari?

uERS. 29.---Regem.  Rex Hai in ligno gemino suspenditur, etc., usque ad de diabolo autem ait: Nouissimus inimicus destruetur mors, etc. 

 LXX: In gemino ligno, hoc est lignum scientie boni et mali, etc., usque ad Ipse est nouissimus Adam in spiritu uiuificante.

uERS. 30.---Tunc edificauit, etc.  Aedificauit iehsu altare Domino Deo Isrel, etc.,  usque ad qui ad altaris constructionem digni sunt.

uERS. 33.---Omnis autem.  Et omnis Isrel et presbyteri, etc., usque ad implendo scilicet opere que scripta sunt in lege.

Ut aduena.  Sed et proselytus et indigena simul, etc., usque ad et penas peccatoribus constitutas, caueant incurrere eas.

Post hec legit.  Refertur, etc., usque ad: ut sciamus que a Deo donata sunt nobis .

uERS. 35.---Nihil ex his.  Non erat sermo ex his que mandauit Moses, etc., usque ad uel qui iam sociari fidelibus student.



CAPUT IX.

 Congregati, etc.  Ex his que gesta sunt, etc., usque ad conteretur Satanas sub pedibus seruorum eius .

uERS. 3.---At hi qui, etc.  In domo Patris mei mansiones multe sunt , etc. usque ad libertatem pristinam reuocantis uerba non audias, fias peccati seruus in eternum.

uERS. 19.---Iurauimus.  Queritur quomodo iurationem hanc seruandam crediderunt Hebrei Gabaonitis, etc., usque ad si quod ira perturbatus iurauerat, non fecisset, quam si perfecisset.

 Gabaonite significant eos qui credunt, et erga seruos Dei deuoti uel Ecclesie cultum  uidentur habere, nichil tamen emendationis uel deuotionis uel innouationis habent in moribus, tales tantummodo quoddam signum salutis intra Ecclesiam temporaliter preferunt. Inter spirituales autem, id est inter sanctos Dei, regnum eternum uel libertatem non consequuntur.



CAPUT X.

uERS. 4.---Ascendite ad.  Cum se anima uerbo Dei sociat, etc., usque ad et discutit aduentum noctis.

Congregati igitur, etc.  Queritur quomodo rex Hierusalem, etc., usque ad et tamen uniuersa terra illa originaliter terra Chanaan uocatur.

uERS. 7.---Ascenditque Iosue, etc.  Cum obsessi Gabaonite a regibus Amorrheorum misissent ad Iesum, etc., usque ad et hanc eorum fidem quodammodo remunerauit.

Fugerant enim quinque reges, etc.  Quid est quod dicit, etc., usque ad hoc est enim Hierusalem aliquando fuisse sub rege Adonisedec, uel alias ciuitates sub aliis.

 iehsu interficit inimicos non credulitatem docens, etc., usque ad solus in te regnet iehsu Christus.

uERS. 19.---uos autem nolite stare.  Bella Iesu et regum atque hostium strages, etc., usque ad: quia Dominus Deus tradidit uobis omnes inimicos in manus.

 Omnia hec in figura contingebant  illis. Scripta sunt autem propter nos, etc., usque ad in hereditatem terre sancte in parte Isrelitica exstinctis hostibus nostris .



CAPUT XI.

uERS. 1.---Que cum audisset Iabin, etc.  Has scripturas ante aduentum Christi cum legeret Isrel secundum carnem etc., usque ad ut expugnent nos, qui sequimur Iesum Saluatorem nostrum, sed Dominus ait: Ne uerearis a facie eorum, etc.

uERS. 11.---Cras enim eadem hora.  uideo quod hodie omnes illos non possumus opprimere, nec cunctos interficere: in crastino perimentur, id est post consummationem  mundi, cum dicetur eis: Ite in ignem eternum quem preparauit Deus diabolo et angelis eius . Tunc enim si uicerimus sequentes Iesum ducem, percipiemus regnum quod preparauit Deus sanctis suis per Iesum Christum.

 Nisi hec bella figuram spiritualium gererent, etc., usque ad fecit ergo iehsu sicut preceperat ei Dominus.

 Hoc ergo secundum mandatum Dei iehsu impleuit, etc., usque ad que est Christus, et ipso iubente iugulande, ut nichil in nobis resideat quod respiret.

uERS. 12.---Et omnes, etc.  In omnibus nobis regnauit peccatum et fuit in omnibus, etc.,  usque ad nec imples preceptum quod dedit Dominus iehsu.

Sicut preceperat ei Moses, etc. Hic est sermo legis secundum illud: Habent Mosen et prophetas, audiant illos . Lex ergo precepit nobis omnes reges peccati interficere, qui nos prouocant ad peccatum. Sic fecit iehsu, nec quidquam transgressus est. Ipse est enim qui perimit uitia in nobis et regna peccati. Ipse etiam Christus omnia que precepit Moses in lege fecit, unde: Misit Deus Filium suum factum ex muliere , etc. Omnia enim, que lex mandauit, impleuit, ut nos redimeret a maledicto legis, qui ait: Non ueni soluere legem, sed adimplere .

uERS. 15.---Sicut preceperat Dominus Mosi seruo  suo, ita precepit Moses.  Non putanda est crudelitas, quod nullum uiuum in ciuitatibus sibi traditis dimisit iehsu, quia Deus hec iusserat. Qui autem hic existimant ipsum Deum fuisse crudelem, et ideo ueteris Testamenti uerum Deum fuisse auctorem credere nolunt, tam per uerse de operibus Dei quam de peccatis hominum iudicant, nescientes quo quisque dignus sit, et magnum putantes malum, cum casuri deiiciuntur et nortales moriuntur.

uERS. 19.---Non fuit.  Queritur quomodo hoc uerum sit, cum nec postea a tempore iudicum nec regum omnes omnino illarum septem gentium ciuitates capere potuerint Hebrei? Sed aut sic intelligendum est quod ad nullam ciuitatem bellando  accessit iehsu quam non ceperit, aut certe nulla earum capta, sed earum que in regionibus supra memoratis fuerunt. Enumerate sunt enim regiones in quibus fuerunt ciuitates de quibus facta est ista conclusio, et omnes cepit bello.

 Et accepit iehsu omnes in bello qui exierant ad bellum, etc., usque ad cum opera eorum non facimus.

 Quia per Dominum factum est confortari cor eorum, etc., usque ad partim pugnando caperent.

uERS. 23.---Quieuitque.  Non sub Iesu filio Naue, sub quo nunquam fere cessauit a bellis, sed sub Iesu Christo. uenisti enim ad Iesum, et in baptismo peccatorum remissionem consecutus  es; iam in te non pugnat caro aduersus spiritum et spiritus aduersus carnem . Cessauit ergo terra tua a bellis, si tam mortem Iesu in corpore tuo circumferas, ut cessantibus omnibus in te preliis, uerus pacificus efficiaris, et uoceris filius Dei. Sed hoc fiet cum bella transegeris, et aduersarios subegeris: tunc requiesces sub uite tua, que est Christus, et sub ficu tua, que est Spiritus sanctus.



CAPUT XII.

uERS. 1.--- Astaroth Carnaim, terra gigantum, quondam, in supercilio Sodomorum quos interfecit Chodorlaomor. Sunt hodieque duo castella in Batanea hoc uocabulo,  nouem inter se milliaribus separata. Edrai, ubi interfectus est Og rex Basan, gigas. Nunc autem est Adara, insignis ciuitas Arabie, uigesimo quarto lapide ab Osdra. Esebon ciuitas Sehon regis Amorrheorum, in terra Galaad: que cum fuisset ante Moabitarum, ab Amorrheis belli iure possessa est. Salecha ciuitas regis Og, in regione Basanitide. Machati urbs Amorrheorum super Iordanem, iuxta montem Ermon. Iarimuth ciuitas quam subuertit iehsu, in tribu Iuda, quarto distans ab Eleutheropoli lapide, iuxta uillam Eschaol. Lachis in tribu Iuda. Meminit huius Isaias et Ieremias, et nunc est uilla in septimo milliario ab Eleutheropoli. Erma fuit in sorte Simeon, siue Iuda, etc.



CAPUT XIII.


 Presbyteri et seniores non pro longeua uita dicuntur, etc., usque ad sicut in omnibus princeps est, quia caput omnium est.

uERS. 1.---Terraque.  Alia littera: Et terra relicta est multa ualde. Superius dictum est, etc., usque ad qui uero ex necessitate subiicietur, cum nouissimus inimicus destruetur mors, non erit in gratia.

uERS. 6.---Uniuersique.  Cum plurimas gentes enumerasset iehsu, de solis Sidoniis dixit: Et omnes Sidonios ego exterminabo a facie filiorum Isrel. Sidonii uero interpretantur uenatores. Hi sunt demones de quibus dicit Propheta: Laqueos parauerunt pedibus meis . Istos  exterminat Dominus, ut non sit qui laqueos tendat et retia ad decipiendas animas: et requiescat unusquisque sub uite sua et sub ficu sua.

uERS. 7.---Et nunc. Post hoc autem legitur quia Moses dedit hereditatem quibusdam, et postea iehsu secundum preceptum Domini distribuit hereditatem. Per Mosen, legem intellige: qui secundum legem uixerunt, primi hereditatem receperunt, sed extra terram promissionis. Cumque eam accepissent, non eam possident, neque diuidunt inter se; sed exspectant usquequo eis per Iesum distribuatur in sortem. Hinc Apostolus ait: Hi omnes testimonium habentes per fidem nondum consecuti sunt promissiones, Deo pro nobis aliquid melius prouidente, ne sine nobis consummarentur . Habent igitur  iam promissionem suam et requieuerunt, digni iudicati per Mosen capere hereditatem suam, sed adhuc pugnant pro his qui sub Iesu militant. Omnes enim Patres qui ante nos dormierunt, pugnant nobiscum et orationibus adiuuant, unde: Ablinget synagoga illa hanc synagogam, sicut ablingit uitulus herbam uiridem de campo. Synagoga enim Domini que nos precessit, ore et lingua consumet omnem contrariam synagogam, id est, orationibus consumet aduersarios nostros. Orationibus ergo et uerbi Dei meditatione et opere et sensu recto pugnandum est.

 Sicut umbre exemplari deseruiunt celestium, etc., usque ad per Iesum accipiunt hereditatem.

 Tribui. Leuitis autem neque Moses dedit hereditatem, neque iehsu. Quia ipse Deus est hereditas eorum. Hi sunt forte qui in Ecclesia, uirtute animi et meritorum gratia alios precedunt. Hi sunt forte, qui in populo saluandorum sapientie et scientie operam tribuunt et mentem suam puram custodiunt, et omnibus preclaris uirtutibus excolunt et simpliciores docent quomodo ueniant ad salutem: horum hereditas ipse Dominus est, qui est sapientia, quam pre ceteris omnibus dilexerunt.

uERS. 15.---Tribui filiorum Ruben, etc.  Inuenio tamen aliquam differentiam in his que Moyses distribuit, etc., usque ad: Cecus ceco ducatum prebens in foueam cadet cum eo.

uERS. 32.---Hanc.   Discamus ex lege, etc., usque ad: iehsu et Eleazar simul ad diuidendam terram.



CAPUT XIu

uERS. 2.---Sorte omnia diuidentes, etc.  Deletis gentibus, Iosue sorte diuidit populis terram promissionis: Christus quoque a facie fidelium suorum, gentes, id est gentilium errorum spiritus, eiecit, et sorte diuisit terram, unicuique propria dona tribuens.

uERS. 3.---Duabus.  Moses trans Iordanem duabus tantum tribubus, usque ad perfectio ergo et summa omnium bonorum, in Spiritu sancto est.

Absque.  Leuite non accipiunt hereditatem terre, etc., usque ad ut possint dicere: Dominus  pars hereditatis, etc. 

uERS. 4.---Nec acceperunt.  Habitacula Leuitis, etc., usque ad qui dispensatione omnium uiuunt.

uERS. 6.---Locutus.  Caleb primum hereditatem accepit a Iesu, usque ad ipse enim omnia edocuit et aperuit; ipse reuelauit Paulo, quia lex spiritualis esset.

Nosti.  Hoc est quod dixit Dominus, etc., usque ad quia omnia sapienter scripsit.

uERS. 11.---Sic ualens. Sanctus enim similiter ualet, et in presentibus, et in preteritis; et in nouis, et in ueteribus; in Euangeliis et in lege. Hoc ergo est quod dicit ualere se sub Iesu, sicut tunc cum Moyse, quia in utriusque Testamenti mysteriis cor  uigilans ualet.

uERS. 12.---Da ergo. Nihil humile, nichil deiectum sanctus requirit, sed montem excelsum, in quo sunt ciuitates magne et munite, quia ciuitates munitas occupat sapiens, et destruit munitiones, in quibus confidunt impii.

In quo.  Ciuitates et muri, sunt impiorum dogmata, etc., usque ad sicut effectus est Deus Abraham, Deus Isaac, et Deus Iacob, in Christo Iesu.

uERS. 15.---Et terra cessauit, etc.  Non est hoc scriptum in distributione Moysi, sed in distributione Iesu. Si ergo uis dignus effici, qui hereditatem consequaris a Iesu, oportet  te prius omnia bella finire et in pace consistere, ut de carnis tue terra dicatur: quia cessauit terra a bellis.



CAPUT Xu.

uERS. 1.---Igitur sors filiorum Iude, etc. Cum consuetudo sit sancte Scripture quatuor partes orbis, quas axes uel plagas nominant, appellare, in descriptione finium tribus Iude, due tantum nominantur. Et facti sunt, inquit, fines filiorum tribus Iuda secundum plebes eorum a finibus Idumee, a deserto Sin ad occidentem. Et cum descripsisset fines ab occidente, ait, et ab oriente mare salsum, septentrionem uero et meridiem reticuit. Fines ergo Iudee proximi sunt Idumee finibus, que terrena interpretatur: post terrena enim statim sequuntur fines  Iudee, sed a deserto, inquit, Sin, id est tentationum. Post tentationes ergo sequuntur fines hereditatis Iude. Oriens et Occidens nominantur uicina loca, que supra diximus, id est, confinia. uallis quoque Aegypti uicina occidentalibus partibus designatur, que a deserto est ad occidentem. Ab oriente uero cinguntur fines mari salso. Post hec a collibus, inquit, qui tendunt ad occidentem, et inde ascenditur ab occidente usque ad Cadesbarne, et sic protenditur ab occidente ad Cades. Hi sunt fines eorum ab Africa, et inde perrexit usque ad uallem Aegypti. uide quomodo in occidentis partibus Africum Aegyptum et occasum nominat, ut sciat sibi quisque hec esse transeunda, et ita demum ad tribum regiam peruenire, de qua ortus est Dominus noster. A finibus  autem Idumee est desertum Sin; ideo necesse est nos transire eremum tentationum, ut possimus peruenire in hereditatem filiorum Iuda. Ascendere quoque oportet ascensum collium Accabin, quod interpretatur scorpiones, quia transeundi sunt a nobis et calcandi scorpiones, de quibus scribit: Ecce dedi uobis potestatem calcandi super serpentes et scorpiones, etc.  Qui ergo uult ingredi in hereditatem tribus Iude, ascendat istas ascensiones, calcet et euadat hos scorpiones. Forte hoc iter agenti Ezechieli dicebat Dominus, Fili hominis, in medio scorpionum tu habitas . Et sunt, inquit, fines usque ad Cadesbarne. Cades interpretatur sanctum uel sanctificatio. Fines ergo Iude usque ad sanctificationem perueniunt. Dicitur etiam ab orientis partibus  Iude esse mare salsum, et post hec in parte eius nominatur fons solis, et ciuitas solis, et in eadem tribu est etiam ciuitas litterarum. Oportet ergo omnem qui uult introire in partem filiorum Iuda, transire prius mare salsum, id est, mundi huius undas et turbines superare, et omnia huius mundi euadere que pro sui incerto et lubrico, marinis fluctibus comparantur, ut possit ad Iudee terram peruenire, et ad fontem solis iustitie, qui est fons aque salientis in uitam eternam, et postea ciuitatem solis iustitie inuenire. Est et in Aegypto ciuitas solis, sed illa huius solis nomen accepit quem Pater celestis oriri iubet super bonos et malos . Illa uero que est in Iudea, sanctorum tantum efficitur, quia  ciuitas Dei est, et fons ille supra dictus, fluuius effectus, letificat ciuitatem Dei . Tu quoque si undique munitus sis, et continentie muro circumdatus, patientie et magnanimitatis turribus confirmatus, efficieris ciuitas Dei. Si uero ad hoc lumen scientie Dei tibi addideris, et te sol iustitie irradiauerit, efficieris ciuitas solis, uel ciuitatem solis sorte hereditabis. Si autem in lege Dei die ac nocte studueris, et de manu tua liber legis non recesserit, efficietur hereditas tua ciuitas litterarum.

 Non parum utilitatis confertur anime, etc., usque ad sed cum transierit dies una et altera et tertia, suo tempore per occultos meatus, relata ad uisum, cibi uel poculi uirtus paulatim purgat aspectum.

 uERS. 13.---Caleb uero.  Initium distributionis Iesu, etc., usque ad Nota quod Caleb dicitur filius Iephone, et Othoniel filius Cenez, qui est Caleb iunior, id est consanguineus.

uERS. 18.---Sedens in asino. Cui.  Axa super asinum sedet, etc., usque ad ut prius irriguum superius, et post inferius poneretur.

uERS. 63.---Iebuseum autem habitatorem Ierusalem non potuerunt filii Iuda delere.  Intelligimus spiritualiter habitasse Iebuseum cum Iudeis in Ierusalem usque in presentem diem secundum parabolam Euangelii, etc., usque ad hos non potuerunt eiicere filii Iuda de Ierusalem usque in presentem diem.

 Iebuseum, id est conculcationem, scandalum scilicet in Ecclesia facientes, et qui percepta mysteriorum notitia, uerbi Dei margaritas impugnando conculcant.

 Ierusalem uisio pacis interpretatur, etc., usque ad sed non omnes simul eiici possunt.

In presentem diem, id est seculi eternitatem, more Scripture. Sed hoc ad litteram stare non potest: quomodo enim Iebuseus habitat cum filiis Iuda in Ierusalem, quandiu durat hoc seculum, cum nec filii Iuda habitent ibi in seculum?



CAPUT XuI.

uERS. 1.---Cecidit, etc.   Sequitur. uERS. 10.---Habitauitque Chananeus. Et habitabat Chananeus in Ephrem, etc., usque ad Unde apparet a LXX interpositum, qui factum esse nouerant.

 Chananeus, gentilis scilicet populus etc., usque ad quod ex se maiora non subigit.

 Ephrem interpretatur fructificatio, etc., usque ad Subiecit Chananeos filiis Ephrem.



CAPUT XuII.

uERS. 12.---Nec potuerunt.  Chananei tertio dicuntur esse in filiis Ephrem,  etc., usque ad exterminari a nobis dicitur Chananeus.

 Illud quoque pretereundum est, etc., usque ad in dotem transcribit.

uERS. 14.---Locutique sunt.  Post hec uidendum est, etc., usque ad ut naturalis uigor ingenite uirtutis effulgeat.

Non poterimus ad montana.  Non sufficit nobis mons, etc., usque ad de Isrelitis faciant Chananeos.



CAPUT XuIII.

uERS. 6.---Mittam uobis.  In consuetudine hominum, etc., usque ad ut non alii daretur terrestris, que est figura celestis

 Bethlehem quoque non sine certa  ratione in fontem Iude discernitur, etc., usque ad Unde Timotheo ait: Memor esto uerborum que commendo fidelibus hominibus, et his qui idonei sunt alios docere .



CAPUT XIX.

uERS. 1.---Filiorum.  Et Amorrheus permansit ut habitaret in Elon, etc., usque ad quod ille non faceret.

 Iuxta LXX mansit Amorrheus habitare in Elon et in Sannanim, etc., usque ad Et abierunt filii Ephrem peragrare terram secundum fines suos.

uERS. 49.---Cumque.  uide mansuetudinem et humilitatem Iesu, etc., usque ad ut  libenter Dominus iehsu intreat cordis nostri hospitium.



CAPUT XX.

uERS. 2.---Separate urbes fugitiuorum, etc.  Ad ciuitates refugii confugiunt non omnes homicide, sed qui ignoranter homicidium commiserunt. Sunt enim aliqua peccata, que si proposito ac uoluntate committimus, homicidas nos faciunt, et sunt alia que nos, si ignoranter admittimus, decernitur nobis, credo, et preparatur ex precepto Dei aliquis locus, ubi ad certum tempus habitare debeamus, si qui non uoluntaria peccata commisimus, si tamen mundi inueniamur ab his peccatis que uoluntate commissa sunt. Et ob hoc secernuntur quedam ciuitates refugii.



CAPUT XXI.


uERS. 1.---Accesserunt.  Omnes filii Isrel acceperunt sortes suas in terra, etc., usque ad et recumbet cum Abraham, cum Isaac et Iacob in regno celorum.

 Supra dictum est, etc., usque ad orbem terre impleuit, et dona spiritalia credentibus tribuit.

uERS. 39.---Itaque.  Quod quadraginta due urbes accipiunt Leuite, predicatio significatur sanctorum. Ipsi enim possident doctrinam, que constat  ex decalogo legis, et quadrifario numero Euangelii, quasi quaterdenas urbes habentes: quibus etiam adduntur due; quia cuncta que predicant, morali et mystico sensu annuntiant.

uERS. 41.---Deditque Dominus.  Queritur cum Isrel non solum usque ad diem mortis Iesu, etc., usque ad iam data fuerat in quamdam exercitationis utilitatem.

uERS. 42.---Nullusque eis.  Quod ait, etc., usque ad antequam singulis tribubus sua loca defendenda diuiderentur.



CAPUT XXII.

uERS. 1.---Eodem tempore.  Congregat iehsu filios Ruben et Gad, etc., usque ad omni impugnatione cessante.

 uERS. 10.---Cumque.  Filii Ruben et Gad et dimidia tribus Manasse, etc., usque ad fit ergo unus grex, et unus pastor: illi iusti, et isti iusti Christiani.

uERS. 17.---Multi.  Cadebat ergo aliquando populus in deserto et moriebatur, etc., usque ad et ubi est uerus Isrel in Christo Iesu Domino nostro.

uERS. 29.---Exstructo.  Et in sacrificiis salutarium nostrorum. Quia pluraliter dicta sunt sacrificia, etc., usque ad Solus enim Saluator est ipse



CAPUT XXIII.

uERS. 14.---En ego hodie ingrediar.  Quod autem dicit iehsu, etc., usque ad ideo et hic ita hoc uerbum interpretatum est.



CAPUT XXIu.

uERS. 3.---Tuli ergo patrem uestrum.  Quod LXX habent, etc., usque ad quod est uerum semen Abrahe.

uERS. 11.---Pugnauerunt.  Clausis portis se murorum ambitu tuebantur, etc., usque ad armata defensio.

uERS. 12.---Crabrones.  LXX: uespas. Id est forte translatiue acerrimos timoris aculeos, quibus quodammodo timoribus pungebantur fugerent, aut ereos occultos spiritus, quod in Psalmis dicitur, per angelos malos, nisi quis dicat, non omnia que facta sunt esse scripta, et uelit ueras  uespas intelligi.

uERS. 19.---Non poteritis.  Non poteritis seruire Domino, etc., usque ad et postea superabundaret gratia per Iesum Christum, qui est finis legis.

uERS. 23.---Auferte.  Quid est quod ait, etc., usque ad: facie ad faciem cognoscamus eum .

 Et disposuit iehsu testamentum, etc. Hec uerba qui altius perscrutantur, etc., usque ad: sed omnes me dereliquerunt, quod non illis imputetur .





LIBER IUDICUM. Hebraice SOPHETIM . *



PRAEFATIO.


(ATHANAS., in  uocatur hic liber Iudicum, propterea quod post mortem Iesu Naue, populum suum Deus a relictis Chananeorum gentibus pressum, per iudices seruauit; quorum hoc uolumine singulorum facta et uite tempus continentur, etc. Fuerunt autem numero tredecim: et anni illorum fuerunt quadringenti et undecim.

 Historia libri Iudicum non parua mysteriorum indicat sacramenta. Post Iosue enim succedunt Iudices, sicut post Christum apostoli et ecclesiarum rectores ad regendos fideles, quos ipse ad spem promissionis eterne perducit. Per omnia autem in hoc uolumine Iudaici populi delicta, et seruitus clamorque eorum et miseratio  Dei continentur. Multis enim annis pro peccatis suis seruierunt, et conuersi liberati sunt: quia peccata nostra uires hostibus prebent; et quando malum facimus in conspectu Domini, confortantur aduersarii nostri, id est demones. Cum autem conuertimur, suscitat Deus iudices et saluatores, id est principes et doctores quos mittit in auxilium eorum qui toto corde clamant ad Deum.

 In fine libri Iesu Naue breuiter narrator porrexit historiam quousque filii Isrel ad colendos deos alienos declinauerunt. In hoc autem libro ad ordinem reditur, quomodo consequentia gesta fuerint post mortem Iesu Naue. Non ergo ab illo tempore incipit liber, quo populus ad colenda simulacra defluxit: sed a prioribus, interpositis  temporibus, quibus ea gesta sunt, postquam ad illa peruenit.



CAPUT PRIMUM.

uERS. 2.---Dixitque Dominus: Iudas ascendet, etc.  Queritur utrum aliquis homo Iudas uocabatur, an ipsam tribum de more sic appellauit, etc., usque ad tunc assumpta etiam tribus Simeon ad pugnandum.

uERS. 12.---Dixitque, etc.  Quicunque percusserit ciuitatem litterarum et ceperit eam, dabo ei filiam meam in uxorem. Hoc in libro Iesu memoratum est, etc., usque ad nec tamen hic frustra arbitror hoc de filia Caleb data in uictoris premium bis Scripturam memorasse.

 uERS. 19.---Nec potuit.  In hoc ipso fuit Dominus, etc., usque ad dum dicit Apostolus: Ne magnitudinem reuelationum extollat, etc .

uERS. 21.---Iebuseum.  Superius legitur eadem ciuitas, etc., usque ad non sine illo tenuerunt terram quam possidebant.

uERS. 27.---Manasses.  Et non  hereditauit Manasses Bethsan, etc., usque ad uniuersam pene Asiam Scythas aliquando tenuisse.

uERS. 34.---Arctauitque.  Et contribulauit Amorrheos filios Dan in monte, quoniam non permisit eos descendere, etc. Hoc autem in libro Iesu Naue preoccupando memoratum est; hic autem recapitulando.



CAPUT II.

uERS. 1.---Ascenditque angelus.  Et ascendit angelus Domini, etc., usque ad quod ibi preoccupando memorauit.

uERS. 3.---Quamobrem nolui delere.  Hinc intelligimus quedam ex ira Dei uenire peccata. Ut enim dii gentium, inter quas  non exterminatas Isrelite habitare uoluerunt, essent eis in scandalum, id est, facerent eos scandalizari in Deo suo, eoque offenso uiuere, indignans comminatus est Deus, quod manifestum est, magnum esse peccatum.

Dimisit ergo Iosue.  Hoc per recapitulationem iteratur. Nam et mors Iesu Naue in hoc libro memoratur, ut tanquam ab exordio breuiter cuncta insinuentur, ex quo dedit eis Dominus terram, et quomodo sub iudicibus uixerint, uel que perpessi sint; et iterum, reditur ad iudicum ordinem, ab eo qui primus est constitutus.

uERS. 7.---Et seniorunt.  Seniores qui cum Iesu uel post Iesum fuerunt, etc., usque ad dies uero seniorum sanctorum longeui sunt  et prolixi.

uERS. 8.---Mortuus est.  In Paulo uiuit iehsu, etc., usque ad et surrexit generatio altera, que nesciebat Iesum, etc.

 Seruieruntque Baalim, etc., usque ad tota anima et totis uiribus diligimus; idola adoramus.

uERS. 13.--- Et seruierunt Baal et Astartibus. Dicitur Baal esse nomen Iouis apud illas gentes, etc., usque ad Iunonem pluraliter memorari uoluisse.

 Sed et in psalmo, etc., usque ad non pretio pecuniario fuerant redimendi.

uERS. 14.---Iratusque Dominus.  Cum quis Deo seruit, etc., usque ad ne diabolo  tradamur.



CAPUT III.

uERS. 5.---In medio.  In Exodo dicit Deus, etc., usque ad eorum multitudo terras unde aduersarii exterminarentur desertas esse non sineret. Quod autem ait: Ne multiplicentur in te bestie fere; mirum si non bestiales cupiditates et  libidines intelligi uoluit . . . non enim Deus homines exterminare poterat, et bestias non poterat.

uERS. 8.--- Et tradidit eos Dominus, etc., usque ad odor teterrimus superbie renidet.

 uide benignum Dominum, etc., usque ad qui per Othoniel uel Aioth disignantur.

uERS. 10.---Fuit in eo Spiritus Domini, etc. Magna laus est primi iudicis, quod Spiritus Domini factus est super eum: et per Spiritum Dei iudicauit populum, quod de alia dictum non ualde memini. Sunt hodie ecclesiarum iudices, quibus datum est etiam iudicium animarum: sed nescio, si quis dignus sit Spiritu Dei repleri.

 Fuitque in.  Postquam, scilicet, clamauerunt ad Dominum. Quis in nobis tam ualidum, tam iustum clamorem emittit ad Dominum, ut mereatur populus accipere iudicem quem repleat Spiritus Dei, ut posset rectum tenere iudicium? Unde liber iste Iudicum dicitur, qui, scilicet, iudicauerunt populum Isrel, uiros, scilicet, mirabiles, sicut Iosue fuit. Sicut et liber Regum, in quo dicitur quomodo quisque regum regnauerit, et quid egerit etiam malum: ut Ecclesie scilicet principes, uel iudices bona eorum imitentur, mala caueant.

Seruieruntque Isrel.  Post decem et octo annos, etc., usque ad quibus dicetur: Discedite a me, operarii iniquitatis, nescio uos: ite in ignem eternum, etc. .

  Etiam mensuras pene indicat diuina Scriptura supra octo annis: hic decem et octo dicit. Certum est autem, quia secundum modum peccati, et conuersionis moram, etiam castigationis tempora terminantur. Transierunt enim et isti decem et octo anni seruitutis, et non dicitur quia clamauerunt ad Dominum uel conuersi sunt a malitia sua: sed post.

uERS. 15.---Saluatorem.  Saluatores uel iudices, etc., usque ad que dicit: Ego sum uia, ueritas et uita .

Qui utraque manu pro dextera utebatur. Secundum spiritualem intelligentiam, omnes sancti ambidextri dicuntur, diabolus et principes eius, ambisinistri. Totum enim quod agunt, sinistrum est et peruersum,  eterno igni cum his, qui a sinistris sunt, deputatum.

uERS. 20.---Ingressus est Aod, etc.  Aod interpretatur laus. Arte enim callida, et laudabili usus deceptione, etc., usque ad cui dicitur a Domino: Euge, serue bone, etc.

uERS. 22.---Pinguissimo.  Merito queritur, etc., usque ad ita inuenimus. Erat autem Eglon crassus nimis.

uERS. 25.---Tulerunt.  Quomodo pueri regis Eglon claui aperuerunt, quod Aod claui non clauserat? Aut si ille claui clauserat, quomodo eam secum non tulerat, ut nec isti claui aperire possent? Proinde aut alia clauis allata est, aut tale  genus clausure fuit, quod sine claui posset claudi, nec sine claui aperiri. Nam sunt quedam talia, sicut ea que uerudata [MSS., ueruclata] dicuntur.

uERS. 31.---Post hunc.  LXX. Semgar, id est ibi aduena. Omnes enim homines Dei aduene sunt in hoc mundo; sicut ille, qui dicebat: Aduena ego sum, in terra apud te, et peregrinus, sicut omnes patres mei. Hunc ergo Semgar Spiritus sanctus ibi aduenam dicit, id est hic: quod enim Spiritui sancto, qui in celis est, ibi est, nobis hic est.

Post hunc.  Queritur quomodo post Aod pugnauerit Semgar pro Isrel et eum saluasse dictus sit. Non enim fuerat captiuatus uel iugo seruitutis innexus. Sed ita saluauit, non quia hostis  nocuerit; sed ne permitteretur nocere: quem credendum est bello cepisse tentare, et huius uictoria fuisse repulsum.

Qui percussit.  Semgar percussit Allophylos in sexcentis uiris, etc., usque ad ut confidenter dicas: Mihi autem absit gloriari, etc.



CAPUT Iu.

uERS. 1.---Addideruntque filii  Quasi pro peccatis populi dux bonus obiit, etc., usque ad et Iabin principi Chananeorum.

uERS. 2.---In manus Iabin regis Chanaan.  Princeps militie Iabin, etc., usque ad uel ecclesie populus gubernetur, uel cuiusque anime sensus.

 uERS. 4.---Erat.  Secundum Apostolum, etc., usque ad quia confert hanc gratiam mentis puritas, non sexus diuersitas.

Debbora. Apis uel loquela, que prophetam significat; que suaues celestis doctrine fauos, et dulcia diuini eloquii mella componit. Unde: Quam dulcia faucibus meis eloquia tua super mel et fauum ori meo!  Et alibi: Iudicia Domini, dicit propheta, pretiosa esse super aurum et lapidem pretiosum nimis, et dulciora super mel et fauum. 

uERS. 5.---Et sedebat sub palma, etc.  uide in quibus locis sedet prophetia, inter excelsa, scilicet, et domum Dei. Nihil humile, nichil uile erga prophetie sedem reperiri potest. Sicut Salomon dicit: quod in altis, scilicet portis ciuitatum, assistat,  uel in murorum menibus habitet, uel in altis turribus libere agat. Inter domum Dei ergo et excelsa dicitur habitare. Non enim docet que super terram sunt querere, sed que in celis, ubi Christus est in dextera Dei sedens. Illuc nos hortatur ascendere: illuc discipulos suos molitur mouere prophetia.

uERS. 8.---Si uenis  Quid est quod respondens Barac Debbore ait, etc., usque ad: id est, facit mecum prospera per angelum?

 Non ascendam, nisi tu ascenderis mecum. uides quomodo illis prioribus prophetia detulit eloquia Dei, etc., usque ad, cui nomen Iahel, traditur Sisara.

 uERS. 18.---Egressa igitur  Iahel mulier alienigena Ecclesiam significat, etc., usque ad eterno tradidit somno.

uERS. 19.---Que aperuit  Unaqueque anima hoc lacte euangelico et apostolico Sisaram in se sopiat et exstinguat, etc., usque ad sed unum primis et nouissimis uictorie premium dabitur.

uERS. 22.---Egressaque, etc.  Occurrit Iahel, etc., usque ad fideli tactu prior consequitur sanitatem.



CAPUT u.

uERS. 1.---Cecineruntque Debbora et Barac, etc.  Si meminerimus que in superioribus dicta sunt, etc., usque ad uel culpa  que per nostram uenit ignauiam.

Audite, etc. Montes fluxerunt a facie Domini.  Auribus percipite, omnes satrape. Sicut inferiores sunt regibus satrape, etc., usque ad digne ut rex ad audienda uerba diuina uocaberis.

uERS. 6.---In. Quieuisse dicuntur semite, que in diebus Samgar ducis Isrel preoccupate erant ab hostibus et non audebant in domum Domini ad orationem ascendere; a quibus non scribitur Samgar plene liberasse.

uERS. 9.---Cor meum diligit.  Cor meum ad ea que disposita sunt huic Isrel. Quasi cor meum, animus meus, sensus meus, et tota mens mea ad illud tendit, illud prospicit quod dispositum est et preparatum Isrel. Unde: Omnia que in  mundo sunt reputo ut stercora, ut Christum lucrifaciam, etc. .

uERS. 10.---Qui propria uoluntate. De quibus dicitur, qui sponte obtulistis animas uestras ad periculam, etc., quia legi Dei et seruituti eius se subdiderunt, die ac nocte in lege eius meditantes.

Qui ascenditis super nitentes asinos.  Potentes populi, benedicite Dominum, quia ascenditis super iumenta, etc. Corpus nostrum iumentum est: ad adiumentum enim et ad ministerium anime datum est. Interiori homini dicitur: Qui ascendit super iumentum, id est, corpus suum, et superior factus est corporalibus desideriis, et motus corporis moderatur freno rationis, ut benedicat Dominum.

 uERS. 11.---Collisi sunt. Quasi dicat, quamuis semper et ubique laudandus sit Deus, nonne hic potius laudandus et benedicendus est, qui subuertit inimicos nostros, sicut subuertit Aegyptios in mari Rubro?

Ibi narrentur.  LXX: Iusti confortati sunt in Isrel. In aliis gentibus, qui corporis robore fortiores sunt, potentes dicuntur in prelio: in Isrel uero, qui iustiores; quia iustitia, etiam uiribus infirma, uincit. Iniustitia uero, etsi multos habet bellatores ualidos, superatur. Ergo in nostra gente aut per iustitiam superamus, aut per iniustitiam uincimur.

uERS. 12.---Surge, surge. In Hebreo non habetur: sed expergiscere spiritu, scilicet prophetie, perfecti  enim doctores Debboram prouocant, ut expergiscatur spiritu prophetie et laudis.

uERS. 15.---Diuiso. uox Debbore increpantis Ruben qui imperio Domini non obtemperauit cum fratribus suis, ut debellaret inimicos, sed perterritus, et uerbis Domini incredulus, diuisit se ab eis; et ideo magnanimus, superbus repertus est. Unde in spiritu prophetie increpatur sic: Quare habitas inter duos terminos? etc. In Hebreo autem non habetur duos.

uERS. 21.---Traxit cadauera eorum, etc. In mare Rubrum, quod est Cadumim, quod interpretatur antiquorum: eo quod antiqua miracula ibi sunt facta transeuntibus filiis Isrel, et pereuntibus Aegyptiis: ut pro cadaueribus Aegyptiorum, habeant pisces et bestie maris Rubri, cadauera Chananeorum.

  Non dicuntur inualuisse super populum Dei dum precepta custodiunt, etc., usque ad cum a gratia Dei deserimur.



CAPUT uI.

uERS. 3.---Cumque seuisset.  Hec patiebatur Isrel, etc., usque ad morte sua clarificatam, sanguine lotam.

uERS. 8.---Qui misit ad eos prophetam, locutus est: Hec dicit, etc.  Cur non dicatur nomen huius prophete, etc., usque ad: cur non possit angelus propheta dici?

 Gedeon Christum significat: qui sub umbra sacre crucis predestinato incarnationis future mysterio constitutus, rectitudine  iudicii quasi uirga electionem sanctorum a uitiorum paleis sequestrabat.

uERS. 17.---Da mihi signum.  uir eruditus, et habens Iesu predecessoris exemplum, cautius agit. Sciebat enim posse angelos tenebrarum transfigurare se in angelos lucis: ideo examinat spiritum, si a Deo sit. Spiritualis enim omnia examinat. Sic predecessor eius Iesu Naue cum principem celestis militie uidisset, inquirit: si noster es, an aduersariorum? Ideo Gedeon discutit angelicam uisionem, diuersitate et mutatione signorum.

uERS. 18.---Portans.  Aduertendum est, etc., usque ad uelut adiuuandus presentia sanctitatis eius.

uERS. 19.---Ingressus.  Gedeon cum a paleis frumenta excuteret, etc., usque ad sed omne etiam quod in se per cogitationes turpiter ligatur, tergat.

 Quem pater dolis deputauit, hunc Gedeon occidit, et alium septennem immolauit Deo; in quo ostendit, post aduentum Christi, omnia Gentilitatis sacrificia abolenda, solumque iam sacrificium passionis Christi pro redemptione populi Deo offerendum. Ipse enim est uitulus septennis, plenus scilicet spiritu septiformi.

uERS. 33.---Igitur.  Conuenerunt aduersum Isrel Madianite, etc., usque ad expugnant populum Dei, cum paganis scilicet et Iudeis.

In ualle Iezrel.  Que interpretatur semen  Dei. Non enim audent aduersarii illuc ire, etc., usque ad quia constitutus est in uertice intelligentie spiritualis.

uERS. 36.---Si saluum facis.  Cum multa sint et innumera signa, etc., usque ad quas nullus humor diuini uerbi infundebat.

uERS. 37.---In area.  Non ubicunque, non in campo, nec in saltu, sed in area ubi messis est, etc., usque ad mundo corde recumbamus in conuiuio sponsi Iesu Christi.

Si ros in solo uellere, etc.  In tentatione Gedeonis quod prenuntiare Dominus uolebat, ostendit in compluto scilicet uellere et area tota circumquaque sicca figurare primum populum Isrel, ubi erant sancti cum gratia celesti tanquam pluuia spirituali,  et postea compluta area, siccato uellere figurare Ecclesiam Dei toto orbe diffusam, habentem non in uellere tanquam in uelamine, sed in aperto celestem gratiam, priore populo uelut ab eiusdem gratie rore alienato atque siccato.

uERS. 39.---Oro, etc.  In secundi quoque signi ratione, etc., usque ad uniuersa terra diuini roris gratia infunditur.



CAPUT uII.

uERS. 3.---Qui formidolosus, etc. . Idem hodie clamat iehsu, etc., usque ad sic inter ingentia et nefanda crimina, timoris et formidinis crimen ponitur.

LXX: Formidolosus est, qui quasi adolescente  uitio antequam uideat mala, sola cogitatione terretur, gelidam per membra formidinem uoluens, ut non tam conspectu malorum quam auditu et exspectatione soluatur. Ideo, iuxta LXX, formidolosus corde dicitur, in corde enim et in interioribus animi defixum manet hoc uitium. Timidus autem est qui primo aspectu ad congressum trepidat, non tamen toto corde terretur, sed reparari et animari denuo potest.

uERS. 4.---Adhuc populus.  Ut uideo, qui primum reprobati sunt, etc., usque ad nec propter peccati sitim sternitur pronus.

uERS. 5.---Qui manu et lingua.  Manu et lingua dicit eos aquam lambere, etc., usque ad et perfecte trinitatis numerum ferunt.

 uERS. 6.---Fuit itaque numerus eorum, etc.  Et factus est numerus eorum qui lambuerunt manu sua, lingua sua, trecenti uiri. Plerique Latini codices non habent manu sua, sed tantum lingua sua, etc., usque ad Dauid quoque tanquam contemptibilem se canem appellat.

uERS. 13.---Percussit illud atque subuertit.  De hoc bello per prophetam, etc., usque ad quod ferrum hostium crucis ligno superetur.

uERS. 16.---Diuisitque.  Ducti sunt ad fluuium, etc., usque ad in sinistra tubam, in dextera tenet lagenam.

uERS. 20.---Et hydrias confregissent.  Hydrias portant, etc., usque ad ut ab ipso uictoriam consequi mereamur.



CAPUT uIII.

uERS. 27.---Fecitque ex eo Gedeon ephod, etc.,  Queritur quid sit Ephod uel Ephot, etc., usque ad ut sic interiret filiorum proles numerosa, sicut postea testatur Scriptura.

 Intelligendum est per prolepsim dictum esse quod fecerit Gedeon Ephod contra legem Dei ex auro quod deuictis hostibus erat ablatum, ut simul diceretur unde erat aurum et quid de illo sit factum. Factum est enim hoc peccatum in fine dierum Gedeon: quando consecuta sunt mala que annectit Scriptura, postquam dixit quot annis in diebus Gedeon terra quieuit.

 Postquam.  Et factum est cum mortuus esset Gedeon, et auersi sunt filii Isrel, fornicati sunt post Baalim, et posuerunt ipsi sibi Baalberith testamentum ut esset eis in Deum, etc. Et Baalim, et Baalberith idola intelligenda sunt. Maior ergo transgressio et fornicatio est a populo post mortem Gedeon, quam illo uiuo propter Ephod. Quod et si illicite factum erat, tamen de sacramentis tabernaculi erat: hec uero idololatria non habet falsam paterne religionis defensionem. Unde etiam si non in fine temporis Gedeon Ephod factum est, sed ante factum est, ita Deus patienter tulit, ut pax in terra perseueraret, quia licet factum erat quod prohibuerat, non tamen longe recessum erat ab illo qui tale aliquid in tabernaculo suo in honorem suum fieri  iusserat. Nunc uero grauiora commissa, et apertam post idola fornicationem populi noluit esse impunitam.



CAPUT IX.

uERS. 5.---Remansitque Ioatham.  Filius iunior, qui fugitando gladium inimici euadit, significat reliquias Isrel in extremo tempore credituras, et Antichristi gladium euasuras, hic ascendit in uerticem montis Garizim: quia nec prophetare nec persecutionem Antichristi potest quilibet euadere, nisi prius in montem benedictionis, id est in sublimitatem fidei ac uirtutum ascenderit: hic est enim mons Garizim qui a Moyse in benedictionem deputatur.

 Si hoc factum mysticum non esset, etc., usque ad inducet persecutionem ut  omnes sanctos interficiat.

uERS. 10.---Dixeruntque.  Ligna silue sunt homines infructuosi, etc., usque ad et suauissimam pinguedinem Christi cum gloria et honore perduxit.

 uitis autem Christus est qui dixit: Ego sum uitis uera . Quia ergo populus qui Antichristo seruit in reprobum sensum datur ut credat mendacio, id est, Antichristo, qui ueritati, id est Christo credere noluit, a regno uitis, id est Christi; et ab oliua, id est Spiritus sancti gratia et a ficu, id est diuine legis dulcedine reprobatur.

Dixeruntque.  Rhamnus est genus rubi, quem uulgo senticem ursinam appellant, asperum nimis  et spinosum, per quod Antichristus significatur cum omni asperitate et feritate humanum genus uastaturus: et exiet ignis de rhamno, id est, iniquitas de Antichristo, et omnes qui in illo confidunt pariter cum illo deuorabit.

uERS. 23.---Misitque.  Et misit Deus Spiritum malignum inter Abimelech et uiros Sichimorum. Hoc uerbum, etc., usque ad etiam immisit interpretati sunt.

uERS. 32.---Surge.  Et nunc surge nocte tu et populus tuus tecum, et insidiare. Quidam Latini habent maturabis, etc., usque ad Deus quarto die conderet solem.



CAPUT X.

uERS. 1.---Post Abimelech.  Quomodo fuit patruus Abimelech uir de tribu Issachar, etc., usque ad ut Domini caro non solum de regia, sed etiam de sacerdotali stirpe propagaretur.



CAPUT XI.

 Iephte interpretatur aperiens, etc., usque ad quia legis precepta non seruant et tanquam uiro non exhibent fidem.

uERS. 3.---Habitauit in terra Tob.  In terra scilicet bona uel potius optima. Quod enim Grece , hoc Latine optimum dicitur. Id autem interpretatur Tob, ubi uidetur intelligenda resurrectio. Que enim magis terra optima quam terrenum corpus excellentia immortalitatis et incorruptionis indutum.

  Ante passionem cum publicanis et peccatoribus manducauit, etc., usque ad ut iustificentur et discant uias eius.

In illis diebus.  Qui abiecerant Christum, etc., usque ad ut per etatem senilem nouissima tempora significentur.

uERS. 8.---Dixeruntque principes.  Tale quid figuratum est in Ioseph, etc., usque ad in qua regni eius non erit finis.

Et pugnes.  Quod contra filios Ammon dux queritur Iephte, quibus uictis liberentur qui eo duce bellare cupiebant: quia Ammon interpretatur filius populi mei, uel populus meroris; aut illi significantur inimici qui ex ipsa gente in infidelitate permanserunt; aut omnes gehenne predestinati: ubi erit  fletus et stridor dentium, tanquam populo meroris. Quanquam populus meroris diabolus et angeli eius conuenienter intelliguntur: uel quia eternam miseriam eis quos decipiunt, acquirunt, uel quia ipsi eterne miserie deputati sunt.

uERS. 9.---Ego ero uester.  Id est, rex quem nondum habebat gens illa tempore iudicum, etc., usque ad sed Iephte illum significabat qui uerus est rex.

 Rex scilicet sicut in titulo crucis scriptum est, etc., usque ad sicut hi qui in Regnorum uoluminibus continentur.

Nonne ea que possidet, etc. Nonne quecunque hereditauit tibi Chamos?

 uERS. 29.---Et circumiens Galaad.  Galaad interpretatur abiiciens, etc., usque ad quod significat dicendo et a specula Galaad transeundi et transiens ad filios Ammon.

uERS. 30.---Si tradideris filios Ammon.  Quemlibet cogitauerit Iephte, non uidetur filiam cogitasse; non enim diceret: heu me! filia mi impedisti me, etc. In icat enim se impeditum, ne illud quod cogitauerat impleret. Quem autem potuit cogitare qui filios non habebat? An coniugem cogitauit et ut hoc fieret Deus noluit et ut hoc non relinqueret impunitum; ne quis postea id auderet: et ut magna prouidentia ex hoc quod accidit magnum sacramentum Ecclesie figuraretur. Ex utroque ergo prophetia adaptata est? quod scilicet uouens cogitauit,  et quod nolenti contingit. Si enim coniugem cogitauit, coniux Christi Ecclesia est. Sed quia huius Iephte coniux uirgo esse non potuit, in eo quod filia potius occurrit, inulta non remansit uoti temeritas, et uirginitas Ecclesie figurata est, cui dicitur: Filia, fides tua te saluam fecit, uade in pace .

 De Iephte filia solet esse magna questio, etc., usque ad ut omnia que post facta sunt tanquam opera Spiritus Domini qui super eum factus est, intelligenda uideantur.

 Sed inter laudabiles uiros, etc., usque ad ut omnino euitetur, sed tantum ut differatur, laborat.

 Iephte Christum significat, quia a facie fratrum suorum, id est Iudeorum abscedens, in gentibus principatum accepit, quia  omnia humane salutis sacramenta quasi iuratus expleuit: et carnem propriam quasi filiam pro salute Isrel obtulit. Iurauit autem patri et uouit secundum illud: Sicut iurauit Domino, uotum uouit Deo Iacob, quod scilicet sacramentum religionis in carnis sue passione pro salute humani generis expleret. Hec ergo ita per Christum acta sunt ut uideantur pro religione iuramenti esse completa.

uERS. 37-39.---Et plangam, etc. Et fecit ei, etc.  uirgo casta, id est, Ecclesia, etc., usque ad propter quos etiam duo testamenta dicuntur.

Exinde mos increuit.  Quod uero factum est ex precepto in Isrel, ex diebus in dies conueniebant lamentari filiam Iephte, quatuor dies in anno, non puto significare aliquid post impletum  holocaustum, quod erit in uita eterna, sed preterita tempora Ecclesie, in quibus erant beati lugentes. Quatriduo figurata est eius uniuersitas: propter quatuor partes orbis per quas longe lateque diffusa est. Ad historie autem proprietatem non arbitror hoc decreuisse Isrelitas, nisi quia intelligebant in ea iudicium Dei magis ad percutiendum patrem fuisse ostensum, ne quis deinceps uoueret tale sacrificium. Quare enim lamentatio decreta est, si uotum illud letitie est?



CAPUT XII.

uERS. 7.---Iudicauit itaque Iephte, etc.  Sicut illi duo menses propter septuaginta dies senarium numerum sex etatum significant, ita hic  sexies septenarius ductus hoc idem figurat, quantum ad sex seculi etates pertinet; sexies enim septem quadraginta duo sunt, nec frustra ipse Iephte sex annis populum iudicauit.



CAPUT XIII.

uERS. 2.---Sed concipies, etc.  Samson habet quedam in typum Christi, etc., usque ad et de Christo dictum et per prophetam: Orietur uobis sol iustitie, et sanitas in pennis eius.

uERS. 3.---Nec immundum.  Immundum est dissolutio discipline que esse ceperat in Isrel, et iam ad ea manducanda eos labefecerat, que Deus in animalibus prohibuerat: iam enim etiam ad cultum transibant idolorum.

 Quod ait mulier dictum sibi ab angelo, etc., usque ad Nazarei certis diebus  obseruabant uouentes uotumque reddentes.

uERS. 19.---Tulit itaque.  Quod dicit Scriptura ignorasse Manue, quod angelus Domini esset, etc., usque ad ut traderetur inimicis per quadraginta annos.

uERS. 20.---Quod.  Quid est quod ad uisionem angeli uir est timidus, mulier audax, nisi quando celestia nobis monstrantur, spiritus quidem pauore se concutit, sed tamen spes presumit. Inde enim spes ad maiora audenda se erigit, unde turbatur spiritus qui ea que superna sunt prior uidet, quia cum altiora secretorum celestium sic leuata mens conspicit, cuncta humanarum uirium soliditas contremiscit.

  Quid est quod postquam manifestatus est Manue et uxori eius angelus, etc., usque ad non accepturum sacrificium, sed ipsum sacrificium futurum.



CAPUT XIu.

uERS. 5.---Descendit itaque Samson, etc.  Samson cum ad alienigenas tenderet causa petende uxoris, leonem occidit: et Christus Ecclesiam uocaturus de gentibus diabolum uicit qui ait: Gaudete quia ego uici mundum . Ex ore leonis occisi fauus extrahitur, quia ut conspicimus reges terreni regni, qui contra Christum ante fremuerunt, iam perempta feritate dulcedinem Euangelii predicant, et munimenta prebent.



CAPUT Xu.

uERS. 8.---Percussitque eos, etc.  LXX: Percussit alienigenas Samson ad  tibiam super femur, id est, tam mirabiliter, ut stupentes tibiam unius pedis super femur alterius ponerent.

uERS. 12.---Iurate.  Quid est quod ait Samson uiris Iuda, etc., usque ad nisi audiendo uel legendo discantur, ita nec modi locutionum.

uERS. 16.---In maxilla.  Maxilla asini predicatores significat. Redemptor enim noster simplicitatem et patientiam predicantium, sue manu uirtutis tenens, a uitiis carnales interfecit, et maxilla in terram proiecta, postmodum aquas fudit: quia tradita morti predicatorum corpora magna populis monstrauere miracula.



CAPUT XuI.

 uERS. 1.---Abiit quoque, etc.  Quem in hoc facto Samson, etc., usque ad et ascendendo regna celorum penetrauit.

uERS. 19.---uocauitque tonsorem.  Quod mulier subdola caput Samsonis rasit, etc., usque ad et parato certamine in finem fortissime demones triumphabit.

 Samson amissis oculis ab Allophylis ad molam deputatur, etc., usque ad foris in circuitum laboris mittunt.

uERS. 30.---Multoque.  In hoc loco per Samson Christus significatur, etc., usque ad simul omnes moriendo prostrauit.



CAPUT XuII.

uERS. 5.---Et fecit ephod et theraphim, etc.   In uolumine Iudicum, etc., usque ad per teraphim fecisse monstratur.



CAPUT XuIII

uERS. 7.---uenerunt Lais, etc.  Laisan filii Dan, etc., usque ad iuxta Esthaol.



CAPUT XIX.

uERS. 25.---Eduxit ad eos concubinam suam, etc.  Concubina interdum pro uxore usurpatur. Agar enim, et Cethura, et uxores et concubine Abraham uocantur.



CAPUT XX

uERS. 18.---Consuluerunt.  Qui semetipsum non iudicat, etc., usque ad sed contra se rigida, bonis uero omnibus sit submissa.



CAPUT XXI.

Iurauerunt quoque filii Isrel in Maspha, etc.





LIBER RUTH. *



CAPUT PRIMUM.


uERS. 1.---Facta est. Propter paucitatem spiritualium doctorum quibus iudicandi datur auctoritas, facta est fames uerbi Dei, quando lex etiam per Iudaicas traditiones corrupta est.

Abiitque homo,  Christus, scilicet, in Bethleem  Iuda natus peregrinationem huius mundi uisitauit, cum uxore sua, id est, Ecclesia, et cum duobus liberis, duobus scilicet ordinibus prophetarum et apostolorum qui sanguine Christi a peccati seruitute sunt liberati.

Abiit homo.  Quem quidam Decalogum legis  intelligunt, et uxorem eius synagogam, et duos filios, regalem honorem et sacerdotalem: qui non solum in gente Iudeorum, sed et proselytorum copulam sibi acquirebant, sicut in tempore Dauid, et Salomonis et aliorum factum est.

uERS. 2.---Mahalon. Qui de fenestra uel a principio. Hic est chorus prophetarum per quos de fenestra primum fidei lumen in orbem processit: qui etiam ueri luminis, id est Christi, primi predicatores fuerunt.

Chelion, consummatio. Hi sunt apostoli qui enigmata prophetarum ad consummationem pleni intellectus perduxerunt. Hi merito Ephrathei et de Bethlehem Iuda orti sunt: qui celesti pane satiati per predicationem Euangelii fructum predicationis  collegerunt. Ephratheus enim frugifer, Bethlehem domus panis, Iuda confessio interpretatur, unde: uos date illis manum. Item, Euntes predicate Euangelium regni Dei. Et alibi: Elegi uos de mundo ut eatis, et fructum faciatis .

uERS. 4.---Ruth. uidens uel festinans, uel deficiens interpretatur: in qua obedientia et credulitas gentium designatur, de quibus dicitur: Populus quem non cognoui, seruiuit mihi, etc. Et alibi: Aethiopia preueniet manus eius Deo . uocabantur ergo duo populi per sanctos predicatores ad consortium fidei et electorum Dei, ut ex diuersis gregibus fieret unum ouile.

uERS. 5.---Mortui sunt. Post perfectionem pii laboris,  scilicet de exsilio huius mundi ad celestia regna migrauerunt, ut expleto mandato Decalogi acciperent denarium beatitudinis.

uERS. 7.---Egressa est, etc., utraque. Studiose satagit Ecclesia, ut plebes quas Apostoli et prophete tempore suo instruxerunt, perducat ad unitatem fidei et societatem Christiane religionis: que Scriptura referente didicit, quia iustus non derelinquetur, nec semen eius querens panem, qui de celo descendit .

uERS. 8.---Ite in domum. Ecclesia non indiscrete agit, nec indiscrete quemquam recipit, unde: Nolite omni spiritui credere, sed probate spiritus, si ex Deo sunt . Possunt hec synagoge conuenire, que retrahit ad fidem Christi uenientes, et maxime  illud, ut superata a ueritate infirmam se cognoscit effetandi: Reuertimini, filie mee.

uERS. 11.---Num ultra.  uox synagoge ueritatem confitentis et superuenientem culpam non tacentis que a uiro, id est, Dauid relicta: et a filiis, id est, regibus et principibus priuata, sterilem se esse et infirmam ad concipiendum filios Deo confitetur post aduentum Christi.

uERS. 14.---Eleuata. Per has mulieres, quarum una dolens et lugens a socru recedit, altera obstinato animo adheret, credentes significantur: quorum alii percepta gratia baptismi et societate fieri, ad errores pristinos relabuntur, quos significat Orpha: que ad Deos suos reuersa est; alii uero definito consilio,  perceptam gratiam consequuntur, quos significaRuth.

uERS. 16.---Quocunque. Sic Ecclesia de gentibus uocata, relicta patria, id est idololatria omissa, carnali conuersatione et desideriis, profitetur Deum suum esse in quem crediderunt sancti, et ituram quo caro Christi ascendit, et pro eius nomine in hoc seculo pati usque ad mortem, et cum populo sanctorum et prophetarum et patriarcharum; unde: Letamini gentes cum plebe eius .

uERS. 18.---uidens. Gentilis populus obstinato animo predicatores sequitur in terram sanctam, et in ciuitatem Dei Bethlehem, ubi preparatur ad suscipiendum sponsum de stirpe Abrahe natum, in quo benedicentur omnes gentes uel tribus terre.

 uERS. 20.---Ne uocetis. Agnoscit synagoga calamitatem suam, quam post aduentum Christi merito patitur: et refugit pulchra uocari, quia tempora prosperitatis sue finiri conspicit.

Quando primum. Id est quando lex incarnationis sue ordinem ad mysterium passionis Christi conuertit. Messis enim hordeacea tempus Dominice passionis exprimit, que mense nouorum, id est, primo mense contigit. Bene ergo tempore illo ad Bethlehem ueniunt, quando lex Christum quem docet in Bethlehem natum, in pascha, id est in mense nouorum, predicat occisum. Sancta quoque Ecclesia toto conatu laborat, ut quas ad fidem conuocat, incarnationis, passionis, resurrectionis merito imbuat.  Messis hordeacea Iudeorum exprimit credulitatem: qui peracto sacramento passionis, predicantibus apostolis, primum ad fidem ueniunt. Qui alibi quinque panibus hordeaceis pasti a Domino leguntur.



CAPUT II.

uERS. 3.---Accidit. Quia sancta Ecclesia ad Christum pertinet, cuius sponsa et corpus est. De quo dicitur: Fortitudo mea et laus mea Dominus . Et alibi-Dominus fortis et potens. Dominus potens in prelio . Ipse est cognatus Elimelech, qui de Bethlehem et de stirpe Dauid natus, testimonium habet a lege et prophetis. Hic uerba salutis et pacis familie sue attulit, in cuius natiuitate cecinerunt angeli, Gloria in excelsis Deo, et in  terra, etc. . Cui uenienti in Ierusalem obuia turba clamauit, dicens: Benedictus qui uenit in nomine Domini .

uERS. 7.---Et rogauit. Quia sancta Ecclesia perseuerat in agro diuine lectionis post messores et predicatores, mysteria Scripturarum colligens, ut in sinu mentis sue testimonia et exempla uirtutum recordat. uel ager ille est celestis studii disciplina messis intelligentia spiritualis; messores, predicatores; spice remanentes, sententie Scripturarum, que multum per mysterium occultate, quasi pleniores remanent ad exercitium meditantis. Plebs ergo gentilis ecclesiasticam disciplinam ardenter appetit, ut ad meditationem diuine legis et sanctorum  societatem admittatur, et sanctorum documentis uel exemplis reficiatur.

uERS. 8.---Ne uadas. Quasi dicat: Ne recedas a statu fidei, ne sequaris errores hereticorum uel schismaticorum: sed magis iungere animabus sanctis, ut metas Scripturas sanctas, meditando, et opere implendo; et haustum diuine sapientie de libris duorum Testamentorum , et ipsa bibas.

uERS. 10.---Que cadens in faciem. Gratias refert Ecclesia gentium Saluatori, qui eam respicere dignatus est. Cui ille respondit: placere sibi, quod mortuo uiro suo, id est, diabolo, parentes idololatras reliquit, et terram natiuitatis, id est, carnalia desideria, et populo sanctorum se sociauit, qui sibi antea  ignotus fuit cum sequeretur cupiditatem ueteris hominis.

uERS. 13.---Inueniam, etc. Nota humilitatem gentilis Ecclesie, que se cognoscit imparem tante gratie, nec audet se equiparare primitiue Ecclesie; unde dicit: Nam et catelli edunt de micis, etc. Et alibi: Domine, non sum dignus ut intres sul tectum meum, sed tantum dic uerbo et sanabitur puer meus .

uERS. 14.---Quando hora. Hora uescendi fuit quando dictum est apostolis: Ite, docete omnes gentes, baptizantes eos in nomine Patris et Filii et Spiritus sancti . A Domino enim dictum est: In uiam gentium ne abieritis .

 Intinge buccellam. Lege, scilicet que diu meditata perseuerans in priorem populum Phariseorum conditionibus uel traditionibus corrupta natiuum saporem perdidit. In hac tingit Ecclesia buccellam, id est, mysterium incarnationis Christi dicit esse in Testamento ueteri, et ideo firmius credit, quia ante longe prefiguratum cognoscit.

uERS. 16.---De uestris. Nota humilitatem patrisfamilias, qui non solum spicas relictas testimoniorum colligi permittit, sed etiam manipulos scientie ultronea largitate impertitur.

De uestris manibus proiicite, etc. Quia gentilis populi infirmitatem non despicit, nec pristinos errores improperat, sed studii sagacitate ad edificationem perducit.

 uERS. 17.---Quasi ephi. Cum in lectione per sancte Trinitatis confessionem discit catholicam fidem. In ephi mensura, que tres modios continet, signatur una diuinitatis substantia, et trium personarum proprietas.

uERS. 18.---Quos portans. Quia fidem suam matri Ecclesie ostendit. uel Ecclesia synagoge gratiam quam sponsi sui munere percepit, ostendit, ut eam prouocaret ad fidem.

Dedit ei. Eructauit cor meum uerbum bonum, scilicet de plenitudine cordis cibum predicationis.

Benedictus. Synagoga, predicante Ecclesia gentium, bonitatem et potentiam Domini cognoscit, et fortitudinem sui protectoris: et tandem ueritate cogente  nomen Domini benedicit, quod seruauit gratiam mortuis quam prebuit uiuis.

uERS. 20.---Propinquus. Cognoscit propinquum mater Ecclesia per gratuita beneficia populo gentium collata, et audito nomine recordatur beneficiorum antiquorum; unde: Memor fui dierum antiquorum, meditatus sum in omnibus operibus tuis .

uERS. 21.---Precepit mihi. Quia Christus omnibus ad se uenientibus precipit, ut magis cum fidelibus suis iungantur ad messem spiritualis segetis, quam cum alienis, cui persuasioni consentit socrus, dicens: Melius est filia; hoc ut bonum et utile non potest negare Synagoga.

uERS. 23.---Donec triticum. Hoc est, tandiu adheret doctoribus in meditatione Scripturarum, donec  ueteris et Noui Testamenti notitiam in cella cordis reconderet: unde pastum anime sufficientem haberet.



CAPUT III.

uERS. 2.---Aream. Synagogam Iudeorum ubi legis hordeum conditum est: hanc Christus uentilat, quando in area Euangelium predicans, singulorum consilia et uoluntates erga se triturat; unde: iehsu autem non credebat semetipsum eis, eo quod ipse nosset omnes, et non erat opus ei ut quis testimonium perhiberet de homine .

uERS. 3.---Non te. Quia fides gentium Ecclesie non ante apparuit, quam Christus mysterium incarnationis sue impleuit, quando corporaliter inter homines uiuens cibo ac potu usus est, et tandem cenans  cum discipulis suis corporis et sanguinis sui sacramenta communicauit eis. Impleto autem mysterio dispensationis, Christi Ecclesia de gentibus ad fidem fiducialiter accessit.

uERS. 4.---Discooperies, etc. Quod dicit: Agnosce Christum pro te passum, et ueni deuota mente, discute operimentum littere ueteris Testamenti in quo tegitur sacramentum incarnationis Christi; et cum cognoueris inde tibi salutem promissam, humiliter ad auxilium eius confuge, ut ibi permaneas omni tempore.

uERS. 7.---Aceruum. Testimonia Scripturarum; unde: Filius hominis uadit sicut scriptum est de illo . uel iuxta turmas fidelium animarum  quas morte sua ab inferis reuocauit. Ad hunc lectum properauit Ecclesia et discooperto pallio, etc.

uERS. 12.---Sed est alius me propinquior. Ioannes Baptista qui Christus putabatur, sed sponsi nomen non usurpauit, sed Christo reseruauit, dicens: Qui habet sponsam sponsus est, etc. Hic propinquior, quia in mundo prior natus. uel iste propinquus, est legis decalogus qui propinquior Synagoge quam Euangelium uidebatur, quia specialiter illi populo datus et tempore prior est.

uERS. 14.---Surrexit itaque antequam. Quia antequam Iudei doctrina legis imbuti nature sue iura cognoscerent, Ecclesia gentium inertie sue somnium excutiens diluculo nascentis fidei resurrexit, et ad Christi gratiam properauit.



CAPUT Iu.


uERS. 1.---Declina. Quia Christus Iudeis uidit legem constitutam temporaliter: et ad se declinare iussit: quia eam ad dispensationis sue mysterium testificandum inclinauit. Aliter: uidit propinquum preterire, cum precursoris sui aduentum quem more humane uite properare conspexit, et ad officium precursoris misericorditer conuertit.

Locutus. Conuenienter legisperitis partem agri Nemi ad emendum obtulit, cum partem plebis que apparente iam gratia remansit, ad saluandum, magistris Synagoge ostendit, ut infirmitatem suam agnoscerent, et quod ipsi nequirent, uero medico faciendum committerent, unde leprosis dicitur: Ite, ostendite uos sacerdotibus , et cum irent  mundati sunt.

uERS. 5.---Ut suscites. Significat non aliam possessionem plebis quam copulationem Ecclesie in coniugium Christi, qui suscitauit antiquum nomen filii Dei quod in initio habuerunt sancti; unde: uidentes filii Dei, etc., et Lucas dicit: Adam filium Dei, quem etiam in Ecclesia gentium per gratiam Dei suscitauit; unde: Dedit eis potestatem filios Dei fieri, etc. Hoc nomen in nationibus, legis decalogus suscitare non potuit. Si autem hoc ad Ioannem Baptistam retuleris, inuenies eum cedentem iuri propinquitatis, et dicentem: Ego baptizo in aqua: medius autem uestrum stetit quem uos nescitis: cuius non sum dignus soluere corrigia calceamenti eius.  Et alibi: Ego non sum Christus: sed missus sum ante eum. Qui habet sponsam, sponsus est. Cedit quoque lex Euangelio: Lex enim subintrauit ut abundaret delictum. Ubi autem abundauit delictum, superabundauit et gratia. Reprobatio quidem fit precedentis mandati propter infirmitatem eius: introductio uero melioris spei per quam proximamus ad Deum fit per Iesum Christum.

uERS. 8.---Soluere. Calceamentum uelamen est mysteriorum. Lex uero de pede suo calceamentum soluit, et Christo dedit, quia sacramenta per magistros populi manifestare non potuit, sed Christo hoc faciendum reseruauit. Ioannes ergo non sibi, sed Christo calceamentum uindicauit, quia soli Christo sponsam competere intellexit; unde ait: Non sum  dignus soluere corrigiam calceamenti eius

uERS.9.---Testes. Sic Christus ex utroque Testamento testes habet sufficientes, quod populum gentium quem decalogus iam finitus spiritualiter fecundare non potuit, ipse semine uerbi Dei fecundauit omnia possidens, que priores et posteriores habuerunt sancti.

uERS. 11.---Et maiores.  Decem maiorum natu benedictio ostendit in nomine Iesu omnes gentes esse benedicendas. Iota enim apud Grecos decem significat, que in nomine Iesu prima littera est.

Faciat Dominus hanc. Imprecatur prospera Ecclesie  gentium, ut gratiam fecunditatis, quam habuerunt Isrelitarum primi parentes, percipiat.

Rachel. Spe interne contemplationis habens internam intelligentiam ueritatis. Unde, Rachel bona facie, et pulchra specie, quam amat omnis pie studiosus, et propter hanc seruit Laban, qui interpretatur dealbatio, quam comparat gratie Dei qui dicit: Quod si fuerunt peccata uestra sicut Phenicium, tanquam nix dealbabuntur .

Liam. Actio huius uite in qua uiuimus laboriosa est ex fide, et incerta, quo exitu perueniat ad utilitatem eorum quibus consulere uolumus. Ipsa est Lia prior uxor Iacob, que infirmis oculis fuisse memoratur.

uERS. 12.---Phares, etc. Qui gentilis populi gratiam  tenuit, et in partu fratrem qui prior manum emiserat precessit, Isrel enim in opere legis prius manum emisit, et eam prophetarum et ipsius Christi cruore pollutam retraxit. Postea uero populus gentium prorupit, ut essent primi nouissimi, et nouissimi primi . Thamar quoque commutans uel amaritudo interpretatur. Ecclesia enim gentium et nomine et habitu, que fuit in idololatria feda et amara, in penitentia fit dulcis et pulchra

uERS. 13.---Ut conciperet et pareret. Semper Ecclesia Spiritus sancti munere fecundatur, et aliis ad lucem perpetuam decedentibus alii succedent, ut Christianum nomen in eternum maneat et mater sanctissima de noua progenie in senectute sua consolationem habeat. Decedentibus quoque patriarchis  et prophetis successerunt euangeliste et apostoli, unde: Pro patribus tuis nati sunt tibi filii.

uERS. 15.---De nuru enim. Nurus synagoge gentilis Ecclesia est que nupsit Christo de synagoga nato. Quem scilicet per legem gignere non potuit per prophetie mysterium susceptum, sub uelamine figuratum portabat occultum, et nutricis fungebatur officio, quia matris carebat priuilegio.

Multo tibi melior, etc. Multitudinem scilicet eorum qui in ueteri testamento legis doctrinam nutriebant, qui scilicet non crediderunt uerbo Domini et immolauerunt filios suos et filias suas demoniis, et tandem Christum occiderunt et apostolos persecuti sunt.

uERS. 16.---Et nutricis. Spiritualis prosapia generationis demonstratur. Obed enim Seruilis interpretatur.  Isai, in sole sacrificium uel incensum; Dauid, manu fortis uel desiderabilis. Qui enim strenue Deo seruit, sacrificium illi gratum et suauissimum odoris incensum per opera uirtutum et orationis studium impendit. Sicque roboratus fide et deuotione desiderabilis est, et Deo placet.

uERS. 17.---uicine. Celorum uirtutes, qui gaudent in fecunditate Ecclesie, et uocant nomen eius Obed, id est, seruiens, quem superno regi secum seruire desiderant.

uERS. 18.---He sunt. Decem sunt generationes filii Iude usque ad Dauid. Unde cognoscis quia totius diuine legis intentio ad Christum tendit, qui natus est de semine Dauid, ut illius aduentum predicet  et legis perfectionem in eo manifestet: Finis enim legis Christus ad iustitiam omni credenti . Ante legem ergo Iacob de incarnatione Christi ait: Non auferetur sceptrum de Iuda, et dux de femore eius, donec ueniat qui mittendus est. Ad Dauid  autem, quia Christus de semine Iuda, dictum est: De fructu uentris tui ponam super sedem tuam. Patet ergo etiam prophetarum et patriarcharum oraculum pertinere ad dispensationem Domini nostri Iesu Christi.





HIERONYMI IN LIBROS REGUM PRAEFATIO







LIBER PRIMUS SAMUELIS, qui nobis PRIMUS REGUM. *



CAPUT PRIMUM.

uERS. 1.---Ramathaim Sophim, de monte, etc.  Siue Armathaim, quod in aliis codicibus habetur, etc., usque ad in quo nobilitas omnium uirtutum fructificare dignoscitur.

 Hic habuit duas uxores, etc., usque ad hanc sobolem ex imitatione Anne sicut et ipsa oremus.

 Prius historice prophetie generatio dicenda, etc., usque ad cum soror eius gauderet numerositate prolis.

 Elcana allegorice possessio Dei qui est filius Dei, dicens: Dominus possedit me: qui bene uir unus, non numero, sed quia nunquam mutatur, nec a se aliter efficitur Deus. Armathaim Sophim excelsa uel specula, hec est  superna Ierusalem; de qua ueniens, speculationem docuit, et morte sua possidere fecit.

Ieroham, misericors.

Eliu, Deus meus.

Thohu, signatus.

Suph, effundens, quia per misericordiam ad nos ueniens signatus in passione ait: Deus meus, Deus meus , ubi semetipsum exinaniens effudit, unde: Unguentum effusum nomen tuum , effusum a suis inuisibilibus ad nostra uisibilia.

Ephratheus, frugifer, quia donis Spiritus sancti abundat. Ephratheus ab Ephrata uxore Caleb, uel Ephrata ciuitate, que post dicta est Bethlehem, uel ab Ephraim , quia fuit a de Ramatha ciuitate Ephraim, que sita est in monte Sophim,  qui mons est in tribu Ephraim

 Phenenna est synagoga, que secunda primum filios Deo per legem generabat, sed iam propter infidelitatem infecunda manet. Anna sterilis Ecclesia gentium que olim sterilis a prole spirituali, nunc gratia Christi redempta. Anna enim, que interpretatur gratia, Deo filios per baptisma et Spiritum sanctum gignit.

Silo. Est in nonagesimo milliario Neapoleos in regione Athabitana.

uERS. 3.---Sacerdotes Domini . Quomodo sacerdotes Domini, qui inferius filii Belial dicuntur?  Eo tempore sacerdotes Domini dicti sunt, quando simulacrorum sacerdotes ex falsorum deorum nominibus censebantur, ut hoc insigni ab illis discernantur. His enim uerbis eorum fides, non uita, predicatur, quia et prauitatem exercebant operis, sed non errabant in fide conditoris.

Ophni, discalceatus, siue insania conuersionis.

Phinees.  Os mutum, scribas et Phariseos significat, etc., usque ad merito ergo dimissi sunt et Deo derelicti.

uERS. 4.---uenit ergo dies et immolauit Elcana deditque Phenenne, etc.  He partes, uestes intelliguntur, que in tribus festiuitatibus Pasche uidelicet, et Pentecostes, et Tabernaculorum, iuxta morem illius gentis, uxoribus,  et liberis, ac famulis dabantur

Anne autem dedit partem unam tristis, quia non habebat filios quibus amplius daret. Phenenne, id est synagoge, et filiis dedit partes, id est, temporalia bona, iuxta illud: Dedit eis regiones gentium . Et quia primum credita sunt illis eloquia Dei, Anne, id est, Ecclesie gentium dedit partem unam, scilicet ingenium. Bene ait.

Tristis, quia concluserat Dominus uuluam eius nondum enim aduenerat tempus miserendi eius, ut spirituali gratia fecundaretur. Sicut Phenenna Annam, ita synagoga gentilitatem despiciebat. Multi ex gentilibus Redemptoris aduentum, ut in Iob reperimus, exspectauerunt, et quia in prece perseuerauerunt, tandem redemptor flenti et non capienti cibum  Anne, consolationem adhibuit, dicens:

uERS. 8.---Anna, cur fles? Melior est Ecclesie uir suus, id est Christus, quam decem filii quos de synagoga edebat, qui Christum plus nonnunquam diligit, id est gratiam eius, quam illos quos carnaliter pariebat.

uERS. 14.---Dixitque ei. Septuaginta, .

Usquequo ebria eris? Homo uidet in facie, Deus in corde. Heli estimabat ebriam qui tantum os intuebatur: Dominus autem respexit ad orationem eius, qui uidebat cor eius. Hic autem traditur nobis forma orandi ut non in multiloquio, sed in compunctione  cordis et effusione lacrymarum oremus: quia sacrificium Deo spiritus contribulatus, cor contritum, etc.

uERS. 17.---Heli ait, uade in pace, etc. Et abiit mulier, etc. uides mulieris fidem? Priusquam acciperet quod postulauerat, perinde confisa est, quasi iam accepisset. In causa erat, quod orasset multo cum feruore, citra ullam hesitationem. Abiit pacato animo, quasi totum impetrasset. Insuper Deus totam anxietatem iam illi excussit ex animo, largiturus quod petebat. Hanc feminam imitemur, et in omnibus afflictionibus ad Deum confugiamus. Si nobis non fuerint liberi, ab illo postulemus, quos si acceperimus, multa cura educamus, etc.

uERS. 18.---uultusque illius non sunt amplius in  diuersa mutati.  Alia translatio: Facies non concidit amplius, quia certissime se credidit exauditam.

 Nequaquam enim Ecclesia a fide et dilectione Redemptoris in diuersa declinando mutata est.

uERS. 19.---Et recordatus est eius Dominus.  Quia Anna Dominum deuote postulauit, concepit et peperit. Sic Ecclesia per naturalem intellectum orans, mysterium incarnationis corde concepit, ore confessionis genuit.

uERS. 20.---uocauitque nomen eius Samuel. Id est Deus. Anne primogenitus propheta. Quis est hic nisi Dominicus homo?

 Samuel postulatio Dei uel nomen eius:  actor, scilicet natiuitatis eius Deus, quia sterili oranti concessit filium, qui cunctis diebus sibi in templo deseruiret.

 Ecclesia ex nationibus, etc., usque ad cum perfecta fide incarnationis iunxit se primitiue Ecclesie ex Iudeis.

uERS. 23.---Precorque ut impleat Dominus. Quod uouisti, uel suum quod promisit per Heli. cum ait: Det tibi Deus petitionem, etc.

Mansit ergo mulier et lactauit filium suum donec amoueret eum a lacte. Et adduxit. Non uult Anna puerum ducere ad domum Dei antequam ablactetur: quia Ecclesia nullum ad sacerdotium prouehit dum lactis infantie particeps est, non solidi cibi et intelligentie spiritalis capax.

  In Hebreo: Modio farine, sed uitio scriptorum deprauatum est. Si enim cum tribus uitulis tres modios farine obtulit contra legem fecit, in qua dicitur: uitulum de armento unum, arietem unum, agnos agniculos immaculatos septem, in sacrificiis eorum simile oleo consperse tres decimas per singulos uitulos, duas decimas per arietem, unam decimam per agnum. Hec uero decima, pars decima ephi erat. Unde intelligitur, quod Elcana non obtulit tres modios farine, cum tribus uitulis, sed nouem decimas.

uERS. 19.---Et adorauerunt.  Non inuenitur orare in hoc cantico, etc., usque ad si autem dimiserit, uincit Amalec inimicus Dei



CAPUT II.


uERS. 1.---Dilatatum est.  Quia sermo Dei non est alligatus in pressuris, non in preconibus alligatus.

 Christo, quem puerum amplectitur senex Simeon et cognoscit magnum dicens: Nunc dimittis seruum tuum, Domine, secundum uerbum tuum, in pace. Quia uiderunt oculi mei salutare tuum . Si letatus fuero in salutari Dei, tunc dilatabitur os meum. Per meditationem scilicet uerbi Dei, uenitur ad eleuationem cordis, unde: Os nostrum patet ad uos, o Corinthii, cor nostrum dilatauum est . Ex latitudine cordis ministratur sapientia ori.

uERS. 2.---Non est sanctus.  Preter te, Domine, quia nemo fit nisi a te, et si sint, qui dicuntur  dii multi, et Domini multi, nullus tamen eorum naturaliter est id quod Deus est; quia ipse est solus, qui ait: Ego sum qui sum . Umbra enim ad comparationem corporis non est, uel fumus ad comparationem ignis.

Ut est Dominus.  Non dicit nisi Dominus: Sed nullus est sicut Dominus, sanctus et sanctificans, iustus et iustificans.

uERS. 3.---Nolite. Redarguit Iudeos et sapientes seculi, extollentes se contra scientiam Dei. Salomon: Altiora te ne quesieris, et alibi: Deus in celo, et tu super terram: sint pauci sermones tui.

uetera, etc. Que ad ueterem hominem, id est, carnalem conuersationem pertinent, scientiam inquirite, que non est nisi a Deo: quia ipse est scientiarum  Dominus, in quo sunt omnes thesauri sapientie.

Ipsi preparantur. Quia aufert se a cogitationibus, que sunt sine intellectu, uel ipsi preparantur cogitationes, id est manifestantur. Unde: Dominus nouit cogitationes hominum.

Deus scientiarum.  Ipse uos scit, etc., usque ad et ab illo non sunt a quo homines sunt.

uERS. 4.--- Id est, intentio eorum, qui sibi potentes esse uidentur, ut sine Dei auxilio diuina possint implere mandata.

Et infirmi.  Qui in Dei pietate confidunt, dicunt: Miserere mei, Deus, quoniam infirmus sum . Infirmus erat gentilis populus, quando a testamento Dei alienus, nunc autem precinctus robore,  cum indutus scuto fidei et galea salutis, et gladio spiritus, poterit ignea tela diaboli exstinguere.

uERS. 5.---Saturati prius pro panibus. Repleti prius Iudei, scilicet mysteriis eloquiorum pro panibus se locauerunt, id est, separauerunt a Deo: uel a propriis sedibus euulserunt, ne reciperent Euangelium agens de pane qui de celo descendit. Repleti iidem, qui et potentes, id est Isrelite quibus credita sunt eloquia Dei, sed ancille filii, minorati sunt, qui se subtraxerunt, nec in Saluatorem crediderunt, et in ipsis panibus, id est diuinis eloquiis tantum terrena senserunt. Gentes autem quibus non est data lex, postquam per Nouum Testamentum ad illa eloquia  uenerunt, multum esuriendo terram transierunt, quia in eis non terrena, sed celestia sapuerunt. In Greco ita: Pleni panibus minorati sunt, et esurientes transierunt terram.

Et famelici. Id est, gentiles prius egentes, panem uerbi Dei iam gustant, quoniam suauis est. Tandiu pasti sunt scientia Dei.

Sterilis peperit. In septenario uniuersitas Ecclesie designatur, unde et Ioannes scribit septem ecclesiis, ad unius plenitudinem se scribere ostendens; unde: Sapientia edificauit sibi domum, et suffulsit columnas septem . Sterilis erat in gentibus Ecclesia, antequam iste fetus quem cernimus oriretur. Cernimus etiam terrenam Ierusalem fecundam, nunc infirmatam: quia quicunque in ea filii liberi erant  uirtutis eius: nunc uero ibi quoniam littera est, spiritus non est: amissa uirtute infirmata est.

 Plurimos in Hebreo et in LXX habetur septem. Iudei dicunt, quod nato Samuele, mortuus est primogenitus filius Phenenne: et singulis Anne nascentibus filiis, singuli Phenenne sunt mortui. Sed Phenenna habuit septem: Anna uero quinque. Sed Hebrei duos filios Samuelis annumerant Anne filiis.

 Sterilem, etc., usque ad hac eius paupertate ditati sumus.

uERS. 7.---Pauperem, etc. Iesum, qui propter nos pauper factus est, et ditat eumdem gloria resurrectionis.

uERS. 8.---De puluere. De corruptione Christum, unde: Nec dabis sanctum tuum uidere corruptionem .

 De stercore.  Iudaico populo, in quo cum se dixisset Apostolus Ecclesiam persecutum, que mihi, inquit, fuerunt lucra, propter Christum estimaui stercora [detrimenta] .

Principibus.  Quibus dicitur: Sedebitis super sedes duodecim, iudicantes duodecim tribus Isrel .

Solium glorie. In equitate Patris sedendo, et quia Pater omne iudicium dedit Filio, et quia regni eius non erit finis .

Cardines terre. Quatuor scilicet plage mundi, in quibus dilatauit orbem Ecclesie, que a solis ortu usque ad occasum laudant nomen Domini .

Mystice, predicatores, super quos orbis, id est,  Ecclesia, fide eorum stabilitatur, de quibus dicitur: Sub quo curuantur, qui portant orbem .

uERS. 10.---Dominum formidabunt. Quia infirmum faciet aduersarium eius. Potest ex ambiguo Greco intelligi, et aduersarium suum. Cum enim Dominus possidere nos incipit, aduersarius noster ipsius fit; et uincitur a nobis, non uiribus nostris, quia non in uirtute propria potens est uir. Dominum formidabunt. Aduersarii Iudei, super quos in celis, id est apostolis Dominus tonauit, quando eos terruit, gehennam minando, minas signis firmando: unde multi conuersi sunt. uel formidabunt in iudicio, quem hic aduersantes contempserunt, super quos tonabit, dicens: Ite in ignem eternum .  Quod ne omnibus contingat Dominus quotidie in celis, id est, Scripturis et doctoribus, tonat.

In celis.  Quia iusta retributio futura est in die iudicii, sed interim tonat de nubibus suis, quas Spiritu sancto impleuit postquam celos ascendit.

Fines. Extrema hominis: quia non iudicabuntur, que in melius uel deterius medio tempore commutantur, sed extrema in quibus fuerit inuentus.

Et dabit. Id est, Christo

Imperium. Id est Ecclesiam, unde: Dabo tibi gentes hereditatem tuam. uel imperium, id est potestatem iudicandi, quia omne iudicium dedit Filio.

Regi.  Christiano populo cui dat uirtutem regendi carnem, ut in eo uincat mundum, qui propter eum fudit sanguinem suum.

 Christi sui.  Christiani populi, chrismate uncti: totum tamen corpus cum capite suo unus est Christus. Hec Anna prophetauit mater Samuelis, in quo tunc figurata est mutatio ueteris sacerdotii, et nunc impleta, quando infirmata est fecunda, ut nouum haberet sterilis in Christo sacerdotium.

uERS. 12.---Heli.  Interpretatur extraneus, a Deo enim alienus est, qui subditos non corrigit. Ophni infamia conuersionis, merito autem sic uocatur, qui differt conuerti in melius. Phinees oris obduratio, uel ori parcens. Duos Phinees sacerdotes legimus: alterum iustum Eleazari filium, alterum iniustum, filium Heli. Sacerdotes, qui custodiunt os suum, ne exeat inde aliquod prauum, in filio Eleazari  signantur. Qui autem os habent obturatum, uel imperitia, uel peccatorum conscientia, filio Heli figurantur.

 Refert Iosephus, etc., usque ad et subditorum culpa illis imputabitur.

uERS. 19.---Tunicam. Tunica quam faciebat Anna, id est gratia, et puero tradebat; inceptiua doctrina est, qua fideles prima rudimenta accipiunt, unde: Lac uobis potum dedi, non escam . Superhumerale uero lineum, castitatem et continentiam cum bonis operibus signat. Qui enim Domino ministrare desiderat, necesse est ut caste et continenter uiuat, et bonis operibus se exerceat.

uERS. 25.---Si peccauerit.  Non eo modo peccatur in uirum, quo peccatur in  Deum, quia peccare in uirum, id est contra proximum, leuius est et uenialius. In Deum uero peccare, id est a cultu eius recedere: impietatis peccatum est, quod difficilius punitur, et tardius remittitur. Et cum quis in uirum peccat, placato uiro facit sibi Deum placabilem. Sed cum quis in Deum peccat, quis orabit pro eo? id est, per quem sibi Deum faciet propitium? Non quod nulla speranda sit uenia eis qui in diuino peccant officio: sed maior est pena, et tardior uenia his qui in rebus Deo sacratis offendunt, quam si uerbo uel facto leserint proximum, quia quanto maior gloria, tanto grauior offensa

uERS. 27.---Patris tui, etc. Aaron, scilicet. Quis enim alius fuit in Aegyptiaca seruitute, qui post liberationem  electus sit in sacerdotem? Quicunque enim ex eius genere est, cum uidet sacerdotium Christianorum pollere per mundum, sibi autem esse subtractum, dolore et merore tabescit.

uERS. 32.---Aemulum.  Aemulus domus Heli fuit, Sadoch sacerdos, qui, abiecto Abiathar a Salomone sacerdotium, suscepit. Unde: Proiecit Salomon Abiathar ne esset sacerdos Domini, ut impleretur uerbum Domini, quod locutus est super domum Heli .

uERS. 33.---Ut deficiant.  Ut semper scilicet sit de domo Heli in domo Domini, qui in dignitate sacerdotii uidens alium substitutum, et se destitutum, deficiat animo et tabescat. Hec autem mutatio sacerdotii, in Christo plene completa est, que  a Samuele figurata: post Samuelem enim sacerdotes fuerunt de genere Aaron, Sodoch, et Abiathar, et alii usque ad tempus Christi.

uERS. 35.---Et animam.  Non habet Deus animam, sed tropice dicitur animam habere, etc., usque ad unde: Et requieuit domus Isrel post Dominum .

uERS. 36.---Futurum est.  Non proprie de domo Heli hoc dicitur, sed de domo Aaron, de cuius genere usque hodie ueniunt et conuertuntur.

Buccellam.  Panis quem ego dabo caro mea est pro mundi uita . Quia dixerat se dedisse cibos domui Aaron de uictimis ueteris testamenti, que fuerunt sacrificia Iudeorum, dicit esse postulandam buccellam panis ad comedendum, quod est  sacrificium Christianorum et pabulum animarum.



CAPUT III.

 Unde in diebus illis non erat uisio manifesta. Propter peccata enim populi et prelatorum non apparebat Dominus per uisiones uel per angelicas responsiones, sicut patribus apparuit.

uERS. 3.---Lucerna.  Que ardebat in tabernaculo ante lucem diei. Sub luce enim diei exstinguebatur, lucebat autem usque in mane; uel hoc significat, quod Heli in cecitate permaneret, donec funditus cum prole sua exstingueretur, id est moreretur.

Mystice autem cecitas Heli significat cecitatem Iudeorum, qui presentem Saluatorem non agnouerunt,  nec fulgorem miraculorum eius, nec doctrinam, donec sacerdotium cum populo et templo euerteretur.

uERS. 11.---Tinnient.  Comminatio Dei est super Heli et super domum eius, quia scilicet pro peccato filiorum Heli priuabatur sacerdotio domus Domini, unde aures audientium tinnient stupore uehementi.

uERS. 17.---Hec. Prouerbium erat apud Hebreos. Et est sensus: Si absconderis mihi malum quod locutus est tibi Dominus de me, ueniat super caput tuum.

uERS. 18.---Et non.  Quia nichil ex his que locutus est Dominus, etc., usque ad certa causa utilitatis eorum hoc faciebat.

 uERS. 20.---A Dan.  Per terminos Iudee uniuersitatem plebis comprehendit. Dan uiculus est in quarto a Paneade milliario, qui usque hodie sic uocatur: terminus Iudee prouincie contra Septentrionem, de quo Iordanis erumpens a loco sortitus est nomen. Ior quippe fluuium uel riuum Hebrei uocant. Dan interpretatur Iudic um uel iudicans.

Bersabee. In tribu Iuda uel Simeonis est uicus grandis in uicesimo ab Hebron milliario, uergens ad Austrum: in quo Romanorum positum est presidium: a quo insipientes termini Iudee tenduntur usque ad Dan. Nec mirari debet quispiam, si ciuitates Iude in tribu Simeonis uel Beniamin reperiat. Tribus enim Iuda fortis et bellicosa sepe aduersarios superans, in omnibus tribubus tenuit principatum,  ideo aliarum tribuum sortes in eius funiculo computantur, alioquin in medio tribus Iude habitasse Simeonem Scriptura manifestat.



CAPUT Iu.

uERS. 1.---Et factum. Isrel, uir uidens Deum, uel fortis cum Deo, hi sunt credentes. Philistiim cadentes poculo, scilicet demones, qui poculo superbie inebriati et ipsi ceciderunt, et homines peruertere festinant. Contra quos Isrel, id est fideles ne cedant, sed superent, castrametantur iuxta lapidem adiutorii, id est legem Christi, ubi lapis, id est Christus, inuenitur, de quo: Lapidem quem reprobauerunt edificantes. Sed dum fideles in lege Domini meditantur, ut Deum inueniant adiutorem,  Philisthiim uenerunt in Aphec, id est furorem nouum, tunc quia fideles immundi Spiritus diuinis legibus amplius insistere conspiciunt, ideoque acriora ac noua certamina construunt, unde in suis uiribus confidentes et in humana sapientia gloriantes, ac per hoc gratiam Euangelii contemnentes, quasi quatuor millia, immundi spiritus facile prosternunt.

Iuxta lapidem. Lapis adiutorii quem postea Samuel posuit in signum, quando primum auxiliatus est ei Dominus.

Aphec.  Locus est iuxta uicum Esron ciuitatis Isrel, ubi dimicauit Saul in sorte Aser, et interpretatur furor nouus uel apprehendens; qui enim iram Domini meruerunt, ab hostibus comprehensi sunt.

 uERS. 4.---Et tulerunt. Filii Isrel tulerunt arcam ubi capta est. Et fideles ex Iudeis duo testamenta ad gentes transtulerunt.

Sedentis super. Tabula enim erat super arcam quam protegebant Cherubin alis, ubi apparebat Dominus per angelum et loquebatur. Cherubin plenitudo scientie, que in Christo et in duobus testamentis inuenitur.

uERS. 5.---Clamore. Clamor grandis uox predicatorum roborata miraculis ex duobus prolata testamentis.

Et personuit. A uoce predicationis sapientes seculi, demones quoque ingemuerunt, credentes se superari.

 uERS. 8.---De manu. Iudei unum Deum colunt, sed gentes suo more loquuntur.

uERS. 11.---Et arca. Arca ab alienigenis capta testamentum ad gentes transiturum significat.

uERS. 13.---Cumque.  Hec Iosephus ita refert, etc., usque ad ex domo Eleazari denuo receperunt.

uERS. 18.---Cecidit. Et ruente Heli de sella pontificis sedes remanet uacua, et gloria sacerdotum est exstincta.

Mortuus. Moritur Heli, moriuntur et filii, quia deficit pontificatus cum sacerdotio ueteri.

uERS. 19.---Uxor. Uxor sacerdotis non ante interiit, quam uirum peperit; nec synagoga ex toto interiit antequam primitiuo ecclesia que ex ipsa  erat credidit.

uERS. 20.---In ipso. Euidenti signo figuratur, quia exstincto carnali sacerdotio Iudeorum, exstinguitur carnalis synagoga que ei carnaliter adherebat.

Ne timeas. Credentes synagogam consolantur, sed desperans minime animaduertit, nec sobolem nouam deputat glorie, sed ignominie. Unde sequitur:

uERS. 21.---Et uocauit. Cabhod, gloria; Icabhod, cecidit gloria. Translata est enim gloria capta arca, unde: Auferetur a uobis regnum Dei, et dabitur genti facienti fructus eius.



CAPUT u.

 uERS. 1.--- Que et Asdor, una de quinque urbibus Palestinorum, decreta quidem tribui Iude, sed non retenta, quia non potuit indigenas expellere. Interpretatur autem ignis patris uel incendium. Bene autem sic uocatur locus ubi erat idolum Dagon, quia aduentus arce in Azotum erat incendium diaboli, patris omnium inimicorum uel iniquorum. Dagon, qui interpretatur piscis tristitie, significat diabolum qui in mari huius seculi deuorat peccatores, qui et in Iob Leuiathan et Beemoth nuncupatur .

Azotum. Locus est in quo posuit Samuel lapidem , sicut in sequentibus demonstratur.

uERS. 4.---Caput. Superbia diaboli, qui est initium omnis peccati .

 Super.  Finem prefinitum significat, in quo cessaret idololatria. Limen enim finis est itineris.

uERS. 5.---Truncus. Dorsum tantum inuenerunt fractis omnibus membris, quod idololatrie fugam exprimit. Qui enim fugit, dorsum dat fuganti, unde: Quoniam pones eos dorsum .

uERS. 7.---Et per. Qui testamentum Dei suscipiunt et posteriora huius uite diligunt, ex ipsis iuste in posteriora cruciabuntur, que debent estimare sicut stercora. Qui enim testamentum Dei assumunt, et in posteriora respicientes, ueteri se uanitate non exuunt, similes sunt eis qui arcam testamenti iuxta idola sua posuerunt. Et uetera quidem  illis etiam nolentibus cadunt, quia omnis caro fenum. Arca autem manet in eternum, securum scilicet testamentum regni celorum, ubi est uerbum Dei in eternum.

uERS. 8.---Circumducatur. Ut si quocunque eat, percussio comitetur, sciamus esse plagam a Deo quod uoluntate Dei consilio eorum actum est, ut plaga communis esset, quoniam culpa communis erat.



CAPUT uI.

uERS. 5.---Quinque anos aureos, etc.  Quinque ani aurei, etc., usque ad est tristitia uera et sterilitas perpetua.

uERS. 7.---Plaustrum. Crux Christi, arca sacra Scriptura.

 Duas uaccas.  uacce arcam gestantes sanctos significant, qui seculo renuntiant, qui nullum delicti traxerunt iugum. Sicut enim uacce uitulorum affectu a recto itinere non deuiant, sic sancti patres tali affectu a bono proposito non exorbitant.

uERS. 12.---Que ducit, etc.  uia scilicet regia euntes Bethsames, id est, in domum solis, celestem scilicet Ierusalem, ubi semper lucet sol iustitie.

Bethsames.  Ciuitas est sacerdotalis in tribu Beniamin, que usque hodie monstratur de Eleutheropoli pergentibus Nicopolim, in 10 milliaria contra Orientem: altera Bethsames est in tribu Nephthali, in qua permansere cultores antiqui.

 uERS. 13.---Et non . Id est, nec extollebantur prosperis, etc., usque ad sit in fletu remissa.

Bethsames. Domus solis. Hec est Ecclesia a sole iustitie illustrata. Bethsamitas in ualle frumenta metere, est doctores Ecclesie annonam uerbi Dei in humilitate tractare. Lapis in agro Iosue, Christus in Ecclesia sua. Ligna plaustri, crux Christi. uaccas super lapidem immolare, est conuersos a seculo in Christi imitatione mortificare.

uERS. 17.---Azotus unum.  Quinque anos et quinque mures, quinque ciuitates dederunt. Relique autem ciuitates prouinciarum et uille que erant absque muro, mures tantum, unde: Ab urbe murata usque ad uillam que erat absque muro, etc.

 uERS. 18.---Abel. Ciuitas est in termino Isrel, que ante Bethsames uocata, nunc uocatur Abel: uel propter luctum super uiris Bethsamitibus ibi factum, uel propter distinctionem ciuitatis a Bethmaca, de qua exclamauit mulier sapiens ad Ioab: Qui interrogant, interrogent in Abela .

uERS. 19.---Percussit, etc. Qui cum non essent Leuite, ausi sunt uidere arcam. Hoc ne pateretur, in Exodo populus longe stabat, solus Moyses ascendit ad Dominum. Percussit, etc.  In Hebreo habetur: Et percussit de populo septuaginta uiros: et quinquaginta millia uiros, septuaginta uiros, iudices.

 Hebrei dicunt, nulli licebat detectam uidere arcam nisi pontifici: percussi ergo sunt, eo  quod indigni essent, uel indigne accessissent, uel non custodissent arcam.

uERS. 21.---Miseruntque.  Significatur translatio testamenti Domini a Iudeis ad gentes, quia cum illi carnali obseruantia atque Phariseorum superstitionibus legem fedarent, Christi et discipulorum eius doctrinam recusauerunt; unde: uobis Oportebat primum loqui uerbum Dei, sed quia indignos uos iudicastis, ecce conuertimur ad gentes .

Cariathiarim.  Interpretatur uilla siluarum, de qua dicitur: Donec inueniam locum Domino, tabernaculum Deo Iacob. Ecce audiuimus eam in Ephrata, inuenimus eam in campis silue . Locus enim Domini est tabernaculum pectoris Christiani populi. Ciuitas enim siluarum, id  est conuentus gentium, est locus aptus ad suscipiendam arcam. In domo Aminadab, qui interpretatur: pater meus spontaneus, et dicere potest uoluntarie scilicet tibi.

 Cariathiarim, ciuitas est saltuum, una de urbibus Gabaonitarum pertinens ad tribum Iude, nono milliario euntibus ab Elia Diospolim: de hac fuit Urias propheta quem interfecit Ioachim in Ierusalem, sicut scribit Ieremias.



CAPUT uII.

uERS. 1.---Gabaa.  Collis anime humilium, unde: Suscipiant montes pacem populo, etc., id est montes maiores anime colles minores. Seu etiam Gabaa interpretatur sublimitas, ubi Eleazar  sacerdos constituitur.

Eleazarum.  Dei adiutorium. Bene autem qui hoc nomine uocatur, ad arcam Domini custodiendam eligitur, quia sancti uiri quidquid habent boni, Deo attribuunt, non sibi. Unde: Sufficientia nostra ex Deo est, qui idoneos fecit nos ministros Noui Testamenti .

uERS. 2.---Annus uicesimus erat, quando septimo anno regni Saul allata est in castra de Cariathiarim.

Annus uice.  Non ita intelligendum est, etc., usque ad quia nulla societas lucis ad tenebras.

uERS. 6.---Masphath. Ciuitas est in tribu Iuda iuxta Cariathiarim.

 Masphath. Speculatio, uel contemplatio,  etc., usque ad et ad amorem patrie celestis intentos esse perspexerit.

Hauseruntque aquam, etc. Ut sicut aqua effusa non redit, sic nec ipsi redirent ad idololatriam.

uERS. 9.---Agnum lactantem. Agnus oblatus pro populo Dei uictoriam prestat, et per passionem Christi demonibus superatis, pax data est fidelibus.

 Innocentem uitam igne caritatis accensam.

 Cum per predicatores Euangelii Dominus intonat, spiritales hostes in fugam conuertuntur coram Isrel, id est populo Dei, et persequuntur eos usque in domum agnitionis: usquequo, scilicet omnis error expurgetur, et Deus uere cognoscatur.

 uERS. 11.---Betchar.  Domus agnitionis, uel domus agni.

uERS. 12.---Et posuit eum. Alia editio: inter Masphath nouam et ueterem et uocauit nomen eius Abenezer, uel Abongener, id est lapis adiutorii. Hec est medietas Saluatoris, per quam transeundum est a Masphath ueteri ad nouam, id est ab intentione qua exspectatur in carnali regno beatitudo falsa, ad intentionem qua per Nouum Testamentum exspectatur in regno celorum beatitudo uera, qua quoniam nichil est melius hucusque adiuuat Deus. Masphath intentio sedentium. Lapis inter hec, Christus inter intentionem ueteris Testamenti, et Euangelii predicationem positus: ipse lapis propter firmitatem adiutorii, quia suos contra demones adiuuat  dimicantes.

Hucusque auxiliatus. Quia qui hos terminos transcendunt, ut heretici, auxilium Dei non merentur.

uERS. 14.---Eratque. Christus est nostra pax, qui fecit utraque unum, per quem facti sunt prope qui erant longe.

uERS. 16.---Galgala. Ciuitas est ubi Iosue populum secundo circumcidit, et Pascha celebrauit, et deficiente manna, Isrel usus est panibus triticeis, ubi et lapides sunt translati de alueo Iordanis, ubi tabernaculum testimonii multo tempore fuit. Hec cecidit in sortem Iude: et usque hodie ostenditur locus in secundo a Iericho milliario hominibus illius regionis uenerandus. Sed iuxta Bethel quidam aliam Galgalam suspicantur.

 Galgala interpretatur uolutatio uel reuelatio. Bene ergo propheta in Bethel et in Galgala, et Masphath iudicauit Isrel, et reuertens in Ramatha in domum suam iudicauit ibi Isrel; et edificauit ibi altare Domino, exemplum tribuens iudicium esse faciendum in domo Dei, non indiscrete uel maliuola mente, sed secundum quod Scriptura reuelauerit, et intentione bona et amore fraterno, et sic esse reuertendum in Ramatha in domum nostram, id est, ad interna pectoris, ut uacemus contemplationi, et in altari fidei gratas hostias operis et ueritatis offeramus.

uERS. 17.---Aedificauit etiam ibi, etc. Lex precepit, non edificari altare, nisi ubi Dominus elegisset; sed ne immolarent diis construxit altare, in quo non reprehenditur.



CAPUT uIII.


uERS. 1.---Factum est, etc., posuit filios.  Quia secundum Iosephum alterum in Bethlehem, alterum in Bersabee posuit.

uERS. 2.---Abia.  Pater dominus, uel pater fuit. Bene ergo qui in inchoata iustitia non permanserunt, et paternitatem Domini neglexerunt. Fuit Deus uel Pater fuit, nominati sunt, ut significentur paternitate Dei indigni.

uERS. 3.---Et non ambulauerunt. Quia pro munere opprimebant iustitiam, ad epulas pretiosaque conuiuia declinantes.



CAPUT IX.


uERS. 2.---uocabulo Saul.  Saul qui offenso Deo factus est rex super Isrel, etc., usque ad et de placito turbulentus factus est.

 Quia Saul asinas patris sui querens uenit ad prophetam a quo unctus est, significat quod Iudei stultitiam carnalis sensus sequentes, per errores deuios luxum mundi perquirunt; asinus enim brutum et luxuriosum animal est. Et ad prophetam uenientes, id est, Mosen, audiunt asinas esse inuentas, id est, bona terre sibi esse debita, a quo etiam unctionis oleum et regni gubernaculum promittitur, in quibus ad tempus fratres suos de manu hostium eriperent.

  Secundum presentis uite iustitiam.

 Hoc magis ad Christum pertinet, de quo dicitur: Ecce puer meus electus quem elegi . Et alibi: Quis similis Deo in filiis Dei ?

Stateris. Stater siclus est qui habet uiginti obolos, id est, denarios decem.

uERS. 7.---Demus homini. Quamuis dare decreuerint, non legimus quod Samuel acceperit, si tamen accepisset, non reputaretur in diuinationis premium, sed in prophete stipendium.

uERS. 9.---Olim in Isrel. Ut ait Beda, non historiographi, sed Esdre uerba sunt.

uidens. Dicitur propheta, quia per Spiritum prenoscit futura.

uERS. 11.---Cliuum, etc., egredientes ad hauriendam  aquam. Cliuus ascensus montis flexuosus.

uERS. 16.---Et unges eum ducem. Saul unctus Christum significat, qui et ipse Christus appellatus est; unde, Quare non timuisti mittere manum in Christum Domini ?

uERS. 19.---Omnia que.  Tradunt Hebrei fuisse in corde Saul, quia rex esset futurus, cum uidisset per uisum se in uertice arboris palme collocari, quod est signum regnaturi.

uERS. 22.---Assumens ita. Quod Samuel Saulem in excelsum duxit, refectionem tribuit, significat prophetas populum Hebreorum doctrina sua ad altiora prouocantes, ut scientia spirituali refectus, in culmine uirtutum consistat, nec relabatur ad  uitia.

Triclinium. Cenaculum, a tribus lectulis discumbentium.

uERS. 24.---De industria, id est, de Prouidentia, datur intelligi, quod iam comederat, licet non plene, quia reuelante Domino quod ueniret Saul, conuiuium dilatum est.

uERS. 27.---Cumque descenderent. Descenderunt de excelso, ut in aliquo secretiori loqueretur de regno et ungeret eum.



CAPUT X.

uERS. 1.---Tulit autem. Lenticula uas fictile quadrangulum, in latere habens foramen per quod fragilitas regni designatur.

 uERS. 6.---Et prophetabis cum eis. Iudei tradunt eum prophetasse de futuro seculo, de Gog et Magog, de premiis iustorum et penis malorum.

uERS. 7.---Quando ergo. Quasi his signis nosse poteris quod Deus te regem fore uoluit. Ideo in omnibus regaliter age, quia Dominus tecum est.

uERS. 8.---Septem diebus, subauditur in consecratione regni tui, sicut in consecratione sacerdotum septem diebus offerebantur uictime.

uERS. 10.---Et uenerunt. Significat quod Iudeis omnia que Moyses et prophete predixerant, euenerunt. Ipsi uero libros legis et prophetarum tenentes, diuinare uidentur, cum futura mysteria de Christo et Ecclesia in eis scripta pronuntiare noscuntur.

 uERS. 12.---Et quis. Quasi quis maior illo in dignitate et sapientia? Potest ergo tanquam pater et magister inter prophetas uersari. Et quis pater eorum id est prophetarum, subauditur nisi Deus.

Mystice, seniores Isrel, reprobato Samuele, regem sibi petierunt, et Scribe cum Phariseis, repulso Christo uero sacerdote, clamauerunt: Non habemus regem nisi Cesarem , unde Samuel interpretatur: nomen eius Deus; Saul, petitus siue petitio, qui a populo est postulatus, Barabbas intelligitur. Cis durus uel uomens; Abiel, pater meus Deus, Iudei enim duri et uomentes Deum Patrem confitendo, Filium negant; sed qui negat Filium, negat et Patrem qui misit eum . Saul asinas patris querens, in regno assumptus est. Saluator a  Patre missus ad oues que perierant domus Isrel, super cunctum populum in regem constitutus est. Tot enim sunt asine quot oues. Saul accepit armum, et Christus principatum . Saul a Samuele est unctus, et Unigenitus a patre spirituali unctione delibutus. Ab numero Saul supereminebat, quia caput nostrum super nos est Christus .



CAPUT XI.

uERS. 1.--- Iabes sensus: Galaad aceruus testimonii. Naas, id est serpens, scilicet diabolus ascendit contra sensum testimonii Scripture eruditum.

uERS. 2.---Et respondit. Bellum Naas, bellum hereticorum contra Ecclesiam significat. Naas interpretatur serpens, Ammon comprimens uel coangustans,  uel populus meroris. Iabes exsiccata; Galaad aceruus testimonii; Naas ergo significat serpentem antiquum, qui est princeps Ammonitarum, id est hereticorum. Hic est enim populus meroris, qui non habet gaudium Spiritus sancti, qui disponit fedus cum populo Ecclesie, ut eruat oculos dextros, uisum scilicet sane orthodoxe fidei. Sinistrum relinquit oculum, ut scilicet praua tantum sentiat. Sed mens fidelium exsiccata a sorde uitiorum, aceruum testimonii, id est, scientias sancte Scripture congerit, quibus uiriliter resistat hosti.

uERS. 8.---In Bezech.  Urbe, scilicet Adonibezec, etc., usque ad per totum orbem Ecclesia diffundat.

 uERS. 11.---Dispersi sunt. Quia congregatio prauorum, caritatis et fidei unitate non iungitur, abinuicem dissensione separatur; unde: Inimici tui, Domine, peribunt et dispergentur .



CAPUT XII.

uERS. 17.---Messis tritici.  Collectio scilicet gentilis populi ad fidem.

uoces. Id est, tonitrua et pluuias. Non est consuetudo Iudee in tempore estatis pluere.



CAPUT XIII.

uERS. 1.---Filius unius anni, etc.  Per anticipationem dicit de Isboseth filio Saul, etc., usque ad et non toto tempore uite sue populum iudicauerat ut alii.

 uERS. 2.---Gabaa.  Urbs est Phinees filii Eleazari, etc., usque ad uiri cum Saul remanentes catholici Christo firmiter adherentes.

uERS. 6.---Absconderunt se in speluncis.  Absconsis scilicet, etc., usque ad sociauerunt se cum suis in prelio.

uERS. 13.---Stulte egisti, nec.  uidetur quibusdam Saul inculpabiliter sacrificasse, etc., usque ad et ideo merito culpatur et stultitie arguitur.

Quod si non fecisses.  Non sic accipiendum est quasi Dominus Saulem in eternum parauerit regnaturum, et hoc noluerit seruare peccanti: sciebat enim peccaturum. Sed preparauerat regnum eius, in quo esset figura regni eterni, unde addidit: Et nunc regnum tuum non  stabit tibi. Stetit ergo et stabit quod in illo significatum est; sed non huic stabit, quia non fuerat regnaturus in eternum; nec progenies eius; ut saltem per posteros, alter alteri succedentes, uideretur impleri quod dictum est in eternum.

uERS. 14.---Sed nequaquam. Reprobatio Saulis, ablatio regni Iudeorum. Dauid ei superstes, Christus populo Iudeorum successurus.

Quesiuit sibi. Non quasi ubi sit nesciens, sed per hominem more hominum loquitur, quia et sic loquendo nos querit. Non solum enim Deo Patri, sed ipsi quoque Unigenito, qui uenit querere quod perierat, sic iam non eramus ut in ipso essemus electi ante mundi constitutionem. Queret ergo sibi, dixit: suum habebit, unde in Latina lingua hoc  uerbum accipit prepositionem, et acquirit dicitur; quod satis apertum est. Sine prepositione etiam querere intelligitur acquirere, ex quo lucra uocantur questus.

uirum iuxta cor. Dauid significat, uel ipsum mediatorem Noui Testamenti, qui figurabatur in chrismate in quo unctus est Dauid, et progenies eius.  Diabolus quoque per paganos, etc., usque ad sed futuram inquirimus.



CAPUT XIu.

uERS. 1.---Ionathas. Columbe donum. Hi sunt qui dono Spiritus sancti replentur, per quos Dominus hereticorum conuentus dissipat, atque in fugam  uertit. Armiger eius spiritualium discipuli, qui non per plana, sed ardua iter arripiunt: quia sacerdotes hostibus contraire nequeunt, si non per arctam uiam gradientes, inter utrumque Testamentum, et inter prospera et aduersa, quasi duos scopulos dextra leuaque, incedunt, et ad alta contemplationis toto animi nisu conscendunt. Ionathas non nisi prouocatus ad hostes transit: quia catholici aduersus hereticos non contentionem commouent, nisi prius ad certamen prouocentur. Ionathas ergo in agro culture hostes prosternit: et doctores in meditatione Scripture hereticos uincunt.

uERS. 27.---Porro Ionathas. Columbe donum. Hic eos significat qui, accepta Spiritus sancti gratia, mundi parant spernere illecebras. Non enim potest  contra allophylos spirituales, id est demones, uiriliter pugnare, qui mundi dulcedinem nescit declinare.

Illuminati sunt.  Non ad uidendum, etc., usque ad et fraternis orationibus indigere.

uERS. 33.---Populus peccasset Domino comedens.  Peccasse Domino, etc., usque ad et cum sanguine comedisse.

uERS. 34.---Occidite super istud, etc. Ut fluat sanguis ad terram. uel comedit cum sanguine, quia ante sacrificium uespertinum comederunt, quod post stragem usus erat fieri ante cibum. uel in hoc peccauerunt  quod ad ostium  tabernaculi uictimas suas non duxerunt.

Et occiderunt. Occisio animalium est baptisma, in quo uetus homo moritur. Ingens saxum, super quod fiebat occisio, fides est, sine qua non moritur uetus homo. Mactatio in terra, hereticorum baptisma. Cuius sanguinem comedunt, quando absque purificatione peccatorum sibi lotos aggregant. Hec animalia de Philistheis capta significant aut de hereticis reductos, aut de gentilitate conuersos: illos imperiti rebaptizant; istos, aliter quam Ecclesia tradit, baptizant. Quos Christus uelut Saul in fide sua quasi super saxum grande occidendos boues et oues, id est indifferentias hominum baptizari precepit.

uERS. 35.---Tunc primum cepit edificare altare Domino, etc. Quia obedienter et recte. Superius  uero cum increpatus est a Samuele, non dicitur edificasse Domino, quia inobedienter edificauit.

uERS. 38.---Applicate huc uniuersos angulos populi Angulos populi principes uocat, quibus hinc inde populi tanquam angulis parietes adherebant.

uERS. 44.---Hec faciat. Iuramentum Hebreorum, quod per contrarium intelligitur, quasi diceret: Malum quod tibi debetur, mihi imputetur, si te non interfecero.

uERS. 45.---Qui fecit. Multum prosunt transacta bona. Nisi enim Ionathan preterita bona iuuissent, imminentia mala non euasisset. Non enim iniustus Deus ut obliuiscatur bonorum.



CAPUT Xu.


uERS. 1.---Et dixit, etc. Bouem, etc.  Ideo iubet Dominus demoliri iumenta Amalec, etc., usque ad subsannationem Dei in celum proiecerunt.

uERS. 6.---Dixit Saul Cineo.  Cineus ipse est Iethro cognatus Mosi, etc., usque ad multitudinem populi.

uERS. 11.---Penitet me.  Hac increpatione superbia regis abiicitur, etc., usque ad ut ad maiora et semper ex humilitate ascendamus.

uERS. 17.---Nonne cum.  Paruulus est in oculis suis, etc., usque ad unde: Ducem te constituerunt, noli  extolli, sed esto quasi unus ex illis.

uERS. 22.---Melior est, etc.  Quia per uictimas aliena caro, etc., usque ad Paulus autem audacter dicit: Ego non solum ligari in Ierusalem, sed etiam mori paratus sum .

uERS. 26.---Non reuertar.  Alia editio, etc., usque ad hic minatur et non permanet.

uERS. 27.---Ille autem. Sicut in passione Domini pontifex uestimentum scidit, ita et Saul uestem prophete. Per utramque enim potestatem, regalem scilicet et sacerdotalem, scissio facta monstrat regnum Iudeorum et sacerdotium stare non posse, quia uerum regem et sacerdotem, id est Christum, noluerant recipere.

 Iste cui dixit, etc., usque ad non  secundum humani generis unam eamdemque naturam.

uERS. 28.---Scidit. Quamuis postea regnauerit quadraginta annis, sed tunc promeruit ut a stirpe sua scinderetur, et traderetur meliori, id est, Dauid, et a Saul, id est, Iudeis aufertur regnum, et traditur Christo. Corrigit regem de inobedientia, quia mandatum Domini non impleuit, et predicit amissionem regni. Merito autem regnum perdit, qui tenere nescit. Ille autem bene regit, qui superiori obedit et inferioribus auctoritatem suam anteponit.

uERS. 33.---Et in frusta. Cum legunt quidam in Scripturis, quod sancti nulli hostium parcant, dicunt eos crudeles, nec intelligunt in his uerbis obumbrata mysteria: ut pugnantes, scilicet, aduersus uitia  nullum penitus relinquamus. Si enim pepercerimus reputabitur nobis in culpam, sicut Sauli, qui regem Amalec uiuum reseruauit. Sancti uero, sicut Samuel, nullum peccatum dimittunt impunitum.



CAPUT XuI.

uERS. 7.---Ne respicias. Reprobatis maioribus filiis Isai minimus ad regnum eligitur, quia spreto Iudaico sacerdotio, et regno prioris populi, Christus caput minoris populi, rex et sacerdos factus est.

uERS. 11.---Paruulus. De officio pecorum factus est Dauid rex hominum: Christus autem ab ouili Iudaice plebis ad regnum gentium translatus est.   Diabolus, licet afflictionem iustorum semper appetat, etc., usque ad potestas nisi a Deo non est.

uERS. 16.---Scientem psallere, etc.  Erat Dauid canticis musice eruditus, etc., usque ad quasi dulcedine cithare locutionis nostre tranquillitate reuocetur.

uERS. 23.---Refocillabatur Saul. Ante enim uexabatur a demonio usque ad suffocationem. Refert Betius philosophum quemdam tactu cithare demonium ab obsesso corpore pepulisse.



CAPUT XuII.

uERS. 1.---Congregantes.  Azeca. Ciuitas est Chananeorum in tribu Iuda ad quam usque persecutus est Iosue quinque reges, et hodie uilla uocatur Azeca inter Eleutheropolim et Heliam, que  interpretatur fortitudo et decipula.

Dommim. uicus est in tribu Iuda in finibus Eleutheropolis, distans ab ea septem et uiginti milliaribus. Dommim interpretatur silentium uel gaudium.

uERS. 2.---Terebinthi. Terebinthus est in Sichimis, sub qua abscondit Iacob idola iuxta Neapolim.

uERS. 4.---Spurius. Quia ignobili patre, matre uero nobili natus erat.

uERS. 12.---Octo filios.  In Paralipomenon tantum septem dicuntur, etc., usque ad Nathan quoque prophetam dicit Isidorus de Gabaonitis fuisse.

uERS. 14.---Dauid. Et octauus qui in regno eligitur, hic est Christus, qui semetipsum exinaniuit, formam  serui accipiens , quia et per gloriam resurrectionis regnum in gentibus adeptus est.

uERS. 21.---Direxerat enim aciem Isrel, sed Philisthiim. Pugna Philisthinorum contra Isrel, pugna demonum contra Ecclesiam accipi potest. Goliath uero superbiam diaboli significat: quam Dauid, id est Christus, singulari certamine prostrauit et populum Dei eripuit. Qui leonem et ursum necauit, diabolum scilicet et Antichristum, alterum nunc latenter insidiantem, alterum postea manifeste seuientem. Prouocauit superbia humilitatem, diabolus Christum. Accepit arma bellica Dauid que pro etate et parua statura portare non potuit, et abiecit. Accepit quinque lapides de flumine et posuit in uase pastorali: his armatus uicit. Sic Christus tempore reuelationis  Noui Testamenti insinuande et commendande gratie, deposuit corporalia sacramenta legis, que non sunt imposita gentibus, que in ueteri lege legimus et non obseruamus, sed ad aliquam significationem premissa et posita intelligimus: hec deposuit tanquam onera legis, et ipsam legem accepit. Quinque enim lapides, quinque libros Mosi significant. Tulit quinque lapides de flumine, id est de hoc seculo. Labitur enim mortale seculum. Erant tanquam in flumine lapides in primo populo. Illic uacabant, et nichil proderant. Transibat supra fluuius. Sed Dauid accepit gratiam, ut lex esset utilis que sine gratia impleri non potest. Plenitudo enim legis caritas est . Quia ergo legem gratia facit impleri,  significatur enim gratia lacte, hoc est enim in carne gratuitum; ubi uero mater non querit accipere, sed dare, gratis dat, et contristatur si desit qui accipiat. Ostendit Dauid legem sine gratia operari non posse; cum illos quinque lapides, quibus significatur lex in quinque libris, coniungere uolens gratie, posuit in uase pastorali, quo lac solebat mulgeri. His armatus processit contra superbum. Tulit lapidem unum, et deiecit unum, in fronte percussit et cecidit ex eo loco corporis ubi signum Christi non habuit. Quinque accepit, unum misit. Quinque libri electi sunt, sed unitas uincit. Plenitudo ergo legis caritas, ut ait Apostolus. Sufferentes inuicem in dilectione, solliciti seruare unitatem Spiritus in uinculo pacis . Illo deiecto, gladium abstulit, caput illi abscidit.  Christus diabolum de suis membris occidit, quando crediderunt magi, quos ille in manu habebat, et de quibus alios trucidabat, conuertentes linguas suas contra diabolum, et sic Golie gladio suo caput abscinditur.

uERS. 28.---Noui superbiam tuam, et nequitiam cordis tui, quia.  Putabat in eo tumorem propter Samuelis unctionem, quasi ex ea audaciam sumpsisset, et timebat ne si congrederetur cum Philistheo interficeretur. Unde subdit, ut uideres prelium descendisti, id est, in hoc superbus appares, quod cum non habeas consuetudinem preliandi, actus prelii quasi miles sciscitaris.

uERS. 29.---Nunquid non uerbum?  Quasi diceret, est, quia non est uoluntas preliandi, sed ut  scirem quod nesciebam. Audaciam tamen ex eo sumpserat, quod Spiritum sanctum acceperat; expertus auxilium Dei in leone et urso, et ideo audacter se obtulit ad singulare certamen, non tam uictorie cupidus, quam ultor blasphemiarum Dei et iniuriarum populi.

uERS. 41.---Ibat autem.  Allegorice, Philisthei demones, etc., usque ad quasi elatum Goliam gladio suo detruncant.

uERS. 51.---Et tulit.  uir quoque catholicus colligit testimonium Scripture, etc., usque ad hereticos suis sententiis uincimus.

Caput. Dauid caput Philisthei tulit in Ierusalem, ut terreret eos, murorum firmitate et altitudine insuperabiles se esse fidentes, ut non discrederent se ab  illo uincendos esse.

uERS. 55.---De qua.  Quod Saul et Abner ignorant Dauid apud eos diutius commoratum, fecit barba, que adolescenti creuerat dum absens fuerat.

uiuit.  Huic simile est illud: Benedixit Naboth Deo et regi. Quia non uiuat anima tua, rex, si noui, uel uideam mortem tuam si noui. Si quoque coniunctio aliquando pro non ponitur, secundum illud: Si introibunt in requiem meam , id est, non introibunt, unde patet sic exponi: Si noui, id est, non noui.



CAPUT XuIII.

uERS. 1.---Et factum est, etc., et dilexit, etc.   Ionathas dilexit Dauid: uir uidelicet bellicosus iuuenem aptum pugnis. Ionathas significat eos qui de Iudeis in Christum crediderunt et, percepta gratia Spiritus sancti, pro Christo relictis omnibus ipsum secuti sunt. Unde Petrus: Ecce nos reliquimus omnia, et secuti sumus te . Sic enim Ionathas dedit Dauid uestimenta sua a tunica usque ad balteum, cum credentes omnia que habuerant, in Christi seruitium contulerunt.

uERS. 7.---Percussit Saul, etc. Hoc fuit seminarium odii contra Dauid. Sic Iudei audientes Christum quem crucifixerant, in ecclesiis predicari, et uictoriam qua hostem antiquum uicit et credentes in laude eius gratulari, grauiter tulerunt.

Saul mille. Scilicet eos qui fugientes occisi sunt.

 Dauid decem millia. Scilicet Philistheum qui, uno deiecto, omnes in fugam misit.

uERS. 10.---Tenebatque. Sic predicante Christo Euangelium, Iudei conabantur mortem inferre. Sed dum ille ad salutem gentium secedit, tantum nocuere seipsos.

uERS. 17.---Dixitque.  Saul callidus simulator studuit alligare Dauid Michol filie sue, etc., usque ad locutionis tranquillitate reuocetur.

uERS. 27.---Percussit, etc., et attulit, etc.  Sic Christus prius in gentibus clarificatus est, quando Synagogam sibi copularet, et prius in gentibus immunditiam resecuit. Cum enim plenitudo gentium intrauerit, tunc omnis Isrel saluus fiet .



CAPUT XIX.


uERS. 3.---In agro, etc. Quo consolandi causa uenire consueuerat, ubi occidi Dauid condictum fuerat.

uERS. 11.---Misit ergo.  Hoc non ad crucem Christi, sed ad passionem pertinet, etc., usque ad quasi peccatorem persequuntur.

uERS. 13.---Pellem. Inde puluillus consutus fuit qui, intonsis pilis, caput inuoluti hominis in lecto mentiretur.

uERS. 18.---In Ramatha. Ciuitas Saulis est in tribu Beniamin in sexto milliario ab Helia ad septentrionalem plagam contra Bethel, alia Ramatha est in tribu Aser. Bene conueniunt hec nomina rebus gestis  ipsis, quia prophetarum dicta et celsitudinem habent scientie et uenustatem eloquentie.

uERS. 21-22.---Misit tertios, etc. Abiit, etc.  Saul quoque et nuntii eius Iudeos significant, qui dum aduersari Christo cupiunt, habent in ore sacramenta legis, et prophetarum ad Christi testimonium, et cum Ecclesia quasi cum prophetis de Scripturis disputant, sicut illi cum prophetis prophetabant.

uERS. 24.---Prophetauit. Isti prophete religiosi uiri erant, dicti Nazareni, qui non bibebant uinum, et uacabant semper canentes hymnos et psalmos.

Nudus. Et Iudei fide atque sacerdotio et regno nudati, legem et prophetas in ore habent.

Num et Saul. Prouerbium dicitur, quod in ore  loquentium sepe uersatur. Mira enim res uidebatur, hominem tam profanum prophetare. Et nos cum inscios uidemus docere, recte dicimus, Num et Saul inter prophetas?

 Magna questio hic oritur, etc., usque ad sed regalibus tantum intelligendum est.

 Item queritur, etc., usque ad quanto illis donis non bene usi sunt.



CAPUT XX.

uERS. 3.---Uno tantum.  Gradum uocat parietem, quo medio inter se et hostes, per domus fenestram euasit, ubi erant obsidentes.

uERS. 16.---Et requisiuit.  Prolepsis est, id est, anticipatio, etc., usque ad sed Domino pro illo  uindicante.

uERS. 17.---Et addidit.  Ut a perditione inimicorum Dauid ostenderetur immunis, quia diligebat eum secundum legem Dei. Qui etsi morte preuentus regnum terrenum cum eo sicut sperabat habere non potuit, absque ulla dubitatione regni celestis consortium cum eo quem pro uirtutibus diligebat, cum esset et ipse uir, uirtutum accepit.

Nunquid: quasi dicat, Amas inimicum meum aduersans mihi, in quo ostendis adulterino te conceptum concubitu. Nam legitime nati arctius amant patres.

 Quid est quod Ionathas uolens seruare Dauid, etc., usque ad sed quem Moses et prophete predixerant ignorabat.



CAPUT XXI.


uERS. 1.---Achimelech.  Id est, frater meus rex, etc., usque ad apostoli a contagione Iudeorum fide sanctificati sunt.

uERS. 5.---uia.  In Hebreo, etc., usque ad et periculo uite urgente non uesceretur eis.

uERS. 6.---Dedit ergo.  Quantum ad prophetiam pertinet, etc., usque ad unde: Si me persecuti sunt, et uos persequentur .

uERS. 7.---In tabernaculo Domini.  In Heb. obligatus in conspectu Domini, forte enim uouerat, quia aliquot diebus in tabernaculo Domini moraretur et uacaret orationibus.

Deg Idumeus.  Qui camelorum, id est,  infructuosi gregis et tortuosi custos erat, etc., usque ad quia nemo potest nocere Christo sacerdotum principi, qui uictor celos ascendit.

 Achis interpretatur, etc., usque ad intus diuina uirtus, tanquam barba latebat.



CAPUT XXII.

uERS. 1.---Quod cum.  Significauit quod Redemptor noster, peracta passione et redemptione humani generis, de Isrelitica plebe in Iudea primum Ecclesiam collocauit, de qua et carnem sumpsit. Ubi fratres eius, id est, apostoli et domus patris eius, id est, qui crediderunt ex Iudeis, uenerunt ad illum, et conuenerunt ad eum omnes qui erant  in angustiis constituti, etc. Quibus scilicet, ait: uenite ad me, omnes qui laboratis et onerati estis, et ego reficiam uos .

uERS. 2.---Aere alieno.  Censu scilicet peccatorum quem diabolo persoluunt, dum exhibent membra seruire iniquitati ad iniquitatem; necesse est ut tales in amaritudine animi penitentiam agant, et ad Dauid ueniant, id est, ad Christum cunctis gentibus desideratum, ut fiat eorum princeps. Ipse est enim iudex uiuorum et mortuorum, et princeps pacis, cuius regni non erit finis.

uERS. 5.---Dixitque Gad.  De improuiso Gad inducitur. Nulla enim fit mentio eius in precedentibus, sicut et Elias, ubi dicitur: Et dixit Elias Thesbites de habitatoribus Galaad . Ex ore igitur  Domini Gad propheta dixit ad Dauid, ut non moraretur inter gentes in terra polluta, sed in terram Iude redeat, ubi iuxta uoluntatem Domini persecutionem sustineat.



CAPUT XXIII.

uERS. 11.---Descendet.  Si hic steteris descendet Saul, et tradent te uiri Ceile in manus eius: ergo uoluntatem eorum indicauit. uiri autem Ceile ingrati beneficiis Dauid, quos de manibus Philisthinorum liberauit, Iudeorum infidelitatem significant et inconstantiam qui Redemptori suo ingrati apud seculi potestates insidiantur. Ceila autem interpretatur ad fundam iacta, uel excellens sibimet. In circuitu impii ambulant . Et, Stultus ut luna mutatur .

 uERS. 14.---Ziph.  Apud se latitantem Dauid Sauli prodiderunt, et cum eo de morte eius tractauerunt. Ziphei autem florentes uel germinantes interpretantur, et significant eos Iudeos, qui florem terreni regni appetentes, cum principibus suis de nece Christi tractauerunt, quomodo eum per discipulum suum perditum apprehenderent, et presidi ad interficiendum traderent; et florentes seculi Christum in membris, potestates scilicet huius mundi produnt.



CAPUT XXIu.

uERS. 4.---Eratque ibi, etc.  Rex ex improuisis exceptus insidiis, etc., usque ad ait Samuel: Dirupit Dominus regnum Isrel de manu tua.

 Quid per Saul, nisi mali  rectores? etc., usque ad unde Moyses cum contra se et Aaron populum conqueri cognouisset, ait: Nos enim quid sumus ?

uiuit, etc. Defectiua littere Iosephus supplet: qui erant cum eo redarguebant eum. Seruabat enim inimicum qui uolebat delere eum, et sedauit eos, dicens: uiuit Dominus, etc.



CAPUT XXu.

uERS. 1.---Pharan.  Oppidum est in Arabia uicinum Saracenis, qui in solitudine erant: per hoc transierunt filii Isrel, cum de monte Sinai castra mouissent. Est autem contra australem plagam, et distat ab Haila contra Orientem itinere dierum trium. In deserto Pharan memorat  Scriptura habitasse Ismelem, a quo Ismelite, qui nunc Saraceni dicuntur. Legimus et Chodorlaomor percussisse eos qui erant in deserto Pharan.

uERS. 3.---Nabal, etc.  uir durus et pessimus, etc., usque ad unde: Gaudium erit in celo super uno peccatore penitentiam agente .

uERS. 18.---Sata. Satum est genus mensure continens modium et semis Polenta est accuratissima farina. Uua passa dicitur que priusquam maturescat ad solem diu exsiccatur, et sic seruatur. Massas caricarum, id est, ligaturas de fructibus ficorum.

uERS. 29.---Erit anima, etc.  Pulcherrima comparatione, etc., usque ad uel de rebus humanis ablati sunt.

uERS. 37.---Cum digessisset.  Iracundos  melius corrigimus, si in ipsa ire commotione declinamus; perturbati enim, quid audiant, ignorant. Sed cum a se redeunt, tanto libentius exhortationis uerba recipiunt, quanto se tranquillius tolerari erubescunt. Menti autem furore ebrie omne rectum quod dicitur, peruersum uidetur: unde et Nabal ebrio culpam suam Abigail laudabiliter tacuit, quam digesto uino laudabiliter dixit. Malum enim quod fecerat nocere potuit, quia ebrius non audiuit.

uERS. 44.---Phalti filio.  Sicut tradunt Hebrei, non cognouit eam Phalti, quia si cognouisset, Dauid postea non recepisset eam, quia in lege prohibetur. Phalti enim de Gallim erat, id est de mundatione, id est de lege. Legis enim doctor erat de Baurim, id est de electis, quando Michol ei datur. Phalti enim uadens dicitur. quando aufertur; Phaltiel,  id est euadens a Deo dicitur: quia custodiuit eum ne tangeret eam, ne fieret transgressor legis: tamen secutus est eam plorans usque Baurim pre gaudio, quia non tetigerat eam.



CAPUT XXuI.

uERS. 1-5.---Et uenerunt Ziphei, etc., Dormientem, etc.  Persequuntur Iudei Christum, etc., usque ad altitudinem celi conscendit.



CAPUT XXuII.

uERS. 8.---Agebant predas de Gessuri, et de Gerzi, etc.  Hi pagi non erant sub potestate Achis. Habitati in terra antiquitus dicuntur, quia quieti et securi habitati  fuerant, et nullius hostis deprecationes perpessi.



CAPUT XXuIII.

uERS. 3.---Samuel autem.  Samuel superius mortuus legitur: sed causa resurrectionis eius repetitur, ad damnationem Saulis, qui relicto Deo, contra legem, pythonem consulebat.

uERS. 6.---Consuluitque Dominum.  Sicut  Hebrei tradunt, ieiunando et orando a Deo petebatur oraculum: et Deus illis per somnia reuelabat futura, quod Saul fecisse non legitur.

Neque per sacerdotes.  In Hebr. Neque per [Figure: [Hebrew Text] 2Kb] urim, id est doctrinam, neque per ephod, scilicet quod sacerdos gerebat in pectore, in quo scriptum erat: doctrina et ueritas.

uERS. 9.---Magos. Magi utuntur sanguine humano, et contactu mortuorum in maleficiis et diuinationibus arioli solis uerbis, id est incantationibus diuinant. Pythius dicitur Apollo harum artium cultor, a quo Pythonisse, id est diuini: hos Saul quasi zelo legis deleuit, quia, ut aiunt, a demonibus coacti Dauid regem esse futurum preconabantur.

uERS. 11.---Quem suscitabo.  Queris utrum potuerit malignus spiritus excitare animam iusti, etc., usque ad ut ad parem conditionem mortis referatur, quod uterque homo fuerit et mori potuerit, iam mortuus mortem uiuo prenuntiauit.



CAPUT XXIX.

uERS. 5.---Percussit Saul. Inuidentes glorie Dauid aiunt eum pugnasse tantum in decem millibus quasi minoris potentie, Saul autem in millibus quasi innumerabilibus, nec addunt quot percussit inuidentes illorum laudi, uel ne suos terrerent. In uetustissimis libris non habetur millibus: sed tanquam mille, et decem millia tantum.



CAPUT XXX.

uERS. 1.---Cumque Amalecite.  Considerandum est quid sit quod Amalecite Siceleg inuadunt et predam capiunt, etc., usque ad quos communiter mundus habere despexit.

uERS. 21.---Substiterant. Ducenti lassi uiri, qui cum sarcinis sunt relicti, significant infirmos Ecclesie, qui cum spiritualibus uiris currere nequeunt in uia, sed quia fidem habent et opus bonum seruant, a Christo premium beatitudinis cum perfectis precipiunt.



CAPUT XXXI.

uERS. 2.---Percusserunt Ionathan, etc.  Ionathan, Abinadab, etc., usque ad cum filiis periret.

uERS. 4.---Arripuit itaque. Gladio quo Amalecitis  contra preceptum Dei pepercit, merito seipsum occidit: sic qui potestate pro communi utilitate accepta, aut non utitur aut abutitur, suo se nimirum gladio confodit, et quo ab hoste defendi debuerat, hostem potius iuuat.

uERS. 11.---Habitatores. Quos Saul ab aduersariis defenderat, rependunt quod possunt. Nos quoque benefactores nostros gladio peccati peremptos, quoad possumus, a Philisthinorum opprobrio eripiamus.





LIBER SECUNDUS SAMUELIS, qui nobis SECUNDUS REGUM. *



CAPUT PRIMUM.


uERS. 2.---Apparuit homo ueniens de castris Saul, etc.  Hunc aiunt Hebrei filium fuisse Deg. Amalecites enim et Idumeus unum est, quia filius primogenitus Esau Eliphan fuit, et huius filius Amalec. Diadema autem et armillam a patre commendatam habeat.

uERS. 15.---Accedens, etc. Omnis qui proximo machinatur malum, uel de eius gaudet interitu, iuste retributionis penam a iudice superno meretur. Qui enim fodit foueam, incidit in eam . Et, Os quod mentitur occidit animam : hic autem mentiebatur sese Saulem occidisse.

uERS. 18.---Filios. Filii Iuda filii confessionis,  quos uerus Dauid uult arcu Scripture muniri, ne per ignorantiam in conspectu demonum succumbant.

Arcum.  Quia Philisthiim sagittarii sunt, qua arte Saul interfecerant, eamdem belli artem uult eos discere, uel precepit ut reges Iuda docerent fortitudinem, ut fortes scilicet et intenti essent in timore Domini, ne perirent sicut Saul.

In libro.  Legitur, uel, scriptum est. Hunc librum nusquam reperiri asseuerant, sicut librum bellorum Domini, etc., usque ad quomodo Saul recedens a timore Domini per obedientiam periit.

Considera, Isrel.  Qui remansisti, pro qua  culpa interfecti sunt, et precaue ne et tu in scelere eorum pereas.

uERS. 20.---Geth. Torcular, scilicet Hierusalem, que occidit prophetas , cui mors Domini et apostolorum in derisum fuit, et ob hoc precepit uerus Dauid ne passio sua illis annuntietur.

uERS. 21.---Montes Gelbe, etc.  Alii excelsi, quia, scilicet, o Saul, inobedientia tua quasi idololatria in excelsis reputata est, quia scelus idololatrie est nolle acquiescere. Montes Gelbe uberrimi ante maledictionem fuerunt, quos hactenus maledictioni subiacere ferunt, nec unquam pluere ibi testantur.

Rex et propheta Dauid, qui persecutoribus mala  non reddidit, cum Saul et Ionatha bello occubuissent in lamentatione sua Gelbe montibus maledicit: Montes Gelbe, nec ros, etc., usque ad et diuina uis sententiam maledicentis impleuit. Itaque pro regie necis spectaculo penam elementa soluerunt.

 Quid deliquerunt montes? etc., usque  ad qui apud se mortem regis suscipere iniquitate exigente meruissent.

uERS. 22.---A sanguine interfectorum. Sanguis et adeps robur prestant corpori, ita illi fortitudinem dabant subiectis, a quibus Saul et Ionathas interfecti sunt quasi non a rusticis. uel ita Saul reprobatus est a Deo, et ab incircumcisis uiliter interfectus, tanquam non esset unctus oleo, propter sanguinem interfectorum, scilicet septuaginta quinque sacerdotum qui Domino adipem adolebant, quos innoxios iussit Saul interfici.

Sagitta. Ionathan et Saul bellicosos et fortissimos significat fuisse, et laudat in eis decorem forme et constantiam animi.

 Allegorice. Pius propheta Dauid figuraliter  deflet Saul et Ionathan, etc., usque ad ne iterum ignominiose superati, gaudium inimicis faciant.



CAPUT II.

uERS. 1.---Igitur post.  Ascensio Dauid cum duabus uxoribus in Hebron significat conuocationem duorum populorum in Ecclesiam catholicam. Hebron enim interpretatur coniugium. Sola autem Ecclesia, celestis regis sponsa est. Illuc duxit Dauid singulos uiros cum domo sua, quia singuli fideles in illam societatem per Euangelii predicationem conuocantur, ubi non est distinctio Iudei et Greci.

uERS. 4.---ueneruntque.  Quia superbis et contemptoribus gratiam Dei spernentibus, electi fama predicationis et uirtutum studio confitentur Christum  regem esse in populo suo, cui data est omnis potestas in celo et in terra.

uERS. 5.---Dixitque.  Redemptori nostro multum placet, qui opera malorum qui in peccatis mortui sunt, obliuioni tradit damnando, nec ea que Domino displicent imitatur, sed que precepit facere recordatur.

uERS. 8.---Isboseth.  Qui interpretatur filius confusionis, Abner auxiliante  regnauit super uniuersum Isrel, et sola domus Iuda sequebatur Dauid, quia solis credentibus et uere confitentibus sequentibus Christum, in ceteris error confusionis regnauit, diabolo instigante qui transfigurat se in angelum lucis .

 Circumduxit. In Heb. dicitur: Traduxit eum in Mahanaiim [Figure: [Hebrew Text] 2Kb] quod interpretatur castra, traduxit scilicet ultra Iordanem, et in castris regem constituit.

uERS. 11.---Et fuit.  Bene dixit, quod Dauid septem annis et sex mensibus regnauit in Hebron, etc., usque ad condita  est autem ante septem annos quam Thanis urbs Aegypti.

uERS. 12.---Egressus.  Hunc locum Iosephus ita exponit, etc., usque ad hic persequebatur Abner in neutram partem declinans.

uERS. 18.---Porro Asel cursor uelocissimus fuit quasi unus de capreis.  Asel significat eos quos uehemens arripiens furor in preceps ducit, etc., usque ad quasi sine ferro moriuntur.

uERS. 26.---An ignoras quod periculosa sit desperatio? In Hebreo habetur: An ignoras quod amarus erit finis, si populum delere niteris?



CAPUT III.

uERS. 1.---Facta est ergo.  Domus  Dauid celestis Ierusalem, etc., usque ad et tandem secundum merita sua in profundum abyssi submergetur.

uERS. 2.---Natique. Sex filii qui nati sunt Dauid in Hebron perfectionem sanctorum significant, qui de spiritali coniugio Christi et Ecclesie per Spiritus sancti gratiam quotidie oriuntur.

uERS. 5.---De Egla.  Hec est Michol, que sola uxor dicitur, quia eam Dauid in adolescentia sua primam sortitus est uxorem. Hec in partu dicitur occubuisse, unde in sequentibus scriptum est: Igitur Michol filie Saul non est natus filius, usque ad diem mortis sue, quia in ipso partu occubuit.

uERS. 17.---Sermonem.  Abner hortatur uniuersum Isrel, etc., usque ad et fidem Christi  ubique persecuti sunt.

uERS. 29.---Fluxum seminis. Iuxta litteram uidetur imprecari effluentiam libidinis, lepre plagam, effeminationem, inimici subiacere gladio, mendicare.

Tenens fusum.  Per ambitum uerborum notantur qui fallaciam suam defendere nituntur.

Cadens. Qui gladio percutit gladio peribit . Heretici gladio oris perfodiunt, prius gladio impietatis confossi.

uERS. 39.---Delicatus. Antiqui delicata dicebant diis consecrata, que nunc dicimus dedicata.



CAPUT Iu.

uERS. 2.---Duo autem uiri.  Hi duo uiri principes erant in exercitu Isboseth, et mortuo Abner, sicut tradunt Hebrei, consiliati sunt cum Miphiboseth ut Isboseth interficerent, et ipsum regem constituerent. Sed Miphiboseth consilium prodidit; ideo sic inducitur: Erat autem Ionathe filius pedibus debilis. Illi uero timore perterriti fugerunt in Gethaim, fueruntque ibi usque ad tempus illud, quo scilicet inde reuersi domum Isboseth ingressi sunt.

Et ostiaria.  Ostiaria triticum purgat; etc., usque ad ne eam hostes penetrent foramine neglecte cogitationis.



CAPUT u.

uERS. 1.---Et uenerunt.  Sic omnes gentes  conueniunt ad Christum, et quasi blandiendo dicunt: Os tuum et caro tua sumus: cum in illo incarnationem quam ex nostra natura in uirginis utero suscepit, diligunt et uenerantur.

uERS. 3.---Seniores.  Prophete, apostoli pari fide et deuotione ad Christum concurrunt.

Unxeruntque.  Dauid bis unctus dicitur, et Christus prius in Iudeis, post in gentibus principatum sumpsit.

uERS. 4.---Et quadraginta.  Queritur cur non in summa quadraginta anni et sex menses numerentur? etc., usque ad qui ex quaterdenis constat, temporum et rerum perfectionem significat.

uERS. 5.---In Hierusalem. Tradunt Hebrei quod Sem filius Ne, quem dicunt Melchisedech, condidit  Salem. Hanc postea tenuerunt Iebusei, e quibus sortita est nomen Iebus. Inde Hierusalem, quasi Iebus Salem, post a Salomone Ierosolyma, quasi Ierosalomonia dicta est, que postea ab Aelio Adriano uocata est Aelia.

uERS. 6.---Cecos et claudos. Qui sufficiunt contra te. Hoc dicebant fidentes muris. Aut ita: non ingredieris nisi nos auferas, quos inermes sicut cecos et claudos arbitraris et triumphare putas.

uERS. 7.---Cepit autem.  Sicut Iosephus ait, etc., usque ad que merito arx Sion, id est speculationis uocatur, ut de ea recte dicatur: Factus est in pace locus eius, etc. .

Dauid arcem Sion cepit, ablatis prius cecis et  claudis odientibus animam Dauid. Sic Dominus primatum in Ecclesia gentium acquisiuit, reprobatis eius Scribis et Phariseis, qui ceci et claudi oderunt animam Christi, id est eius uitam auferre conati sunt.

uERS. 8.---Domatum. Id est rectorum. Fistulas appellat aque ductus de plumbo uel regula factos per quos aqua ibat super murum per totam ciuitatem.

Fistulas. Falsam scientiam seu hereticorum dogmata figurant, que Dominus per Ioab, id est, predicatores destruit. Iebuseus conculcans, hec est gentilitas, que ante fidem precepta Dei conculcabat. Item Iebuseus calcatus, quia diabolus a Domino calcatur, et sub Ioab calcandus subditur

uERS. 9.---Et edificauit. A loco ita dicto, subaudi  murum: et intrinsecus subaudi alium murum, hoc est, muniuit urbem duplici muro.

uERS. 11.---Misit quoque. Hiram uiuens excelse, hec est gentilitas in Christo excelsa; nuntios mittit ad Dauid, id est doctores ad Christum, et per eos cedrina ligna, id est incorruptos et fortes; et artifices, id est, eos quorum arte mentes sunt incorrupte, et tanquam lapides quatuor uirtutibus quadrate, sic domus Dauid, id est Ecclesia Christi edificatur, et cognoscitur quod Deus nostrum Dauid confirmauit regem super Isrel, id est, uidentes Deum.

 Hereticorum ecclesias que sub Christiani nominis titulo se manere gloriantur. Sed quia propter  lucra carnalia Christum sequuntur, non coniuges, sed concubine uocantur. Nunc uero si reges plures uxores, uel concubinas habent, peccatum est: quia figure transierunt, pro quibus hoc aliquando ueniale fuit.

uERS. 13.---Natique sunt. Si per Dauid significatur Christus, non immerito per filios eius intelliguntur Christiani, qui sunt ex Iudeis et nationibus, quibus congruunt interpretationes neminum: Samua, audacia; Sobab, conuertens; Iabahar, elegit; Elisua, Dei mei salus; Nepheg, applicans ori; Iaphia, illuminat uel ostendit; Elisama, Deus meus audiens; Elioda, Deus meus scit; Eliphalet, Deus meus saluans.

uERS. 20.---Baal Pharasim. Interpretatur inimicorum  diuisio. Potest dici sic locus uocatus, quia Philisthiim reliquerunt idola sua in loco ubi diuisi sunt.

uERS. 23.---Pyrorum. In Hebreo flentium, id est, idolorum, ubi scilicet idola erant in quibus confidebant que flentium uocantur, quia fletu digna sunt, et cultores suos ad fletum miseriamque perducunt.

In cacumine.  Pyrus dicitur ex Greco quod est ignis. Pyri sancti: cacumen, sublimitas uite eorum; in qua flante Spiritu sancto intonuit predicationis sonitus. Qui est gradientis, id est donum in carne aduenientis, in cacumine pyrorum, id est super celsitudinem sanctorum, dum hic sonitus auditur a nostro Dauid, Philisthei intelligibiles  superantur.



CAPUT uI.

uERS. 1.---Congregauit.  Dauid Christum, etc., usque ad qui descendentes de Iudea docebant fratres: Nisi circumcidamini secundum morem Moysi, non potestis salui fieri .

uERS. 2.---Sedentis. Super arcam erat tabula quam alis duo cherubim tegebant, inter quos Dominus apparebat et loquebatur.

 In historia regis Dauid et prophete qua arcam Dei adduxisse dicitur, humilitas approbata, superbia damnata, et temeritas uindicata monstratur. Dauid enim, qui coram arca humiliter saltare non erubuit, mox promissionem Filii Dei de  sua stirpe nascituri suscipere meruit, et coniux, que humilitatem despexit, perpetue sterilitatis penas luit. Sacerdos quoque qui arcam temerarie tetigit, reatum sui ausus immatura morte purgauit. Ubi intuendum est quantum delinquat qui ad corpus Domini reus accedit, si ille morte multatur qui arcam, Dominici corporis figuram, minori quam debuit ueneratione corripuit.

 Sepe quia intelligi non ualent, etc., usque ad non meliorum facta uel dicta uelut infirma iudicarent.

uERS. 7.---Qui mortuus.  Mortuo sacerdote non ausus est arcam diuertere, etc., usque ad Aqua Getheus populus potest appellari, qui dicit,  Mihi autem absit gloriari nisi in cruce Domini .

uERS. 11.---Tribus mensibus.  Quibus scilicet fides, spes et caritas significantur, etc., usque ad et ouium ducatum gerunt in martyrii sanguine coronans.

In organis. Id est, ad armum ligatis, dum manibus ferentis tanguntur. Aliud genus organi est quod cum aqua fit.

uERS. 14.---Ephod lineo, et Dauid, etc.  Non pontificali, sed linea ueste, causa humilitatis, etc., usque ad inter flagella triumphauit.

uERS. 16.---Cumque intrasset arcam.  Cunctis exsultantibus et ad arcis celestis introitum hymnos resonantibus, etc., usque ad quia qui uerbum Dei  aure tenus percipiunt, absque boni operis proli diem perpetue mortis exspectant.

uERS. 20.---Egressa Michol filia Saul in occursum Dauid, etc.  Intueri libet quanta uirtutum munera Dauid perceperat, etc., usque ad tamen in se ceruicem cordis ualida discretionis calce deprimebat dicens: Eroque humilis in oculis.

Gloriosus. Dauid cum arcam in Ierusalem transferret, a Michol subsannatus est. Et Christus cum Testamentum Nouum in Ecclesiam suam transferret, Iudeis in cruce ludibrium fuit, nudus apparuit dum potentiam illis abscondens, carnis infirmitatem quasi ephod lineum ostendit. Ancille seruorum personam gestant sanctorum, inter quos per crucis  triumphum gloriosior effectus est: quem dum Michol irridet, gloriosior ancillis apparet, que in typo Synagoge sterilis permansit.

Et nudatus. Nudatus non omnino, sed regalibus indumentis: et quia se coram Domino humiliare non erubuit, mox promissionem Filii Dei ex sua stirpe nascituri suscipere meruit.



CAPUT uII.

uERS. 3.---Omne quod est in corde tuo, uade et fac.  Patet quod prophetie spiritus, prophetarum mentes non semper irradiat. Spiritus enim ubi uult spirat . Hinc Eliseus ait: Dominus celauit a me, et non indicauit mihi . Quod Deus ex dispensatione  pietatis disponit: quia dum prophetie spiritum dat et subtrahit, prophetantium mentes eleuat in celsitudine, et custodit in humilitate, ut accipientes spiritum inueniant quid de Deo sint, et rursum prophetie spiritum non habentes cognoscant quod sint de semetipsis.

 Mundus in se esse a uitiis debet, etc., usque ad necesse est ut instituere proximorum mentes erubescat.

uERS. 5.---Nunquid.  Alia translatio, etc., usque ad ipse edificabit mihi domum.

uERS. 10.---Et ponam locum. Tempus Salomonis describit, quo filii Isrel pacem undique habuerunt, nec afflicti sunt sicut tempore Iudicum.

 uERS. 16.---Et fidelis.  Hoc uere de Christo dicitur, etc., usque ad locus ergo tam pacate et secure habitationis eternus est, ubi erit uerus Isrel, id est, uidens Deum.

Et sedit coram. Sedere coram Domino, est beneficia eius in humilitate confiteri.

Lex Adam.  Scilicet hominis, ut tibi in simplicitate cordis et puritate seruiat, et tu facias ei secundum misericordiam tuam, sicut mihi fecisti.

uERS. 23.---Que est. In terra alia preter electam, propter quam uenit Dei Filius in mundum uelut in Aegyptum, ut commercio sanguinis redimeret sibi populum acceptabilem, sectatorem bonorum  operum. Deum autem eiusdem populi hominem Dominicum intelligimus, quem de Aegypto, id est, mundo per uterum uirginis assumpsit.

Ex Aegypto. Gente et Deo eius uel gente et Deum eius, gentem Isrel, et Deum eius Moysen de quo: Constitui te Deum Pharaonis .

uERS. 27.---Inuenit seruus. Nihil corde fugacius, quod inuenitur cum per discretionem restringitur.



CAPUT uIII.

uERS. 1.---Frenum. Quinque ciuitates erant Philisthinorum que Isrelem tributarium faciebant. Has tulit sibi Dauid et fecit tributarias, sicut legitur: Percussit Dauid Philisthiim, et humiliauit eos, et tulit Geth et filias eius de manu eorum, etc. 

Frenum. Christus de ereis potestatibus triumphans, frenum erroris quod humano generi imposuerant confregit.

uERS. 2.---Cequans. Non enim homines in terra uiuentes intantum humiliabantur, ut funiculo super extenso terre apparerent equales: sed adeo uiles et contempti, ut in nullo plus ualerent, quam terra que nullos homines habet. Funiculum autem pro sorte posuit; quia funiculo solet mensurari, secundum illud: et sorte diuisit eis terram in funiculo distributionis . Significat autem quod tam libere regiones Moabitarum, quibus uellet diuideret, quam possessor agros proprios.

 Significat autem quia quos uoluit potuit  occidere, et quibus uoluit potuit parcere. Quod autem Moab, qui interpretatur ex patre, et Syriam Damasci et ceteras regiones tributarias fecit, significat quod Christus omnes gentes sub dominatione sua tenet, et premit, et censum bonorum operum exigit. Damascus enim nobilis urbs Phenicis eodem uocabulo quo et Maseth ancille Abrahe filius dicitur, et interpretatur sanguinis poculum. Syria uero sublimis uel humecta; que enim prius humecta libidine sanguinem humanum inexplebiliter sitiebat, nunc mundata baptismo Christi, sublimis profectu uirtutum, sanguinis eius poculum desiderat.

uERS. 11.---Sanctificauit rex. Sic Christus omnes quos de gentibus conuocat, alios quasi aurum,  id est, sensu spirituales facit, alios quasi argentum, id est, eloquentie nitore splendentes; alios quasi es, predicatione sonoros sanctificat Domino, ut eius tabernaculo fideliter deseruiant.

uERS. 13.---Cesis.  Quod in quibusdam codicibus duodecim millia cesa dicuntur uitio scriptorum inolitum est. ueraciter enim Dauid in ualle Salinarum decem et octo millia cecidit. Ioab uero duodecim millia, sicut in titulo LuIII psalmi scribitur. Significatur autem quod Christus districtione sui examinis, in his qui de illo praua sentiunt, stultitiam immoderati laboris exstinguit.

uERS. 16.---A commentariis. uicem regis agebat, cuius iudicio leges scribebantur. Scriba ex ore regis uerbo describebat.

 uERS. 17.---Sacerdotes. Sacerdos quasi sacer dux. Filii autem Dauid ducatum habebant in tribu Iuda.

 Assidebant regi custodientes corpus eius, et interpretantur interficientes et uiuificantes, quoniam secundum iudicium eorum digni reseruabantur ad uitam, alii ducebantur ad mortem.



CAPUT IX.

uERS. 1.---Et dixit Dauid, etc.  Ecce Dauid non est oblitus iuramenti et federis quod cum Ionatha pepigit, etc., usque ad quia in admirationem populi ueniunt qui nuper in mundo despecti in Ecclesia apparent gloriosi.



CAPUT X.

 uERS. 1, 2.---Factum est autem post hec, ut moreretur rex filiorum Ammon, etc., Faciam, etc.  Quando Dauid fugit a facie Achis regis Geth, uenit ad Naas regem Ammon, qui fecit cum eo misericordiam. De Naas itaque uenit ad speluncam Odollam, ubi uenerunt ad eum pater eius et mater, et omnis domus eius: inde peruenit ad Moab, et dimisit apud eum patrem et matrem et omnem domum suam. Quod uero dixit Achis rex Geth: Hic ne ingredietur domum meam? Abiit inde Dauid et fugit in speluncam Odollam , subaudiendum de domo Naas. Si queratur cur ad Achis redierit, quem prius fugerat, intelligendum est eum ad quem rediit fuisse filium eius quem fugit. Unde in sequentibus de Achis, cum  quo descendebat Dauid in prelium filius fuisse dicitur Maoch. Non enim a patre hoc patronymicum sed a matre sumpsit, que Maacha uocabatur.

uERS. 4.---Tulit itaque Hanon seruos Dauid, rasitque barbam, etc.  Significant hec bellum diaboli contra Ecclesiam. Hanon enim, id est, dolor eorum, diabolum significat, qui Ammonitarum, id est, malignorum spirituum, id est, rector populi meroris et semper in angustia constituti, qui comprimere uel angustiare homines desiderat. Radit ergo Hanon barbam dimidiam nuntiorum Dauid, cum diabolus quorumdam predicatorum sermonem uel conuersationem corrumpendo maculat. Precidit tunicas usque ad inguina, cum  turpia facta que persuadet, in oculis hominum reuelat. His necesse est sedeant in Iericho donec crescat barba, ne sint opprobrium aliorum et anathema omnium, id est, donec incrementa uirtutum in eis nascantur, et digni habeantur presentari suo regi. Dauid autem noster milites suos inultos esse non patitur, sed exercitu congregato suorum iniuriam uindicat, nec solum aduersarios per sanctorum suorum uictoriam confundit, sed etiam in extremo iudicio perpetuis ignibus tradit.



CAPUT XI.

uERS. 1.---Factum est autem uertente anno, eo tempore quo, etc.  Id est, in uere, quando pulsa frigoris asperitate pabula reperiuntur iumentorum, etc., usque ad sed deuicti sunt.

 uERS. 2.---Dum hec.  Dauid grauiter peccauit, etc., usque ad qui tam graue uulnus peccati, humilitatis confessione sanauit.

Bethsabee.  Puteus satietatis, uel puteus septimus. Ecclesia uero uocatur puteus aque uiue, et huic puteo septenarii nomen numeri in Spiritus sancti significatione coniungitur, propter rationem Pentecostes, quo die de celo Spiritus sanctus missus est. Ad quadraginta nouem, id est, septies septem unum additur, quoniam unitas commendatur. Unde: Solliciti seruare unitatem spiritus in uinculo pacis . Dono itaque spiritali, id est, septenario facta est Ecclesia puteus satietatis, quia factus est in ea fons aque salientis in uitam eternam, quam qui biberit non sitiet in eternum .

  Adhuc carnis corruptibilis pondere grauati non ualemus sic uiuere, ut nulla nos possit culpe delectatio pulsare. Sed aliud est nolentem tangi, et aliud consentientem. Sancti autem uiri tanto uigilantiori se circumspectione custodiunt, quanto se pulsari sinistris motibus uel transitorie dedignantur, ut si quid forte cor illicitum concupisceret, pressus per discipline magisterium oculus uidere recusaret: sicut enim sepe tentatio per oculos trahitur, sic nonnunquam concepta intrinsecus compellit sibi extrinsecus oculus deseruire. Plerumque enim quelibet res innocenti mente respicitur, sed in ipso conspectu animus concupiscentie gladio confunditur. Non enim Dauid Urie coniugem studiose respexit, quia concupiuerat, sed  potius concupiuit, quia incaute respexit. Iusto uero retributionis examine qui exteriori negligenter utitur, interiori oculo cecatur. Sepe autem iam intrinsecus concupiscentia dominatur, et illecebratus animus ad usus suos sensus corporeos famulari more tyrannidis exigit, suisque uoluptatibus oculos seruire compellit, et fenestras luminis aperit ad tenebras cecitatis. Unde sancti uiri cum sinistra delectatione pulsari se sentiunt, ipsa per que forme species ad mentem ingreditur, discipline magisterio lumina restringunt, ne praue cogitationi uisio lenocinata famuletur: que si unquam subtiliter custodiri negligitur, cogitationis immunditia ad operationem transit.

  Sepe res quelibet per historiam uirtus est, per significationem culpa; sicut aliquando culpa in facto, in scripto prophetie uirtus. Quis enim non detestetur quod Dauid in solario deambulans Bethsabee Urie concupiuit uxorem, quem tamen a prelio reuertentem ire domum monet, pedes lauare? Qui protinus respondit dicens: Arca Dei sub pellibus, et ego in domo mea requiescam? Quem Dauid ad mensam propriam suscepit eique epulas per quas mori debeat tradit. Tenet ergo Dauid figuram eius de quo scriptum est: In sole posuit tabernaculum suum . Qui Bethsabee ad se iubet educere, id est legem littere carnali populo coniunctam spirituali sibi intellectu sociare. Bethsabee enim puteus septem dicitur, quia per cognationem legis infusione  specialis gratie perfecta nobis sapientia ministratur. Urias uero Iudaicum populum significat, qui interpretatur lux mea Dei: Iudaicus enim populus qui de accepta legis scientia extollitur, quasi Dei luce gloriatur. Sed huic Dauid uxorem abstulit sibique coniunxit, quia manu fortis Redemptor apparens, dum de se spiritualiter legem loqui innotuit, per hoc quod iuxta litteram tenebantur, hanc a Iudaico populo extraneam demonstrauit, sibi coniunxit, quia se per illam predicatum declarauit. Uriam tamen ad domum monet ire, et pedes lauare, quia incarnatus Iudeis precipit, ut ad conscientiam redeant, et sordes operum fletibus tergant; ut specialiter mandata legis intelligant, et post tantam duritiam preceptorum, fontem baptismi inuenientes, ad aquam  post laborem currant. Sed Urias, qui arcam Domini esse sub pellibus meminit, respondet, quia domum suam intrare non possit. Quod dicit: Ego mandata Dei in sacrificiis carnalibus uideo, et redire ad conscientiam per spiritualem intelligentiam non requiro. Quasi enim arcam Dei esse sub pellibus dicit, quia precepta Dei non nisi exhibendo ministerium carnalis sacrificii intelligit. Hunc tamen redire domum nolentem Dauid ad mensam uocat, quia cum Iudei ad conscientiam reuerti contemnant, Christus tamen spiritualia predicat dicens: Si crederetis Mosi, crederetis forsitan et mihi, de me enim ille scripsit . Legem enim Iudeus tenet, que eius diuinitatem loquitur, cui credere dedignatur. Unde et Urias ad Ioab cum epistolis ex quibus occidi debeat,  mittitur, quia Iudeus legem portat, qua conuincente moriatur. Cum enim mandata legis retinens implere nititur, ipse defert iudicium unde damnetur. Quid ergo per factum istud Dauid scelestius? Quid Uria mundius? Sed ad mysterium: quid Dauid sanctius? Quid Uria infidelius? Quia ille per uite culpam prophetie signat innocentiam; et iste per uite innocentiam in prophetia exprimit culpam. uirtus enim sacri eloquii sic transacta narrat, ut uentura exprimat: sic in facto rem approbat, ut in mysterio contradicat. Sic gesta damnat, ut hec mystice gerenda suadeat.

uERS. 15---Ponite Uriam, etc.  Ad hoc in Scriptura Dauid et Petri  peccata sunt indita, ut cautela minorum sit ruina maiorum, etc., usque ad secreto ergo dispensationis ordine unde seuire permittitur iniquitas diaboli, inde perficitur benignitas Dei, quia inde obtemperat nutibus superne gratie, unde exercet iram uoluntatis sue.



CAPUT XII.

uERS. 13.---Dixitque Nathan ad Dauid, etc.  Omnia tamen, que pro peccato predicta sunt ei, postmodum tolerauit. Deus delictum delet, sed inultum non deserit. Aut enim homo in se penitens punit, aut Deus hec cum homine uindicans percutit. Non igitur peccato parcitur, quia sine uindicta non laxatur. Sic enim Dauid audire post confessionem meruit, Dominus transtulit peccatum tuum,  et tamen multis post cruciatibus afflictus effugiens reatum culpe quam perpetrauerat exsoluit. Sic nos salutis unda a culpa primi parentis absoluimur, sed absoluti quoque adhuc carnaliter obimus, quia delicta nostra uel per nos uel per seipsum Deus resecat etiam cum relaxat. Ab electis enim suis iniquitatum maculas studet temporali afflictione tergere, quas in eis perpetuo non uult uidere.

uERS. 27.---Misitque Ioab nuntios, etc.  Hec uictoria Dauid quam Ioab inchoauit, etc., usque ad et in Euangelio dicitur, quia multi uenient ab Oriente et Occidente, et recumbent cum Abraham, Isaac et Iacob in regno celorum .

Urbs aquarum, etc. Propter abundantiam que ibi erat aque, uel, ut quidam dicunt, populorum.

 uERS. 30.---Et tulit, etc.  In Paralipomenon ita legitur: Tulit Dauid coronam Melchon de capite eius, et inuenit in ea auri pondo talentum, et pretiosissimas gemmas. Fecitque sibi inde diadema . Non est enim nomen proprium Melchon, sed interpretatur rex eorum. Melchon, ut uolunt Hebrei, idolum est Ammonitarum, cuius diadematis aurum et gemmas Dauid dicitur conflasse et purgasse secundum legem, et fecisse sibi diadema.



CAPUT XIII.

uERS. 6.---Sorbitiunculas. Est quod ad sorbendum aptum est.

uERS. 14.---Oppressit.  Incestus Amnon maioris filii Dauid in sorore sua Thamar et parricidium  Absalon in Amnon fratre, monet nos ut semper caute agamus, ne uitia in nobis dominentur; et princeps peccati  nos imparatos inueniens de improuiso trucidet. Absalon enim pater pacis uel patris pax interpretatur, Amnon donans, Thamar amaritudo. Qui enim membra sua donat libidini, et seruit iniquitati ad iniquitatem, in peccati amaritudinem cadit, licet inimicus se quasi patrem pacis ostendat, et prospera pro talibus factis promittat. Necesse est enim ut cito ad penitentiam redeamus, ne forte diabolus per malignos spiritus in necem nostram conspiret, et morti perpetue tradat.

uERS. 15.---Et exosam eam habuit, etc. Et nos  admissum facinus odio habeamus, magis quam ante perpetrationem dilexeramus, et ob hoc citius consequemur ueniam, si tamen in alio uitio denuo non offendamus sicut Amnon: qui quia post incestum ebrietatem non uitauit, ob hoc mortem non euasit.

uERS. 37.---Tholomai. Hic fuit pater Maacha matris Absalom, quam dicunt Hebrei Dauid in prelio cepisse, et cesarie et unguibus precisis secundum legem in uxorem sibi sociasse, et ex ea generasse Thamar et Absalom.

uERS. 39.---Cessauitque. In Hebreo, cessauit rex exire post Absalom. Perhibetur enim Dauid exire uoluisse post Absalom, ut reuocaret eum, sed putans quia quoties eum uideret, mortem Amnon ad memoriam reduceret, cessauit exire.



CAPUT XIu.


uERS. 6.---Et ancille, etc.  Aiunt Hebrei hanc mulierem uere duos filios habuisse, et pro hereditate certasse, et alterum ab altero interemptum; mulier tamen se in persona Dauid posuit: et filios in persona Amnon et Absalom: cognationem uero que consurgit contra filium, in persona aliorum filiorum Dauid.

uERS. 9.---In me, Domine mi.  Quasi diceret: quia alter aduersus alterum surrexit, in me sit iniquitas, si tamen esse debet; in te autem nulla sit, quia absque culpa es, et sicut ego absque culpa sum, si alter filius meus interfectus est ab altero, sic et tu si Absalom Amnon morte dignum interfecit.



CAPUT Xu.

 uERS. 1.---Igitur post. Duobus annis mansit in Hierusalem et regem non uidit, tertio introductus est coram rege, quarto fecit sibi currus et equites: quo transacto expulit patrem de regno. Nec pro seductione et interfectione sacerdotum eiectus est de regno, sed pro adulterio et homicidio, Nathan cuncta predicente.

uERS. 7.---Post quadraginta autem annos.  Quadragesimus annus agebatur ex quo Saul Nobe ciuitatem subuertit, etc., usque ad Isaac et Iacob.

uERS. 24.---Et deposuerunt arcam, etc. Ut ab Abiathar sacerdote consuleretur Deus, quo deberet ire Dauid.

uERS. 25.---Sadoc. Iustus is gestat personam  sanctorum, qui tempore passionis Domini corpore quidem discesserunt, uerum dilectione separati non sunt.

uERS. 32.---Chusai. Amicus Dauid. Chusai interpretatur festinans, qui Ierusalem reuertens, consilium Achitophel dissipauit, significat discipulos Domini ex Iudeis occultos, Nicodemum, Ioseph et similes.



CAPUT XuI.

uERS. 9, 10.---Quid mihi? Solus Abisai dixerat: uadam et amputabo. Et Dauid Abisai et Ioab respondit: Quid mihi? Nunquid uultis interficere istum sicut interfecistis Abner?

Dimittite.  Qui  uerborum contumeliis pressus uirtutem patientie seruare non potest uel sufficit, etc., usque ad quarum interuentu, Deo iudice, pena grauior declinatur.

uERS. 13.---Semei autem.  Hic est Nabath pater Ieroboam secundum Hebreos, qui filius Iemini dicitur, et in zelo domus Saul maledicit Dauid. Nomen uero aui eius Iemini fuit. Ipse Semei ex tribu Ephraim filii Ioseph exstitit, unde dicit ad Dauid: Primus ueni hodie de omni tribu Ioseph. Sed Semei, ut superius legitur, de cognatione Saul fuit. Saul uero de Beniamin. In Esdra Semei filius Cis legitur, quia et Cis et Gera uocabatur, pater eius filius Iemini, id est Beniamin hic legitur; sed de tribu Ioseph primus uenisse dicitur, quia in tribu  Ioseph habitauit.

uERS. 15.---Achitophel.  Interpretatur ruina fratris. Iudas de ruina Christi agens, consilium dedit Iudeis aduersus Christum, uterque suspendio interiit.



CAPUT XuII.

uERS. 10.---Et fortissimus.  In Hebreo: Fortissimus ipse cuius est cor quasi leo pauore soluetur, subaudis non fortissimus iste Dauid intelligitur. Unde: Scit enim.

 Secundum allegoriam considerare oportet, etc., usque ad a cuius facie fugit Christus quando eam deseruit et ad gentes transiit.

uERS. 14.---Absalom. Alii Absalom Iudam traditorem accipiunt, quem Christus pertulit tanquam eius  cogitationes ignorauerit, et conuiuium participauit ei, in quo corporis et sanguinis figuram discipulis commendauit. In ipsa uero traditione ab ipso osculum accepit, ideo Absalom pax pacis dicitur, quia pacem pater habuit quam ille non habuit.

Achitophel.  Qui recedens a Dauid, etc., usque ad sicut Achitophel in propria domo suspendio interiit, qui in aliena uite Dauid insidiatus est. Qui enim fodit foueam, incidit in eam. Et insidiis suis capientur iniqui .

Chusai.  Arachites antiquus amicus Dauid, etc., usque ad ut conuertantur beneficiorum occasione.

 Quod autem Ionathan, qui interpretatur columbe domum, et Achimaas frater eius, ad explorandum factum Absalom et Dauid renuntiandum  decreti fugientes Absalom, etc., usque ad et homines a persecutione hostis protecti liberantur.



CAPUT XuIII.

uERS. 9.---Accidit autem ut occurreret Absalom seruis Dauid sedens mulo.  Absalom mulo fugiens in quercu per cesariem capitis suspensus est, etc., usque ad in dispersionem gentium pertranseunt, ipsi principatum pariter et populum amiserunt.



CAPUT XIX.

uERS. 22.---Quid mihi. Timebat Dauid si interficeretur Semei, quod reliqui qui similiter regem offenderant, nollent eum sibi facere regem.

uERS. 24.---Illotis. In Hebreo, infectis. Fecerat enim sibi Miphiboseth ligneos pedes secundum Hebreum  quibus pro naturalibus utebatur: erat enim claudus.

uERS. 29.---Tu et siba.  In Hebreo: Dixi, Tu et Siba diuidite agrum. Quod Dauid, immemor federis et iuramenti, etc., usque ad uerba obliquando protulit contra Altissimum.

uERS. 37.---Est autem. Est autem in Hebreo: Ecce seruus tuus Hebraice legitur Chime han Chanaan, [Figure: [Hebrew Text] 2Kb] Chanaan interpretatur suspirans; quandiu cum patre fuit, suspirans uocatus est: postquam uero ad doctrinam Dauid transiit, non Chanaan sed Chamaan uocatus est, id est, fidelis, etc., usque ad: Ephraim et Manasses tanquam Ruben et Simeon erunt mihi. Magnus itaque Moses et Iosue eius successor  duplicem illis tribuerunt sortem.



CAPUT XX.

uERS. 9.---Et tenuit, etc. Dextera mentum tenere, est quasi ex benignitate blandiri. Sed sinistram ad gladium mittit, qui latenter ex malitia percutit.

uERS. 19.---Nonne.  Iste est sermo legis, in qua iubetur ut filii Isrel ingressi terram Chanaan prius pacem offerant, et eos qui pacem susceperint, tributarios faciant; eos uero qui non susceperint, deleant: ideo mulier sapiens exclamasse dicitur Nonne. Quasi: Cur destruis hanc ciuitatem antequam pacem offeras secundum legem? cur non seruas legem Isrelitis, que olim seruata est alienigenis.

uERS. 22.---Qui abscissum.  Reditus populi  ad Dauid post interfectionem Absalon, etc., usque ad id est Christum Filium Dei rediit



CAPUT XXI.

uERS. 1.---Facta est.  Fames facta in Isrel propter Gabaonitas, etc., usque ad ne uitam eorum praue suggerendo corrumpant ulterius.

uERS. 8.---Tulit itaque rex duos. Qui cum Deg Idumeo adhuc pueri sacerdotes et Gabaonitas occiderunt, Armoni scilicet et Miphiboseth

Filios Michol filie, etc. Quos scilicet Michol, uxor Dauid, que et Egla dicitur, adoptauit sibi inter filios, quos Merob soror eius de filio Berzellai suscepit.

uERS. 18.---Gob. Quod interpretatur lacus, quia sicut in lacu leonum quis mittitur, ita semetipsum  misit Dauid contra Goliam.

uERS. 19, 20.---Tertium.  Iosephus de tertio prelio ita dicit, etc., usque ad Adeodatum appellauerit uel quemlibet alium etiam, incertum est.

Quartum, Goliath iteratur, quod egit Dauid primitus tempore Saulis. Nam in Paralipomenis non nisi tertio principaliter pugnasse contra Philistheos legitur.

 Quatuor bella Dauid et seruorum eius, etc., usque ad unde: uana salus hominum. In Deo faciemus uirtutem, et ipse ad nichilum reducit tribulantes nos .

Bethlehemites, etc. Quia Nemi et Ruth ex quibus ortus est, tempore ubertatis reuerse sunt in Bethlehem,  et quia causa panis Ruth nota est, locus ille Domus panis uocatus est. uel quia Nemi cum nuru illuc reuersa panis abundantiam in domo Booz consecuta est.



CAPUT XXII.

uERS. 1.---Locutus est, etc.  Solus decimus septimus psalmus in libris Regum reperitur, etc., usque ad et cum magna exsultatione diuinitatis concessa munera laudantur.



CAPUT XXIII.

uERS. 1.---Hec sunt autem.  Nouissima sunt, quia post psalterium, et cetera metra, hoc composuisse metrum dicitur, in quo ait: Dixit Dauid filius Isai: Dixit uir, cui constituta est scala Christo  Dei Iacob.

 Quia ultimam confessionis laudem significant, quam superato hoste et peracta uictoria mortis sancti cantabunt in eternum.

Egregius. Quia luculentissime de Christo Dei et de incarnatione eius ac redemptione humani generis prophetauit.

uERS. 3.---In timore. Qui in timore Dei dominationem in subditis exercet, lucis opera per solem iustitie illuminata profert, nec in eis aliquid obscurum remanet, sed imbre celestis gratie irrigatus germina uirtutum in carne uiuens fructificat.

uERS. 5.---Nec est.  Qui in lege Domini meditatur die ac nocte, fit tanquam lignum quod plantatum iuxta aquas dat fructum suum in tempore  suo, et quecunque faciet prosperabuntur.

uERS. 7.---Et si quis. Qui scilicet communicans peccatis alienis propter cordis sui duritiam, iniquitatum pondere premitur, et iaculis peccatorum confoditur, eiusque opera eternis ignibus digna, ad nichilum redigentur.

uERS. 8.---Hec sunt nomina.  Texitur catalogus uirorum fortium in figura sanctorum, qui quamuis uirtutum sublimitate proficiant, tamen usque ad excellentiam diuine Trinitatis non attingunt. Hoc est enim quod scriptum est: Usque ad tres primos non peruenit. Quis enim in nubibus equabitur Domino in filiis Dei?

Fortium. De his fortibus ait Iosephus: Primus omnium erat Eusebius filius Achimee, qui aciem  hostium frequenter irrumpens non cessauit donec nongentos occideret. Post hunc erat Eleazar filius Dodo, qui cum rege fuerat in Sarpha. Hic Isrelitis formidantibus Philisthinorum exercitum et fugientibus solus restitit, et multos occidit, ut sanguine occisorum gladius eius hereret in dextera. Isrelite uero uidentes Palestinos in fugam conuersos, descendentes de montibus persecuti sunt eos, et peruenit Isrelitis famosa uictoria. Tertius fuit Semeias filius Heli, qui in loco maxille cum Hebrei fugerent, exercitus Palestinorum solus portauit alios prosternens, alios in fugam conuertens.

Ipse.  uirga de radice Iesse absque nuptiali opere florem protulit, qui de uno homine typum gentium  preferente, uno impetu, id est sermonis imperio legionem expulit demonum.

Tenerrimus ligni.  uirtus uiri bellica et modesta significatur, etc., usque ad in interfectione octingentorum fortitudo.

uERS. 11.---Semma filius. Audiens.

Age de, etc. Meditans siue loquens.

Arari. Montanus, qui gestat personam Christi siue predicatorum eius.

uERS. 12.---Stetit.  Christus cum Spiritu sancto in agro Ecclesie stans infirmos uelut hordeum tuetur, uel certe uerecundiam castitatis incontinentibus quasi legentes gladio oris contra luxuriam defendit.

uERS. 13.---Descenderant tres. Tres fortes supra  nominati, et Iesboam filius Achamoni, quem Iosephus Eusebium filium Achimee nominat. Et Eleazar filius Ahohi, quem dicit filium esse Dodo, et Semma filius Age, quem Semeiam filium Heli uocat. Hebrei autem tres istos arbitrantur fuisse, Abisai filium Saruie, et Sobochai Usathitem, et Ionathan filium Sammaa fratris Dauid, qui supra memorati sunt in preliis Philisthinorum. Cui sententie congruere uidetur quod sequitur: Abisai quoque frater Ioab filius Saruie, etc. Hinc enim apparet quod Abisai princeps erat et nominatus inter tres sequentes.

 Cogitandum est, ut qui illicita commisit a quibusdam etiam licitis abstineat, ut per hoc conditori suo satisfaciat, ut qui commisit prohibita, abscindat sibi etiam concessa, et se reprehendat in  minimis, quem meminit peccasse in maximis. Lex ueteris Testamenti uxorem alienam concupisci prohibet: a rege uero fortia iuberi militibus uel desiderare aquam, non penaliter uetat. Dauid uero alienam uxorem concupiuit et abstulit, cuius culpam digna uerbera sunt secuta, et malum quod perpetrauit, per penitentie lamenta correxit. Qui cum longe post contra hostium cuneos sedit, aquam ex eorum cisterna desiderauit; cuius electi milites intra cateruas hostium irrumpentes, aquam quam desiderauerat, illesi pertulerunt. Sed uir flagellis eruditus se protinus cum periculo militum aquam desiderasse reprehendit, eamque Domino fundens libauit. In sacrificium enim Domini effusa aqua conuersa est, quia culpam concupiscentie mactauit per  penitentiam sue reprehensionis. Qui ergo concupiscere alienam coniugem non timuit, post etiam quia aquam concupisset, expauit.

uERS. 16.---Sed libauit. Exemplum fortitudinis et constantie militibus prebuit, uincens naturam ne sitiens biberet, ut exercitus sitim tolerare disceret.

Mystice uero aquam non sitiebat, sed nasciturum in Bethlehem de uirgine Christum preuidebat: cuius lauacrum et sanguinem sitiebat. Aquam ergo non bibit, sed fudit. Sitiebat enim fontem eternum qui non periculis queritur alienis, sed aliena pericula abluit.

uERS. 19.---Tres primos. Intelligi uolunt sapientiam, humilitatem et fortitudinem, Dauid enim  sedit sapientissimus: ipse ligni uermiculus, id est, humilis octingentos interfecit uelut fortis; ad has tres uirtutes nemo fortium Dauid peruenit.

uERS. 20.---Et Bana. Qui erat magister de Capseel, id est, de congregatione Dei in Cerethi et Pheleti, qui interpretantur occidentes et uiuificantes. Ipse percussit quos Paralipomenon duos Ariel Moab nominat. Hi ergo uiri fortissimi fuerunt in regno Moab, unde et leones dicuntur. Ariel enim leo Dei interpretatur.

In media. Iosephus hic apertius dicit quid fuerit, scilicet, cisterna nimis profunda, tempore hyemis niuis aggere cequata. In hanc leo inscius decidit, et conclusus grandi rugitu clamauit. Banaias uero qui cum ceteris ad spectaculum uenit, in cisternam  desiliit, et leonem interfecit. Banaias, qui interpretatur edificator Dominus, Christum significat, qui Ecclesiam edificat. Unde Paulus: Dei edificatio estis. Hic in tempore niuis et frigoris, cum scilicet gratia Christi mundo resplenduit, et frigus caritatis homines refrigerauit, leonem, id est, diabolum interfecit. Hebreus uero hunc leonem Moab intelligit, qui in medio cisterne, id est, in domo Domini, ubi tenebat cornua altaris, occisus est. Altare uero cisterna dicitur, quia sicut aqua cisterne abluit et mundat, ita sanctuarium Domini purgat peccata. In diebus niuis, quia per mortem expiauit peccatum. Unde: Lauabis me, quod impletum est in medio cisterne; et super niuem dealbabor, quod impletum est in eo quod ait diebus niuis.

 uERS. 21.---uirum Aegyptium. Imitatorem scilicet Aegyptii Deum blasphemantis, quem Moses iubente Domino interfecit, ille enim blasphemauit Deum, hic prophetam et regem.

Dignum. Spectabatur enim ut si Ierusalem egrederetur, interficeretur.

Hastam. Legem Dei, quam si meditatus fuisset permanendo in Ierusalem non periret, sed quia preceptum regis contempsit, Banaias in uirga, id est in rectitudine iustitie ad eum descendit, et hastam, quam non recte tenebat, extorsit.

uERS. 23.---Qui erant. Neminem mouerat quod in summa non triginta, sed septem et triginta leguntur. Triginta enim et septem leguntur hoc modo. Septem scilicet, fortes hi: Dauid, qui dicitur Adeodatus,  Abisai, Sobochai, Ionathan, Eleazar, Semmaa filius Agge de Arari, et Banaias, ecce septem. Triginta autem hi sunt Asel, Eleanam et ceteri.

uERS. 39.---Urias. Hic ultimus ponitur pro eo quod sequitur: Et addidit furor Domini, etc. Iam enim ultio facta fuerat in Dauid et in domo eius, sed non in populo qui uel non restitit Dauid uel consensit.



CAPUT XXIu.

 Pro qualitatibus  subditorum, etc., usque ad ut sicut magistrorum facta displicent, ita subditorum mens a magisterii reuerentia non recedat.

 Notandum quia in Paralipomenis legitur: Mille millia centum millia de Isrel, et de Iuda quadraginta septuaginta millia quos intelligendum est Ioab numerasse, sed noluisse ostendere nisi quanti in Samuelis libro scribuntur.

uERS. 10.---Percussit autem, etc.  Contulit se ad maiorem penam ut posset prouocare clementiam. Lenitur enim rigor iustitie, etc., usque ad et erga populum quassatio celitus effusa quiesceret.

uERS. 11.---Sermo Domini.  In Exodo scriptum est, etc., usque ad consumpta sunt septuaginta  millia.

uERS. 13.---Aut. Et uidetur quia qui pane uerbi Dei per gratiam septiformis Spiritus non pascuntur septem annis famem sustinent, et qui in nomine Trinitatis regenerati non sunt, hostibus, id est demonibus resistere non ualent; sed pestilentia impietatis increduli moriuntur.

uERS. 16.---Erat autem.  In Paralipomenis quoque scriptum est: Porro angelus Domini stabat iuxta aream Ornan Iebusei. Leuansque Dauid oculos suos uidit angelum Domini inter celum et terram, et euaginatum gladium in manu eius, et uersum contra Ierusalem. Et ceciderunt tam ipse quam maiores natu uestiti ciliciis proni in terram, iuxta aream. Area Areuna Ecclesia est gentium in qua postquam altare  fidei uerus Dauid erexit, confestim mors impietatis cessit. Hanc aream Dauid quinquaginta siclis emit: quia Christus per septiformis Spiritus gratiam cunctis delictis omissis gentilitatem in domum sibi sempiternam sanctificauit.

uERS. 18.---Areuna.  Interpretatur area: Ornan uero lumen nobis. Bene ergo Dauid uolens placare Dominum, altare iubetur in area Areune, uel Orne constituere, quia aliter non placatur Deus ab homine, nisi in area cordis per lumen recte fidei et uere dilectionis constituat altare humilitatis in quo offerat sacrificium oblationis et laudis, unde: Sacrificium laudis honorificabit me, etc. . Sacrificium Deo spiritus contribulatus, etc. . Area Areune uel Orne, ipsa est Ierusalem.

 uERS. 25.---Et obtulit holocausta. Hinc in Paralipomenis tabernaculum quod fecerat Moyses in deserto et altare holocaustorum ea tempestate erat in excelso Gabaon, et non preualuit Dauid ire ad altare, ut obsecraret Dominum. Nimio enim timore fuerat perterritus, uidens gladium angeli Domini. Dixitque Dauid: Hec est domus Dei, etc. In hoc loco secundum Hebreos uoluit Abraham offerre filium cum aries subito apparuit: quem assumens obtulit pro filio.





LIBER REGUM TERTIUS. Secundum Hebreos PRIMUS MALACHIM. *



CAPUT PRIMUM.


uERS. 1.---Et rex Dauid senuerat.  Nonne tibi uidetur si occidentem sequaris litteram, figmentum esse uel atellanarum ludicra? Frigidus senex obuoluitur uestimentis, et nisi complexu adolescentule non tepescit. uiuebat adhuc Bethsabee, etc., usque ad et Raab meretrix in typo Ecclesie reticulam mysterium sanguinis continentem, ut Iericho pereunte domus eius saluaretur, appendit, unde de sanctis dicitur: Hi sunt qui uenerunt de calore domus Rechab . Et alibi: Ignem ueni mittere in terram , etc., qui scilicet in discipulorum corde succensus cogebat eos dicere: Nonne cor nostrum ardens erat ?

Cumque operiretur, etc. Dauid nimium frigus pertulit,  uel quia de senioribus natus est parentibus, uel quia multum in prelio sanguinem fuderat, uel potius ex quo angelum cedentem populum uidit, pauore uehementi contabuit, unde in incommoditate frigoris usque ad mortem permansit.

uERS. 5.---Adonias autem. Iudaicum populum significat, qui maior filius esse uidetur, quia prior legem suscepit, et gentilem populum, qui per gratiam Dei posterior uocatus est, spernens, se solum cum Domino regnare putauit. Adonias enim dominator dominus interpretatur. Sed Ecclesie populus cum uero Salomone, id est pacifico nostro, cuius ipse corpus est, per diuinam ordinationem in regnum substituitur, de quo merito perfidie maior filius, id est prior populus, precipitatur.



CAPUT II.


uERS. 5.---Tu quoque. Dauid precepit Salomoni de iusta retributione eorum qui sibi solatio fuerunt, uel iniuste nocuerunt, quos ipse patienter tolerauit. Et prophetia indicat quid mali in futuro fieri oporteat uel boni, quod uerus Salomon implebit. Interim tamen patientia Dei sepe bonos tribulari, reprobos deliciis uti concedit.

uERS. 19.---uenit ergo Bethsabee ad regem.  Adonias Bethsabee interueniente, etc., usque ad nec lex quam Iudei sibi adiutricem apud Deum esse opinantur.

uERS. 36.---Et non egredieris, etc. Precipit nobis uerus Salomon habitantibus in Ierusalem, ne unquam  egrediamur. Quod si fugerint nos nobis ante subiecti, non ideo egrediamur, ut sequamur fugitiuorum uestigia, ne dum uolumus saluare fugientes, ipsi pereamus, quin potius mortui sepeliant mortuos, et scandalizantem oculum, manum, pedem, dum licet, eruamus et abscindamus a nobis.



CAPUT III.


uERS. 4.---Abiit itaque Salomon. In Gabaon erat excelsum maximum, ubi erat tabernaculum, quod fecit Moses, et altare eneum, super quod Salomon offerens mille hostias diuinum meruit oraculum.

uERS. 14.---Si autem ambulaueris in uiis meis, etc. Absque obseruatione mandatorum Dei, adipisci nemo potest longos dies, id est beatitudinem.

 Postquam Dominus erroris nostri tenebras luce sue cognitionis illustrat, etc., usque ad ut ad promisse incorruptionis substantiam reformemur.

 Quidam autumant super Synagogam et Ecclesiam hoc esse sentiendum, etc., usque ad notandum quoque quid dicat Ecclesia  contra Synagogam.

uERS. 17.---Ego et mulier. Quia post resurrectionem Saluatoris una de utroque populo congregata est. Eleganter uero adiunxit: Peperi apud eam in cubiculo. Ecclesia enim de gentibus, que non habebat legem et prophetas, peperit in domo synagoge, nec egressa est de cubiculo, sed ingressa. Unde: Introduxit me rex in cubiculum suum . Et: Introducam te in domum matris mee, et in cubiculum eius, que concepit me .

 Si consideres Pilatum lauantem manus et dicentem: Mundus ego sum a sanguine iusti huius : et centurionem confitentem: uere hic erat Filius Dei , et eos, qui ante passionem per Philippum Dominum uidere desiderant,  non ambigis primum peperisse Ecclesiam; et post, natum populum Iudeorum, pro quo Dominus precabatur: Pater, ignosce illis, etc., et crediderunt una die tria millia et alia quinque millia.

 Per matres lactantes ordo doctorum, etc., usque ad ipsi integros et uiuentes filios recipiunt, quando in supremo iudicio ex eorum uita perfectam retributionem assequuntur.

uERS. 19.---Mortuus.  Dum enim legis sequitur obseruantiam et gratiam Euangelii copulat legi, tenebrarum errore cooperta est.

uERS. 20.---Tulit filium. uiuum, scilicet: non ut possideret, sed ut occideret. Non enim fecit hoc filii amore, sed odio emule.

uERS. 21.---Quem diligentius intuens, etc.   Longum est ostendere quomodo per Paulum et alios ecclesiasticos intellexerit Ecclesia non esse filium suum, qui timebatur in lege, et in luce cognouit quem in tenebris non uidebat. Due mulieres, quarum una dilectione ardebat, in altera simulatio subrepebat, Ecclesiam figurant, et Synagogam siue hereticam  prauitatem, quarum utraque et suos nequiter nutriendo interimit, et alienos quousque perdat alliciendo persuadet. Inter duas mulieres Dominus, dum id quod iustum est spiritu oris sui dirimit, unicuique quod debetur restituit.

uERS. 24.---Dixit ergo.  Simulans ignorantiam humanos pro dispensatione carnis metitur affectus, sicut et ibi: Ubi posuisti eum ? Et alibi: Quis me tetigit ?

uERS. 25.---Diuidite.  Tentat naturam nature Dominus, et uult secundum utriusque uoluntatem, uiuentem filium, in legem gratiamque diuidere: non quod probet, sed ad arguendam Synagoge calumniam hoc se uelle dicit.

uERS. 26.---Dixit autem.  Ecclesia, que  scit suum esse, libenter concedit emule, ut uiuat saltem apud eam, ne inter legem diuisus et gratiam, Christi mucrone feriatur, unde: Ecce ego Paulus dico uobis, quia si legem obseruatis, Christus uobis nichil proderit .



CAPUT Iu.

uERS. 22.---Cibus Salomonis.  Refectio Christi, qui pascitur recta fide et operibus bonis, que illi quotidie offeruntur ab Ecclesia catholica.

uERS. 23.---uiginti boues.  Predicatores Noui Testamenti, qui quasi geminatum Decalogum in se habent, cum Nouum et uetus Testamentum equaliter predicant pleni dilectione Dei et proximi.

Excepta uenatione. uenatione diuersorum animalium  sunt qui ex diuersis gentibus quotidie retibus Euangelii per spirituales uenatores capiuntur, et in pastum Saluatoris rediguntur.

uERS. 26.---Quadraginta, etc. Per quadraginta tempora prisce legis designantur, quam Moses accepturus ieiunauit quadraginta diebus, et populus qui ea instruebatur, quadraginta annis in deserto fuit.

Et duodecim. Hic numerus presens tempus significat, in quo apostolica doctrina Noui Testamenti populum nutrit.

uERS. 28.---Hordeum, etc. Ne quid desit in domo regis, ordo predicatorum scribendo et loquendo laborat, ut in mensa Domini abundet, unde nutrientur fideles.

 uERS. 32.---Et fuerunt carmina eius. Constat neque carmina neque disputationes Salomonis hodie esse.

Quinque millia. Propter quinque sensus, quos, qui in diuersis uirtutibus bene regit, beatus est, et per eos quasi carmina quinque millia Domino canit.

uERS. 33.---Hyssopum.  Hyssopus, herba humilis et saxo herens, etc., usque ad tunc enim cedrum, id est, arrogantiam seculi inclinauit usque ad humilitatem hyssopi, id est, usque ad stultitiam crucis.

Et disseruit.  Omnia enim nuda et aperta sunt Christo . Disputat autem, cum singulorum rationem nobis proponit in Scripturis suis,  manifestatque sacramenta, que fuerunt abscondita a seculis et generationibus, ut consideremus beatitudinem angelorum, utilitatem hominum, astutiam demonum, et, reprobantes quod malum est, sectemur quod bonum est.



CAPUT u.

uERS. 3.---Et quia non potuerit edificare domum, etc.  Domus quam Salomon edificauit, Ecclesie figura fuit, etc., usque ad in quibusdam remunerata cum angelis hominum certamina demonstret.

 Hanc domum spiritualem etiam tabernaculum in eremo factum significat, etc., usque ad et salutem omnium gentium in Christo multis modis ostendat et figuret.

 uERS. 6.---Precipe igitur ut precidant mihi, etc.  Serui Hiram precidentes cedros Salomoni de Libano, etc., usque ad melius gentilium errores nouerant, et ideo artificiosius expugnabant.

Scis enim quomodo non est in populo meo uir qui nouerit ligna, etc.  Dicendum est prius de operariis templi, qui uel unde fuerunt, et de ipsa materia, etc., usque ad triticum, scilicet, uerbi Dei, oleum caritatis, unctionis et Spiritus sancti illuminationis.

uERS. 10.---Itaque Hiram dabat Salomoni ligna cedrina et ligna abiegna, iuxta omnem, etc. Tyrus, unde rex Hiram, insula est dedita negotiationi, ubi erant optimi fabricatores lignorum, qui dabant ligna pretiosa accipientes cibaria. uiuunt enim non agrum  colendo, sed negotiando. Ibi est mons Libanus, de cuius lignis facta est domus Domini. Unde et Libanus dicitur ibi: Aperi, Libane, portas tuas .

uERS. 13.---Elegitque rex Salomon.  Non frustra operarios de omni Isrel elegit, etc., usque ad in qua mens fidelium a Domino quotidiana illustratione quasi luna a sole respicitur.

Operarios de omni Isrel, et erat indictio triginta millia uirorum. Hi operatores erant proselyti. Horum magistri de Iudeis, quia non fecit quemquam seruire de Isrel.

uERS. 14.---Adoniram erat super huiuscemodi indictionem.  Dominus meus excelsus. Hic est Christus, qui operariis templi preponitur, etc., usque ad ut orationibus et ieiuniis superno inspectore  et uisitatore digna sit.

uERS. 15.---Fuerunt itaque Salomoni septuaginta millia eorum, qui onera portabant, et octoginta millia latomorum in monte.  Nec pretereundum quod septuaginta et octoginta millia portantium onera et latomorum cum prepositis suis non fuerunt Isrelite, etc., usque ad Quidam utraque uirtute prediti ad opus domus Domini conueniunt; unde: Corripite inquietos, consolamini pusillanimes, etc. .

Latomorum. . Latomi sunt cesores lapidum, etc., usque ad quia eruti de potestate tenebrarum ad arcem uirtutum que est in unitate Ecclesie peruenimus.

 uERS. 16.---Absque prepositis. Prepositi autem sunt sacre Scripture conditores quorum magisterio crudimur inscios docere, contemptores corripere, et inuicem onera nostra portare.

Trium millium. Propter fidem Trinitatis, quam sancta eloquia predicant. Quod in Paralipomenis tria millia sexcenti scripti sunt, ad perfectionem eorum respicit. Senarius enim, in quo mundi completus est ornatus, perfecta bonorum opera significat: et quia sancta Scriptura cum fide ueritatis opera iustitie docet habenda, recte prepositi operum templi tria millia et sexcenti fuerunt.

uERS. 17.---Precepitque rex ut tollerent.  Ad edificandum domum Domini primo ligna et lapides de monte ceduntur, etc., usque ad unde:  Superedificati super fundamentum apostolorum et prophetarum .

Lapides grandes.  uel lapides pretiosi, grandes, quadrati, primi sunt magistri, qui ab ipso Domino audiere uerbum salutis. Superpositi uero ordines lapidum uel lignorum sequentes sacerdotes uel doctores, quorum predicatione crescit Ecclesia et ornatur uirtutibus.

 Quali autem colore fuerunt lapides, etc., usque ad marmor candidum ex quo constructa est domus electorum, actionem mundam et conscientiam ab omni neuo corruptionis castigatam significat; unde: Mundemus nos ab omni inquinamento, etc. .

In fundamentum templi.  Fundamentum  est Christus, etc., usque ad ut abiectis uerbis, factis cogitationibusque superuacuis, ad portandum onus Ecclesie digni fiant.

uERS. 18.---Porro Giblii preparauerunt ligna et lapides.  Giblos est ciuitas Phenicis. etc., usque ad nec sanctuarium Domino, sed ruinam sibi edificat, qui docere presumit quod ipse non didicit.

Ad edificandum domum.  Post fundamentum de talibus compositum, edificanda est domus preparatis lignis et lapidibus, et ordine collocatis, qui de suo situ uel abstracti sunt, quia post prima fidei rudimenta, post collata in nobis iuxta exemplum sublimium uirorum fundamenta humilitatis, addendus est in altum paries bonorum operum,  et quasi superpositis sibi inuicem ordinibus lapidum proficiendum de uirtute in uirtutem.



CAPUT uI.

uERS. 1.---Factum est igitur.  Fit commemoratio egressionis de Aegypto, etc., usque ad nec Scriptura que gratiam Noui Testamenti intimaret in ueteri.

Anno quarto. Quarto anno regis Salomonis cepit edificari domus: quia post expletam Christi incarnationis dispensationem in quatuor Euangeliis scriptam, misso Spiritu sancto Ecclesie structura cepit.

Mense Zio .  Quod mense secundo, etc., usque ad unde patet quia mox  peracto pascha cepit edificare domum Domini et consecratus mystica solemnitate populus misit manus ad mysticum opus.

Aedificare cepit.  Ubi edificatum sit templum in Paralipomenis manifestatur, etc., usque ad sed interne pacis, quam cum conditore suo haberet, compos effecta est.

Que preparauerat Dauid, etc. Parauerat enim Dauid psallendo, parauerunt alii prophete uaticinando locum Domino: uero scilicet Salomoni, in quo domum edificaret, quia corda auditorum fide instituerunt, monentes ut incarnatum Dei Filium fideli deuotione susciperent. Unde: Leuate oculos uestros et uidete regiones, quia albe sunt iam ad messem: et qui metit, mercedem accipit: et congregat fructum in uitam  eternam, ut qui seminat simul gaudeat et qui metit . Quod dicit: Leuate oculos uestros et uidete locum qui paratus est ad edificandam domum, et qui edificat docendo, mercedem accipit, et congregat lapides pretiosos in uitam eternam: ut et qui parat locum edificio simul gaudeat et qui edificat, id est propheta uenturum predicens: et apostolus predicans Dominum uenientem, una simul mercede potiantur.

In longitudine, etc. Longitudo domus longanimitatem Ecclesie significat, qua patienter aduersa tolerat, donec ad patriam perueniat. Hec est sexaginta cubitorum, quia senarius perfectionem bonorum operum significat; quia debemus per longanimitatem ita aduersa tolerare, ut per bona opera promissam  patriam mereamur intrare.

uiginti cubitos. Propter geminam caritatis distantiam, qua Deum diligimus et proximum.

In latitudine. Latitudo caritatem significat, que dilatato sinu mentis amicos in Deo, et inimicos diligit propter Deum donec ad pacem conuersis uel funditus exstinctis, cum solis amicis gaudeat in Domino.

 Notandum, quia triginta cubiti altitudinis non usque ad tectum templi, sed usque ad cenaculum inferius pertingebant. Aperte enim in Paralipomenis scriptum est quod altitudo centum uiginti cubitorum erat, de cuius rei sacramentis aptius in sequenti tractabitur, ubi ad medium cenaculum et tertium lectionis ordo peruenerit.

 Triginta cubitos. Propter fidem Trinitatis, in cuius uisione cuncta desideria spei nostre suspendantur. Singuli numeri per decem multiplicantur, quia per fidem et custodiam legis patientia salubriter exercetur: caritas uiriliter ardescit, et spes sublimiter ad eterna rapitur.

In altitudine. Altitudo significat spem retributionis future, pro qua prospera uel aduersa contemnit, donec uideat bona Domini in terra uiuentium.

uERS. 3.---Porticus erat, etc. De hac in Paralipomenis ita scriptum: Porticum uero ante frontem que tendebatur in longum iuxta mensuram latitudinis cubitorum uiginti . Patet ergo quia porticus ista ad orientalem templi partem facta est.  Templum enim uersum ad orientem erat sicut et tabernaculum: habebatque ostium ab oriente contra ostium templi, iuxta Iosephum, ita ut sol equinoctialis oriens directis radiorum lineis per ostia tria, porticus, scilicet, templi et oraculi, arcam testamenti perfunderet. Templum Ecclesiam figurat, porticus que ante templum prior lumen solis recipiebat, illam Ecclesie partem que Domini incarnationem precessit: in qua patriarche et prophete orientem iustitie solem primi susceperunt, et nascenti Domino in carne uiuendo, predicando, nascendo, et moriendo testimonium prebuerunt.

uiginti cubitorum longitudinis, iuxta mensuram latitudinis templi.  Quia antiqui iusti in patientia et longanimitate  exspectabant, etc., usque ad tamen doctrinam eius audire et sacramenta percipere nequiuerunt.

uERS. 4.---Fenestras obliquas.  Sanctos doctores quibus mente excedentibus Deo, arcana celestium specialius uidere conceditur. Qui dum que in occulto uident, publice pandunt, quasi suscepto lumine solis fenestre cuncta templi penetralia replent. Unde oblique, id est, intus latiores fuisse perhibentur: quia qui iubar superne contemplationis uel ad momentum percipit, mox sinum cordis amplius castigando dilatat, et ad maiora capessenda solerti exercitatione preparat.

uERS. 5.---Et edificauit, etc.  Hec tabulata in Euangelio ubi Dominus tentatur a diabolo, pinnacula templi uocantur, etc., usque ad quorum maximam  partem uxores reliquisse completius sancti Stephani testatur historia, ubi feminas eadem religione pollentes non coniuges, sed uiduas eorum appellat.

Latera.  Id. est luriculas, ne quis inde facile ad inferiora decideret, etc., usque ad Latera, id est, muros uel cancellos, uel luriculas, doctores in tabulatis sedentes, qui ad circumstantem inferius populum concionabantur.

uERS. 6.---Trabes autem posuit in domo per circuitum forinsecus.  Domus que tabulata portant, etc., usque ad et tamen ex eis que loquendo, agendo, uel patiendo foris ostendunt, inuenimus salutis auxilium.

Trabes, etc., forinsecus. Tante longitudinis erat, ut capita earum forinsecus prominerent. In infimo  ordine cubitorum septem, in medio sex, in supremo quinque, ut in capitibus earum tabulata componerentur, non muris templi infixa, sed iuxta muros trabibus que de muris exierant, superposita.

uERS. 7.---Domus autem, etc. Hec ad illam Ecclesie partem que post seculi labores et certamina ad eterna premia meruit introduci proprie pertinent. Nihil enim inquinatum intrabit in illam ciuitatem.

Et malleus et securis. Quia hic tundimur aduersitatibus et disciplina ueritatis exercemur, ut illic iuxta meritum locis congruis disponamur, et castigatione cessante solo amoris glutino quo ad inuicem copulemur, uno impleti spiritu perfundamur. Sed quamuis  dicatur: Ne uir perfectus in generationibus suis, et: Beati immaculati in uia, et huiuscemodi, nullus uere perfectus et sine macula uiam huius uite incedere potest. Non est enim qui faciat bonum, et non peccet. Sed secundum huius temporis modum perfecti et immaculati uocantur, qui tunc uere perficiuntur, cum nexibus corporis absoluti ad immortalem domus Domini decorem peruenerint.

uERS. 8.---Ostium lateris.  Qui dam hunc locum male intelligentes, etc., usque ad et bene unum ostium, propter consonam in omnibus sanctis fidem et dilectionem ueritatis.

Ascendebant in medium cenaculum et a medio in tertium. Et edificauit.  Notandum quod triginta cubiti altitudinis de quo supra legitur, etc.,  usque ad quia consona mente et uoce omnes diuine maiestatis gloriam collaudabunt.

uERS. 9.---Laquearibus.  Laquearia sunt tabulata, que magno decore composita et ornata, ab inferiori parte trabibus affiguntur, et quia terne altitudinis domus Domini facta erat, terna habebat laquearia. Sanctis sublimioribus scilicet, quorum opus et doctrina cunctis in templo proposita, quasi longius in alto preeminent; quicunque intercedendo, exhortando, animas infirmorum ne deficiant, protegant.

Cedrinis.  Cedrus arbor imputribilis, etc., usque ad nisi diligere Deum ex toto corde, tota anima, tota uirtute, et proximum tanquam nos ipsos.

 uERS. 10.---Tabulatum super omnem domum quinque cubitis altitudinis.  Hic supremum ipsius domus tectum dicitur, etc., usque ad in spiritu et uirtute Elie.

uERS. 15.---Et edificauit parietes.  Intrinsecus quidem domus cedro erat uestita, etc., usque ad sed non habent quos portent.

Parietes domus. Operiuntur cum corda fidelium amore uirtutum redundant. Sicut enim cedrus perfectos significat, ita locis opportunis, celsitudinem uirtutum, quibus ad eamdem peruenitur perfectionem.

A pauimento. Teguntur omnia lignis, a pauimento domus usque ad summitatem parietum et usque ad laquearia, cum electi a primis fidei rudimentis usque  ad perfectionem bone actionis, et usque ad ingressum patrie celestis insudant operibus bonis, cum a primis iustis usque ad ultimos in consummatione seculi omnes uirtutibus student, quarum merito dicere audeant: Christi bonus odor sumus Deo .

Et texit pauimentum.  Hoc in Paralipomenis plenius scriptum est, etc., usque ad subiunxit: Super omnia autem caritatem habentes, etc. .

uERS. 16.---Aedificauit uiginti.  Quod tabulata, etc., usque ad et hoc per totam Ecclesie latitudinem diffuse per orbem.

uERS. 17.---Porro.  Decem quater ducta  quadraginta faciunt, etc., usque ad quadratus uero mundus in quo pro eadem acquirenda certamus. Unde: De regionibus congregauit eos. A solis ortu et occasu, ab Aquilone et mari .

uERS. 18.---Et cedro omnis. Cedrus insuperabilem uirtutum uenustatem signat, quo ligno omnis domus intrinsecus uestitur, cum corda iustorum solo bonorum operum amore nitescunt.

Habens tornaturas.  Habet domus in tabulis cedrinis tornaturas suas et iuncturas fabrefactas, cum electi ad inuicem pulcherrima caritatis copula nectuntur, ut habeant cor unum et animam unam. Tornature enim que iuncturis tabularum opponuntur, ut unum tabulatum fiat ex omnibus, officia sunt caritatis quibus sancta fraternitas  copulatur, et in unam Christi domum toto orbe terrarum componitur.

Celaturas. Opera sanctorum manifesta expressione quales sint in exemplum aliis proferunt. Unde Paulus et factis et dictis se in exemplum proponit.

Omnia cedrinis, etc.  Lapides parietis uel pauimentum, et tabule, et aurum, etc., usque et ad qui gratiam Euangelii perfecte susceperunt, eterna uita pariter perfruuntur.

uERS. 19.---Oraculum.  Oraculum ubi erat arca, etc., usque ad qui post resurrectionem ascendens in celum carnem sumptam de uirgine in Patris dextera collocauit.

uERS. 20.---Porro oraculum. Bene autem interior  domus uiginti cubitis longa est, pro mysterio gemine dilectionis, de qua iam dictum est, que in hac uita ex parte maxima illustrat electorum mentes, sed in patria cessantibus aliarum uirtutum operibus sola regnat.

Sed et altare.  Thymiamatis scilicet, etc., usque ad quid autem lapis, cedrus, aurumque significent, supra dictum est.

uERS. 21.---Domum quoque ante oraculum.  Domus ante oraculum auro tecta est, etc., usque ad unde: Ego diligam eum, et manifestabo ei meipsum. Et iterum: uenit hora cum iam non in prouerbiis loquar uobis, etc. .

Clauis aureis.  Claui autem sunt precepta caritatis, etc., usque ad qui rursum ad perfectionem  ueniens de clauis dilectionis ait: Mihi autem adherere Deo, etc. .

uERS. 22.---Nihilque erat in templo.  Hec in Paralipomenis plenius explicantur , etc., usque ad: et que sursum sunt sapite, non que super terram .

uERS. 23.---Cherubim de lignis.  Angelice dignitatis uocabulum est, et dicitur singulariter cherub, pluraliter cherubim. Per cherubim ergo angelica ministeria que conditori semper assistunt in celis, possunt intelligi.---Oliuarum. Quia angeli gratia spirituali sunt uncti, ne unquam arescant ab amore Dei, quos luce celestis sapientie mox ipse qui creauit, impleuit,  unde et cherubim dicuntur, id est, multiplicata scientia, uel scientie multitudo. De lignis oliuarum sunt facti, quia lucem nobis scientie tribuunt, iuuante flamma caritatis Dei, que per Spiritum diffunditur in cordibus nostris.

Decem cubitorum.  Decem cubitorum altitudinis sunt, quia denario eterne uite fruuntur, habentes inuiolatam conditoris imaginem, seruata sanctitate et iustitia, et ueritate in qua conditi sunt. Denarius enim decem obolis constat, et continere in se regis nomen et imaginem consueuit. Ideo figure regni celestis congruit, ubi angeli in imagine conditoris ad quam facti sunt, semper manent, et electi homines, imaginem quam peccando amiserunt, recipiunt, unde: Cum apparuerit, similes ei erimus et  uidebimus eum sicut est .

uERS. 24.---Quinque cubitorum.  Ale cum in sanctorum hominum figuram ponuntur, etc., usque ad qui promissus est uite cultoribus, ueniunt denarium.

Ala cherub altera. Geminas habent alas, quia testamenta eque per prospera et aduersa, indefesso proposito semper ad celestia tetendisse et peruenisse declarant, quia hoc idem suis auditoribus faciendum esse demonstrant.

uERS. 25.---Decem quoque cubitorum.  Alti sunt decem cubitis, quia per obseruantiam Decalogi Deo seruiendum predicant, quia Deo fideliter seruientes eterni regni denario remunerandos esse ostendunt.

  Et opus. Duo facti erant cherubim propter consortium caritatis significandum, etc., usque ad quibus post frigora et tenebras idololatrie, lucem ueritatis cognoscere datum est.

 Possunt per duo cherubim duo Testamenta figurari, etc., usque ad sed quia maior sit festiuitas interne beatitudinis de consortio adunate fraternitatis.

In medio templi interioris.  Manifestum est ex predictis, etc., usque ad eam dilectionis gratiam qua se alterutrum complectuntur, exprimit.

uERS. 27.---Extendebant autem alas, etc.  Extendunt autem cherubim ad utrumque parietem oraculi alas, etc., usque ad scriptores eorum iam regnantes cum Domino ipsumque laudantes curam  gerunt salutis, interpellantes pro nobis.

uERS. 28.---Texit quoque cherubim. Circumdati sunt auro, quia preclaris scriptorum suorum operibus confirmata est auctoritas testamentorum, manifestata autem per orbem cognitio est diuinarum Scripturarum, uel interna gloria celestium agminum. Utrumque enim cherubim et angelos, scilicet et testamenta significat.

uERS. 29.---Sculpsit uariis celaturis.  Sculpuntur parietes torno, etc., usque ad longo usu uirtutum exercitata didicit. Et palmas.  Palmas facit, cum memoriam eterne remunerationis sanctorum mentibus infigit, ut  eo minus ab arce iustitie cadant, quo mercedem iustitie semper ante oculos habent.

Et picturas uarias. Facit picturas uarias quasi prominentes de pariete et egredientes, cum omnes multifarias uirtutum operationes fidelibus tribuit, uiscera scilicet misericordie, benignitatem, humilitatem, patientiam, modestiam, etc., super omnia autem caritatem, que est uinculum perfectionis . He uirtutes, cum in tantam electis consuetudinem uenerint, ut naturaliter insite uideantur, quid aliud quam quia ut picture domus Domini prominentes de pariete exeunt? Quia uerba et opera ueritatis non adhuc ab aliis extrinsecus discunt, sed sibimet infixa radicitus parata semper ab intimis cordis, que sunt agenda uel docenda proferunt. Diximus autem  quod pauimenti equalitas, humilem concordiam fraternitatis significat: ubi cum sint Iudei uel gentes, barbari et Scythe, liberi et serui, nobiles et ignobiles: cuncti se in Christo esse fratres, et eumdem patrem habere in celis gloriantur. Concordissima enim humilitas supernorum ciuium nulli dubia est. Texit ergo Salomon pauimentum domus auro in oraculo intrinsecus, et in templo extrinsecus: quia Christus angelos et animas iustorum in celis, plenario dono perfectionis impleuit, et peregrinantes in seculo ciues patrie celestis, signaculo dilectionis eterno, a mortalium uilitate secreuit. Unde: In hoc cognoscent omnes, quia discipuli mei estis, si dilectionem habueritis ad inuicem .

uERS. 31.---Et in ingressu oraculi, etc.  Unus erat ingressus, sed duobus ostiis claudebatur, etc., usque ad imo omnes electi per arma lucis et pietatis aditum sibi patrie celestis aperiunt.

Duo ostiola de ligno oliuarum.  Duo sunt ostiola, quia Deum et proximum diligunt angeli et homines sancti, neque ianuam uite nisi per geminam dilectionem possunt intrare. uel quia utriusque populi fidelibus, Iudeis, scilicet, et gentibus eadem uite ianua reseratur.

Postesque angulorum. Postes habent angulorum quinque, quia non solum animas electorum aula celestis recipit, sed et corporibus immortali gloria preditis in iudicio fores aperit, quinque enim sunt corporis sensus. uel uterque postis oraculi altus est  quinque cubitorum, quia solis illis superne patrie introitus panditur, qui omnibus corporis et cordis sensibus Domino seruiunt: corporis scilicet cum per eos aliquid pro illa agunt; cordis uero, cum sobrie, et iuste, et pie cogitant de eis per ipsos corporis sensus agere decernunt.

uERS. 32.---Anaglypha. Posset dici sculptura facta in iunctura tabularum, sed large accipitur.  anaglypha Grece, Latine dicuntur celature, etc., usque ad horum intuitu continuo uestigia nostra regimus.

uERS. 33.---Fecitque in introitu. Sicut ingressus oraculi quo ad arcam Domini cherubimque peruenitur, introitum celi significat, quo ad uisionem Dei  supernorumque ciuium nos introduci desideramus: ita introitus in templum, primordia nostre conuersionis ad Deum, quando in presentem Ecclesiam intramus. Iste ingressum nostrum ad fidem, ille designat ad spem. Unde postes huius introitus quadrangulati sunt propter quatuor Euangelii libros, quorum doctrina in fide ueritatis erudimur. Postes de lignis.  Quadrangulos propter quatuor scilicet principales uirtutes, etc., usque ad quarta post prudentiam, fortitudinem et temperantiam, iustitia sequitur.

uERS. 34.---Altrinsecus. Quia ad inuicem respiciunt, ut una sine altera haberi non possit. Exterius ostium dilectio fraterna, interius diuina: quia illa prior tempore, hec sublimior dignitate: et per  illam ad hanc intratur: quia in amore proximi discitur, qualiter conditor debeat amari.

Et utrumque ostium.  Quia in utraque dilectione duo sunt principaliter obseruanda, etc., usque ad quia exstinctis peccatis omnibus ad littus et soliditatem uirtutum transeamus.

 Notandum quod in egressu oraculi duo dicuntur fuisse ostia, etc., usque ad aliud mysterii dispensationem prefigurans.

Et se inuicem. uel ostium quod se inuicem tenebat aperitur, cum per ministerium predicatoris discernitur quid proprie ad cognitionem fidei, quid ad uiuendi castitatem pertineat, que utraque nequeunt separari, et quod parum sit, proximorum mala tolerare, et eis bona non commodare, cum hec certissime  soleant in corde perfectorum indissolubiliter permanere.

uERS. 35.---Et sculpsit cherubim. Hec supra exposita sunt, quia in parietibus domus, et in ostiis interioribus eedem picture uel celature facte sunt; quia eadem arcana fidei, spei, et caritatis, que sublimes et perfecti sublimiter capiunt, et que omnes electi plene in eterna uisione percipiunt, etiam catechizandis rudibus pro suo cuique captu discenda et confitenda traduntur, ut sacris initiati mysteriis, quandoque ad capienda ea que pie crediderunt, proueniant.

uERS. 36.---Aedificauit atrium.  De interiori atrio breuiter loquitur, etc., usque ad unde sequitur: Aedificauit atrium interius  tribus ordinibus .

Et uno ordine. Unus ordo lignorum cedri bona est operatio sine corruptione simulationis exhibita, sine cuius adiectione fides, spes, et caritas uera esse non potest. Ligna enim cedri propter odoris gratiam et imputribilem nature potentiam, perseuerantiam, et famam pie actionis designant. Usque ad hoc atrium uniuersi conscendunt electi, qui fide, spe, caritate et opere, Deo placere appetunt, hoc alta meritorum gratia transcendunt perfecti, cum in tanto uirtutum culmine proficiunt, ut dicere auditoribus possint: Imitatores mei estote sicut et ego Christi ; et: Nescitis quoniam angelos iudicabimus, quanto magis secularia .

 uERS. 38.---Ipse est mensis. .

Aedificauitque eam. Quia Ecclesia toto huius seculi tempore, quod septem dierum circuitu peragitur, ex electis construitur animabus: et in fine seculi suum incrementum ad finem perducit. uel ob significationem gratie spiritualis, per quam Ecclesia, solum ut sit Ecclesia, percipit: quia sine donis Spiritus, nemo fidelis effici, uel fidem seruare, uel merito fidei ad coronam iustitie potest peruenire.



CAPUT uII.


Domum autem mulieris ui.  Ecclesie, scilicet presentis, pro qua Christus uir suus morte gustata surrexit, etc., usque ad Aes enim est ualde durabile et sonorum.

uERS. 14.---Fecit omne opus. Quia sancti doctores dum ministerio uerbi fideliter insistunt, opus Dei operantur, quia loquendo foris uiam ueritatis aperiunt illis, quos ipse intus illustrando ad uitam preordinauit eternam. Unde: Ego plantaui, Apollo rigauit, Dominus autem incrementum dedit .

uERS. 15.---Et finxit.  Columna ante fores templi decem et octo cubitis alta est, etc., usque ad a recta uia qua ad promissam  patriam gradimur, ulla in parte declinemus.

Decem, etc. Ter enim seni decem et octo faciunt: tria, scilicet ad fidem pertinent propter Trinitatem; sex ad operationem, quia sex diebus factus est mundus, tria per sex multiplicantur, cum iustus ex fide uiuit et cognitionem pie fidei cumulat exsecutione bone actionis.

Et linea.  Norma apostolice institutionis ambit columnam utramque, cum doctor Iudeis uel gentibus predicare missus, ea tantum facere curat et docere, que per apostolos accepit et didicit Ecclesia. Nam qui aliter docere, uiuere uel predicare uoluerit, et apostolica decreta spernere uel pro libito suo noua statuere, non est columna in templo Dei: quia dum apostolica instituta sequi  contemnit, uel exilitate inertie, uel elationis grossitudine duodecim cubitorum linee non conuenit.

uERS. 16.---Duo, etc.  Capita columnarum, etc., usque ad euangelice perfectionis est insita gratia.

uERS. 17.---Septena, etc.  Hoc in Paralipomenis ita scriptum est, etc., usque ad quia patres utriusque testamenti per gratiam unius Spiritus septiformis, ut essent electi acceperunt.

uERS. 18.---Et duos.  uidentur malagranata facta esse in circuitu capitellorum a parte inferiori, et ex ipsis malisgranatis oriri retiacula: quibus capitella ex parte aliqua tegerentur, signatur quod uirtutes  ex uirtutibus nascuntur, et quod sancti ambulant de uirtute in uirtutem .

 Duo ordines erant retiaculorum in gyro capitelli, etc., usque ad et in eis que intelligimus late patet.

Ut tegerent.  Cum dictum sit de retiaculis, etc., usque ad apte subiungitur: Capitella autem que erant super capita columnarum, etc.

Malogranatorum. Que uno foris cortice multa interius grana circumdant, etc., usque ad sed que intus est fidei, spei, et dilectionis, ceterorumque animi bonorum gratia non cernitur.

uERS. 19.---Quasi, etc.  Per lilia, claritas superne patrie et immortalitatis floribus redolens paradisi designatur amenitas, etc., usque  ad quia non nisi per Euangelium optata uox illa mundo insonuit, Penitentiam agite, etc. . In porticu. Notandum autem in hac sententia Paralipomenis quod eadem porticus templi etiam uestibulum templi uocatur. Unde: Inter uestibulum et altare plorabant; id est, inter porticum et altare.

uERS. 20.---Et rursum  Quorum scilicet factura perennis regni sublimitatem designat, etc., usque ad sed quia illa societas utriusque populi fidelibus tribuitur, recte subiungitur: Malogranatorum.  In malogranato totam significat Ecclesiam, etc., usque ad et utriusque populi electos in una beatitudinis arce colligunt.

 Columnam.  Dextera columna doctores primitiue Ecclesie significat, etc., usque ad nichil industrie saltem ad intelligendos eorum quibus prelati sunt errores.

Fecit quoque.  Hoc mare in figuram baptismi factum est, etc., usque ad cum hunc in uinea laborantibus dandum esse predixit.

uERS. 23.---A labio usque ad labium. Quia a primo baptizato in nomine Iesu Christi usque ad ultimum qui in fine seculi crediturus et baptizandus est, omnis fidelium chorus, eamdem ueritatis uiam ingredi, et communem debet sperare a Domino iustitie coronam.

Quinque cubitorum. Quia quidquid uisu, auditu, gustu, odoratu, tactuque delinquimus, gratia Dei nobis  per ablutionem uiuifici fontis relaxat. Sed non sufficit preteritorum remissio peccatorum, nisi quis deinceps bonis studeat operibus; alioquin diabolus qui exierat de homine, si hunc a bonis operibus uacare uiderit, multiplicius redit, et facit nouissima illius peiora prioribus; unde subditur:

Et resticula triginta cubitorum cingebat illud. Disciplina celestium preceptorum qua a uoluptatibus religamur; unde: Funiculus triplex difficile rumpitur , quia obseruatio mandatorum que in cordibus electorum fide, dilectione, spe superne retributionis firmata est, nullo potest obstaculo dissolui. Resticula mare ambit, cum sacramentum baptismi quod accepimus, piis operibus munire studemus. Hec  triginta cubitorum est, quinquies enim seni triginta faciunt. Senario autem in quo Dominus hominem fecit, cum non esset, et refecit cum periisset, bona operatio nostra figuratur. Et sex per quinque multiplicantur, ut ad triginta perueniant, cum omnes corporis sensus diuinis subiungantur imperiis.

Aliter: ter deni faciunt triginta, et genus humanum post diluuium de progenie trium filiorum Ne latitudinem totius orbis impleuit. Sem quippe Asiam, Cham Africam, Iaphet soboles Europam et insulas maris obtinuit. Et quia baptismi mysterium cum exsecutione operum et spe celestium cunctis erat nationibus ministrandum, resticula triginta cubitorum, mare in quo baptismus figurabatur, cingebat. Sed et hic dicendum, quod Dominus cum esset triginta  annorum uenit ad baptismum, qui quoniam suo baptismate quod tricenarius accepit baptismum nostrum consecrauit, recte mare, quod nostrum baptismum figurabat, triginta cubitorum restis circumibat, ut significaretur dono illius qui baptismum sine peccato subiit, baptismum nobis in eum credentibus in remissionem peccatorum dedicari.

Et sculptura. Cum predictum sit, quod resticula triginta cubitorum mare circumierit, et nunc addatur quod sculptura hec subter labium posita, decem cubitis ambierit, patet quia uas erat in modum phiale expansum et diffusum, quod a triginta cubitis circuitus quos habebat in labio, usque ad decem est coactum. Sculptura autem histriata est que aliquas  rerum historias imitatur. Unde per sculpturas histriatas quibus mare circumdatur exempla priorum temporum signantur, que nobis sunt intuenda, ut uideamus quibus operibus ab initio sancti Deo placuerunt, qua obstinatione iniqui in sceleribus perdurauerunt, quanta infelicitate reprobi perierunt. Quomodo in exordio nascentis seculi Cain ob malitiam inuidie damnatus, Abel iustitie merito coronatus, Lamech ob adulterium et homicidium maledictus, Enoch ob gratiam pietatis ad paradisum reductus, Cham post diluuium ob impietatem detestatus, Sem et Iaphet pro obsequio reuerentie perpetua benedictione donati, Abraham fidei merito heres diuine promissionis effectus, cetera gentium multitudo pro infidelitate relicta. Adueniente quoque in carne  Domino, Iudea pro perfidia repulsa, gentilitas gratia ad salutem reducta, et huiusmodi, que in utroque testamento solerter considerata studiosis prosunt. Ideo forsitan duo sunt ordines sculpturarum histriatarum in mari eneo, ut qui fonte baptismatis imbuti sunt, utriusque testamenti auscultent historias: ideo decem cubitorum erant in gyro, ut quoscunque in eisdem historiis deditos iussis celestibus obedire, et tota intentione ad superna premia suspensos prospexerint, imitari contendant.

uERS. 25.---Duodecim. . Apostolus euangelistas, imo omnes uerbi ministros; unde: Non alligabis os boui trituranti, etc. . Hi mare sibi superimpositum portant, cum apostoli  eorumque successores, iniunctum sibi Euangelii officium prompta deuotione implent.

E quibus tres. Quia in uniuersis quadrati orbis partibus fidem predicant Trinitatis. Hinc quoque apostoli duodecim, id est quater terni sunt electi, ut fidem et confessionem Trinitatis per quatuor mundi plagas euangelizantes, baptizarent omnes gentes in nomine Patris, et Filii, et Spiritus sancti. Quorum et successorum suorum uerba, actus et passiones facile in presenti uidere et cognoscere legendo ualemus. Que uero illos in futuro maneat gloria retributionis, nondum uidere possumus.

uERS. 26.---Grossitudo.  Qui lauacrum baptismi ad salutem et uitam suscipit, fidem et spem et caritatem debet habere, sine quibus nemo  potest recte operari; unde subiungitur, Grossitudo. Quia robore fidei, spei, et caritatis munitur perceptio baptismi, neque aliter proficuum esse accipientibus ostenditur, nisi harum uirtutum firma certitudo mentem accipientium et corpora confirmet.

Lilii.  Lilium comitante odoris gratia candidum colorem foris, etc., usque ad unde subditur:

Duo millia batos capiebat et tria millia, etc.  Batus Hebreorum mensura est, etc., usque ad eiusdem regni facit esse participes.

uERS. 27.--- Mille perfectionem significat, quia denarium quadratum solidum facit. Decies enim decem, centum faciunt, que figura iam quadrata, sed adhuc plana. uerum ut in altitudinem  surgat et solida efficiatur, multiplica centum per decem, et fiunt mille. Quo numero stabilis et uelut quadrata iustorum conscientia signatur. Quocunque enim infertis quadratum, stabit, sic animus electorum nulla tentatione a statu rectitudinis inclinatur.

Et fecit.  Multifarie multisque modis eadem nostre salutis sacramenta figurantur, etc., usque ad diuino fecit amore feruescere.

 Quod ad portandos luteres decem bases sunt facte, etc., usque ad sed uno eodemque nomine Deum Patrem propter unius donum Spiritus inuocantes.

Quatuor cubitorum longitudinis.  Quaternorum cubitorum erat longitudo et latitudo basium, quia predicatores, siue aduersa mundi, et  longitudinem exsilii, et laborum presentium foris tolerent, siue cor in dilectione Dei et proximi interna exsultatione dilatent, semper uirtutibus student, prudenter scilicet inter bona et mala discernentes, fortiter aduersa sustinentes, cor ab appetitu uoluptatum temperantes, iustitiam in operatione tenentes.

uERS. 28.---Et ipsum opus basium. Tabule ex quibus bases facte sunt, quadrate fuerunt, in quibus formule rotunde erant, que coronule siue plecte appellantur, in quarum medio celature leonum, etc.

uERS. 29.---Inter et coronulas et plectas, leones et boues et cherubim.  Non erat plana ulla ex  parte superficies basium, etc., usque ad unde hic quoque post sculpturas cherubim bene adiungitur:

Et subter leones. Quia doctores et in seueritate districtionis qua peccatores iudicant, et mansuetudine lenitatis qua penitentibus remittunt, timent iudicium Dei, ne iniuste ligando atque soluendo iuste ligentur ab eo cuius nequit errare iudicium.

uERS. 30.---Et quatuor rote.  Quatuor Euangeliorum libri, etc., usque ad eos ab imis sustollunt et uelut immissis rotis axes a terra basim altius subleuant.

Humeruli.  Qui rotis antepositis ne ab axe dilabi possent obsistebant, preconia sunt prophetarum, quibus euangelica et apostolica Scriptura, ne cui legentium in dubium ueniat, confirmatur; unde:  Habemus firmiorem propheticum sermonem, cui bene facitis attendentes, etc. . Unde et Marcus ait: Initium Euangelii Filii Dei sicut scriptum est in Isaia propheta; et Mattheus: Hoc autem totum factum est, ut adimpleretur Scriptura prophetarum .

Contra.  Quia omnis Scriptura prophetica sibi est consentanea, sicut uno spiritu condita. Quatuor autem fuere per bases singulas humeruli iuxta scilicet numerum rotarum, non quod quatuor sint tantum libri prophetici, sed omnia que locuti sunt prophete quatuor Euangeliis testimonium prebuere, ut ex consensu utriusque Testamenti una fifides et dilectio Christi nostra omnium corda firmaret.

 uERS. 31.---Unum cubitum.  Propter perfectionem, etc., usque ad unde: Ex parte enim cognoscimus, et ex parte prophetamus, etc. .

Media. Dicit tabulam superiorem, que sicut alie quadrata erat similiterque sculpta, et in summitate sui habebat rotunditatem unius et dimidii cubiti, in qua luter ponebatur.

uERS. 37.---In hunc modum fecit decem bases, fusura una, et mensura, sculpturaque, etc.  Quare decem bases sint facte et totidem luteres suppositi, dictum est supra; quod uero una erat mensura sculpturaque consimilis omnium basium uel luterum, non ea significatione factum est, quod equalia possint esse omnium merita doctorum; sed  quia eis est una fides Euangelii, qua instruuntur, unum sacramentum baptismi quo abluuntur, unus idemque Spiritus quo omnes consecrantur, quamuis habeant diuersas donationes in ipso Spiritu, qui diuidit singulis prout uult.

uERS. 38.---Quadraginta batos capiebat luter unus, etc.  Quadraginta magnam perfectionem significat, quia quater deni faciunt quadraginta, decem autem sunt precepta quibus nostra omnis operatio prefixa est in lege Dei. Quatuor uero Euangeliorum libri, in quibus per dispensationem Dominice incarnationis, celestis patrie nobis patefactus est introitus, et quia omnes qui ad mysterium baptismi pertinent, cum fide et sacramentis Euangelii,  fructum debent recte operationis ostendere, singuli luteres in quibus holocausta lauabantur, quadraginta batos capiebant.

Eratque. . Quod supradictum est: pariterque habebat unum cubitum et dimidium, et utrum ibi amplitudinem an altitudinem significaret, non adiecit: uidetur quod fundum ipsius luteris huius esse amplitudinis uoluerit intelligi, quod ex mensura basis in qua positus erat quisque luter, facillime coniicitur, quod ita describitur: In summitate autem basis erat quedam rotunditas unius et dimidii cubiti, ita fabrefacta ut luter superimponi posset. Latitudo ergo fundi in luteribus unius erat cubiti et dimidii. Ipsa uero capacitas luterum quatuor habebat cubitos, sed utrum in altitudine, an in amplitudine,  an in utroque, dicat qui nouerit.

 Propter quatuor Euangelia in quibus forma baptismi uel cardinales uirtutes quibus baptizati debent institui, uel propter quatuor mundi plagas quibus baptisma ministratur.

uERS. 39.---Et constituit decem bases, quinque ad dexteram partem templi, et quinque ad sinistram.  Sed dexteram partem templi et sinistram non intus in ipso templo, etc., usque ad et flamma diuine caritatis aliena esse considero.

Mare autem posuit ad dexteram partem templi, etc.  Et in hoc eodem atrio, etc., usque ad per quam eadem dilectio diffunditur in cordibus nostris.

uERS. 46.---Iordanis fudit ea rex in.   In quo Dominus noster baptizatus est, etc., usque ad per totam mundi latitudinem impleuit.

Argillosa terra.  De qua facte sunt forme ad fundenda uasa Scripture, etc., usque ad ut ad premia eorum bene currendo perueniamus.

uERS. 48.---Fecitque Salomon omnia uasa in domo, etc.  Superius dixit Hiram fecisse Salomoni omnia uasa, nunc Scriptura subiungit eadem fecisse Salomonem. Salomon enim fecit dictando, Hiram operando.

Altare aureum.  Corda perfectorum interne caritatis et castitatis luce coruscant, etc., usque ad sed solummodo lacrymarum et orationis ei uota pro desiderio regni celestis offerunt.

  Altare thymiamatis Moses fecit, etc., usque ad unde qui in uinea magni patrisfamilias laborant, denario numerantur.

Mensam.  Scriptura spirituali intelligentia clara, etc., usque ad que quondam iuxta litteram intelligenda putabatur.

 Sicut mense in typo Scripture ponuntur, etc., usque ad ita electi in Scriptura continentur erecto ad superna sensu bona celestia a Domino querunt et percipiunt.

uERS. 49.---Quasi lilii.  Hoc uidetur dicere, quia suprema pars candelabrorum in modum repandi lilii erat efformata

Lucernas desuper aureas. Per quod continetur id  quod continet, id est uascula aurea in quibus oleum lucebat, designatur.

Forcipes.  Id est, emunctoria quibus emungebantur lychni, ut reparati melius lucerent.

uERS. 50.---Hydrias. Hydrie precordia sanctorum signant, aqua sapientie et uino compunctionis repleta.

Fuscinulas. Fuscinule quibus carnes preparantur, predicatores, qui suis auditoribus cibum intelligentie administrant: quorum officium est corpus et sanguinem Christi credentibus distribuere, infidelibus abnegare.

Domus interioris.  Ostia domus interioris angelica, etc., usque ad uel quam habent in Deum caritatis.

 uERS. 51.---Perfecit omne opus.  Dum status seculi geritur, facit quidem opus domus Domini, sed nondum perficit, quia corda electorum Dominus, ut bona operentur, inspirat et adiuuat; nullum tamen in hac uita commorantem absque peccato esse tribuit. Namque hoc future beatitudini reseruat. Perficit uero omne opus templi Salomonis et dedicacationi aptum reddit, cum noster pacificus in die nouissima electos resurrectionis immortalitate glorificat, et eternum perducit ad regnum. Unde templum septem annis edificatum, octauo autem perfectum ac dedicatum est. Cui tempore conuenit quod sequitur:

Et intulit que sanctificauerat.  Sanctificauerat Dauid pater Salomonis argentum, cum Deus  Pater eloquentes gratia sui Spiritus ad loquendum uerbum Dei confortat. Sanctificat aurum, cum naturali ingenio preditos ad intelligendam legem illuminat. Sanctificat etiam uasa, cum omnibus Ecclesie filiis Spiritus sancti gratiam largitur. Hec sanctificata Salomon infert in templum, cum Dominus peracto iudicio doctorum et ceterorum fidelium cetum in gaudium celestis regni introducit.

Reposuitque in thesauris domus Domini.  Quia deos suos abscondit in abdito uultus sui a conturbatione hominum. Multi sunt thesauri in una domo Domini, quia in una Ecclesia sancti meritis distant. Et una est patria celestis, quamuis in ea stella a stella differat in claritate . Quod utrumque distributor premiorum demonstrauit, cum ait:  In domo Patris mei mansiones multe sunt .



CAPUT uIII.

uERS. 6.---In sanctum  Domus templi exterior peregrinantem Ecclesiam, sancta sanctorum superne patrie celestis felicitatem designant. Illata in sancta sanctorum arca assumptam Christi humanitatem intra uelum regie celestis inductam.

Subter alas.  Moses fecit duos cherubim aureos, quos posuit in propitiatorio quod erat super arcam. Salomon addidit duos maiores, sub quorum alis arcam nunc dicitur posuisse cum propitiatorio et duobus cherubim prioribus.

 uERS. 8.---Cumque.  Hoc manifestius, etc., usque ad si prominentes ultra ostium uectes producendis ad claudendum ostiis locum non darent.

Qui et fuerunt. In Paralipomenis dicitur: Fuit itaque arca ibi usque ad presentem diem: quod a historiographo additum est, significante usque ad tempora etatis sue eam ibi permansisse, quod non Esdra potest intelligi, quia iam erat incensum templum, sed de Nathan uel aliquo prophetarum, a quibus omnia gesta suorum temporum scripta esse creduntur.

uERS. 9.---In arca.  Erat in arca urna aurea habens manna, etc., usque ad quia soli superne patrie ciues gloriam ibi Redemptoris plene contemplantur.

 uERS. 10.---Nebula impleuit domum Domini, et non poterant.  Id est, synagogam impleuit, quia eorum mentes infidelitatis caligo repleuit, et sacerdotes propter nebulam ministrare non poterant, quia dum mysticos sensus littere uelamine coopertos, et natiuitatis Christi sacramenta inuestigare despiciunt, debitum fidei sue ministerium per nebulam erroris perdiderunt, ita ut exigentibus meritis non agnoscant cultum credulitatis, quibus in nebula doctrine sue Dominus de se etiam aperta narrauit. Sed quia auditorum mentes infidelitatis caligo impleuerat, quasi emissum solis radium nebula interiacens abscondebat.

uERS. 55.---Stetit. In Paralipomenis refertur  quod hic non dicitur: Fecerat Salomon basim eneam, et posuit in medio basilice, super quam stans benedixit omni Ecclesie Isrel.

Et benedixit.  Templum Domini, etc., usque ad et uirtutum operibus proximis prosunt.

uERS. 64.---In die.  Quid est quod Salomon edificauit medium atrii offerens ibi, etc., usque ad sacrificia acceptabilia quotidie spiritualiter Deo offeruntur.

Altare. Quod fecit Moses positum erat ante templum contra ianuas eius, et quia illud angustum erat, et capere non poterat, medium atrii sub diuo sanctificauit, ubi posuit illud altare maximum, quod fecerat uiginti cubitorum.

uERS. 65.---Festiuitatem.  In  uerbis Dierum, etc., usque ad quod etiam Iosephus attestatur.

 Solemnitas quam fecit Salomon et omnis Isrel, etc., usque ad que in Christo Pater contulit Christianis.

Ab introitu.  Per introitum Emath septentrionalem Iudee plagam, per riuum siue torrentem Aegypti designat Australem. Iste autem riuus non est Nilus, sed alius fluuius qui iuxta Riuocorulam influit in mare. Emath autem ciuitas Syrie est. Nunc Epiphania uocatur ab Antiocho Epiphane.

uERS. 66.---Letantes. Decantantes cum delectatione hymnos, ita ut in ea iucunditate sine labore ad propria remearent.



CAPUT IX.


uERS. 11.---Prebente regi.  Multum auri et argenti, etc., usque ad quia germen cum plenitudine fructuum non afferrent.

uERS. 17.---Aedificauit.  Urbes quas edificasse dicitur, etc., usque ad ut hostibus spiritualibus insuperabiles exsistant.

 Ciuitates quas Salomon edificauit de reliquiis Amorrheorum fuerunt, quas non potuerunt filii Isrel delere, sicut in Iesu Naue legitur : has postea rex Aegypti subuertit et dedit in dotem filie sue uxori Salomonis, et idcirco reedificauit eas Salomon.

uERS. 18.---Et Palmiram. Inhabitabilis regio eo  quod nusquam aqua inueniretur; sed illo loco ubi edificata est ciuitas, fontes abundant, et palma, que Grece uocantur Palmira, ipsa est Emath, siue Epiphania uel Antiochia.

uERS. 20.---Uniuersum.  Qui non fuerat de filiis Isrel, fecit Pacificus noster tributarios, cum eis qui non sunt in filiorum numero; sed in seruili conditione utitur ad proprium seruitium. Tales licet in multis aduersentur, tamen frequenter usibus seruiunt Ecclesie, cum in presenti tempore de rebus suis solatia prebent.

De filiis.  Eos qui non ancille filii sunt, sed libere, etc., usque ad et in semitas iustitie ducant.

uERS. 23.---Quinquaginta.  Quinquagesimo  die post Pascha et lex in monte Sina tributa est, et Spiritus paracletus super discipulos uenit. Quid ergo significat iste prepositorum numerus, nisi quod hi qui Spiritus sancti gratia legis Domini scientiam habere merentur, ipsi et se et alios bene regere possunt?

uERS. 25.---Offerebat quoque.  Offert Pacificus noster, etc., usque ad et ea que sunt Deo placita postulat.

uERS. 26.---Classem.  Classis est Ecclesia, etc., usque ad historiam, allegoriam, tropologiam, anagogen in duobus Testamentis.

uERS. 28---.In Ophir.  Ophir nomen est prouincie in India. Ab Ophir uno de posteris Heber nominatur, que et terra aurea appellatur, eo quod montes  aureos habeat, qui a leonibus et seuissimis bestiis incoluntur. Ad quos nullus aliter accedere audet, nisi qui in naui stantes iuxta littus, terram quam unguibus leonum effossam inuenerint, in suam nauem recipiunt, ut si bestie eos senserint, facile in mare recipiantur.



CAPUT X.

Allegorice.  Hec regina uenturam Ecclesiam de gentibus, etc., usque ad in occulto sanctorum fieri conciuis optans.

uERS. 4.---uidens autem.  Regina, uiso Salomone et gloria eius, stupens super prudentia eius, dixit: uerus est sermo, etc. Sic sancta Ecclesia, auditis miraculis Christi, prouocata  est ad querendum eum: quo per fidem inuento, consideratis sancte Scripture testimoniis, diuinitatis eius potentiam agnoscens, parum putat esse omne quod sibi antea narratum est de eo.

uERS. 8.---Beati uiri.  Regina admirando in laudem Salomonis erupit, dicens: Beati uiri. uere beati sunt quorum rex est Christus, et qui eterna eius uisione perfrui merentur, et gloriam quam habet cum Patre et Spiritu sancto conspicere et sapientiam que mundis corde se ostendit perpetualiter percipere letantur.

uERS. 11.---Ligna.  Conditor noster ligna pretiosa, hoc est, etc., usque ad et omnia instrumenta musicorum.

uERS. 12.---Cantoribus.  Hi quidquid agunt  in uerbo aut opere, omnia in laudem Dei faciunt: laudem inter aduersa et prospera, corde, ore et opere pronuntiare non cessant, unde: Super muros tuos, Hierusalem, constitui custodes, tota die et nocte non cessabunt laudare nomen Domini .

uERS. 13.---Rex autem.  Et Pacificus noster Ecclesie sue, omnia que petit, dabit, unde: Quecunque petieritis Patrem in nomine meo, dabit uobis. Non solum quod petimus, imo etiam que humana fragilitas aut nescit, aut non presumit petere, gratuito munere largitur.

uERS. 16.---Ducenta.  In Paralipomenis scutis adduntur haste auree, quia lanceis et scutis utebantur duces excubantes ante ostium domus regis. Unde: lectulum Salomonis septuaginta fortes ambiunt.

  Excubantes ad ostia domus regie, etc., usque ad et scuto fidei tela nequissimi ignea repellentes, exstinguunt.

uERS. 17.---Saltus Libani. Sylua Libani Ecclesiam gentium significat, que de fastu superbie abscissa in fabrica domus Dei aptatur. Unde: Inuenimus eam in campis sylue.

uERS. 18.---Thronum de ebore.  Thronus uel solium est imperialis sedes, que in canticis ferculum appellatur, eo quod residentes ferat, uel de loco ad locum circumferat. Ad quod per sex ascensionis gradus ascendebatur. Sub solio erat scabellum aureum, et summitas throni rotunda, tenta duabus  manibus uel brachiis extrinsecus, iuxtaque stabant duo leones adiuuantes sustentare sedile.

uERS. 20.---Et duodecim. Quia sex ascensionis gradus altrinsecus positi erant pro sustentaculo ascendentis gradus.

 Solium Salomonis Ecclesia esse intelligitur, etc., usque ad munire certant.

Non est factum, etc. Apte Ecclesie conuenit istud, cui dicitur: Multe filie congregauerunt diuitias, tu supergressa es uniuersas .

uERS. 21.---Sed et omnia uasa, etc. Omnia uasa que Pacifici nostri ministerio funguntur aurea sunt, quia omnes anime sanctorum que sunt uasa Dei, ut diuine uoluntati seruiant, splendore sapientie et dilectionis nitentes continent potum uite, et fit in  eis fons aque salientis in uitam eternam .

Nec alicuius, etc.  Quia, secundum Apostolum, Non est in sermone uerbum Dei, sed in uirtute et predicatione Euangelii . Non in persuasibilibus humane sapientie uerbis consistit, sed in ostensione spiritus et uirtutis, ut fides nostra non in sapientia hominum, sed in uirtute Dei sit.

uERS. 22.---Deferens inde aurum, etc.  Quid aurum argentumue significet, etc., usque ad arma bellica prosequitur.

uERS. 26.---Congregauitque Salomon, etc.  De his Iosephus prosequitur. Exornabantur ascensores eorum, primum decora iuuentute florentes, habentes magnam proceritatem, diffundentes in equorum sessione comam, purpura circumamicti, qui armati  existentes circa regem arcusque ferentes equitabant ante eum, quando ad locum aliquem debebat exire.



CAPUT XI.

uERS. 1.---Rex autem.  Salomonem arguit uehementer Scriptura, etc., usque ad mala illius mala Ecclesie significant.

uERS. 27.---uoraginem. Murus ciuitatis cecidit, eo quod ex uno latere precipitio immineret. Quam uoraginem cum rex uellet cequare muris, constituit ducibus, ut hoc implerent opus; sed Ieroboam, qui erat princeps tribus Ioseph, noluit obedire regi, qui constituerat eum prius super edificia propugnaculorum, que faciebat in Ierosolymis, ubi laborauit ita, ut rex  ei principatum militie super tribum Ioseph conferret. Sed rebellis factus egreditur de Ierusalem: cui occurrit propheta deflectens eum in agrum, ut nullus audiret quid ei diceret. Elatusque uerbis prophete suadebat populo, ut se regem faceret: Quod audiens Salomon querebat eum interficere.

Erat autem. Hoc mandatum restitutionis murorum recusauit. Sed unde tanta audacia? quia rex constituerat eum prefectum.

Tolle tibi.  Decem tribus a domo Dauid separate sunt, etc., usque ad quia unus Deus, una fides, unum baptisma.

uERS. 42.---Dies autem. Iosephus dixit regnasse octoginta annis, et uixisse nonaginta quatuor. Sed diuina Scriptura eos tantum annos exprimit quibus  regnauit antequam preuaricaretur.



CAPUT XII.

uERS. 1-4.---uenit autem. Durissimum. Quomodo hoc uerum est, cum superius dictum sit, quod Salomon non constituit quemquam seruire de filiis Isrel? Utique non fecit eos seruire in agricultura uel alio seruili opere. uerum principes ex eis constituit per singulas tribus, qui reddebant regi per uides singulis mensibus annonam, etc., que de expensa regis superius referuntur, quod modo durissimum iugum appellant.

uERS. 8.---Adolescentes. De quibus Aduram unus fuit qui postea lapidatus est. Iuuenes Scriptura non semper iuxta etatem appellat, sed iuxta instabilitatem  animi. Nam Roboam quadragesimo etatis sue anno regnare cepit.

uERS. 11.---Scorpionibus. Genus est flagelli, sicut et de spinis uel pomariis solent esse uirge nodose. uel etiam flagellum Saracenorum cum duabus uel tribus uirgis, quod habet in summitate plumbeas glandes, alias grandines.

uERS. 23.---Ad Roboam.  Roboam de domo Dauid fuit, etc., usque ad et cuius principes uescuntur in tempore suo.

uERS. 28.---Fecit duos. Ieroboam quare uitulus fecerit, uel quomodo Iosephus sufficienter exponit.



CAPUT XIII.

uERS. 1.---Ecce uir. Cuius nomen hic tacetur, in  Paralipomenis Gaddo uocatur uel nuncupatur. Ipse est Gad qui monuit Dauid ire in terram Iuda.  Propheta a Deo missus, etc., usque ad penitenti uenia daretur.

uERS. 11.---Prophetes. Iste pseudopropheta princeps erat sacerdotum, et ualde a rege colebatur tanquam diuinus; timens autem ne per sermonem uiri Dei rex a cultura idolorum recederet, et se tanquam maleficum interficeret, excogitauit ut uirum Dei deciperet, satis astute agens, ut dum transgrederetur preceptum Dei, illius iram incurreret, sicut postea fecit, cum magis homini quam Deo credidit. Ac per hoc monstrarentur esse falsa que predixit, sicque regi persuadere possent, sicut fecit. Audiens autem rex euentum, putauit irrita que uir Dei dixerat, et  non declinauit a uia sua mala.

Omnia opera, etc.  In gestis prophete mira antecedunt, misera succedunt: qua in re quid colligimus? nisi quod apud se propter magnalia gloriatus ab interna mox soliditate est quassatus, et inde ei in opere culpa subrepit, unde sibi gloria in corde subrepsit, ut a propheta falso disceret deceptus, quia nequaquam proprie fortitudinis fuit quod prius accidisset.

uERS. 21.---Hec dicit Dominus.  Bene autem ore eius sententiam mortis accepit, cuius reductione a uite preceptis deuiauit, ut inde penam ueraciter sumeret, unde culpam negligenter admisisset.

uERS. 24.---Et leo stabat, etc.  Hic ostenditur,  quod peccatum inobedientie in ipsa morte fuit laxatum, quia iste idem leo, qui uiuentem presumpsit occidere, ausus contingere non est occisum. Qui enim occidendi habuit potestatem, de occisi cadauere comedendi licentiam non accepit, quia is cuius culpa in uita fuerat punita, erat iam iustus ex morte.

uERS. 31.---Sepelite, etc. Malus propheta sciens euenire que uir Dei predixit, precepit ut sepeliretur iuxta uirum Dei, ne quando ossa illius comburenda effoderentur, sed conseruarentur, per sanctum prophetam, sicut inferius idem testatur liber impletum.



CAPUT XIu.


uERS. 25.---Ascendit Sesac, etc. Sequebantur regem Aegypti currus mille et ducenti, equitum sexaginta millia, et quadraginta millia peditum, quorum plurimos habebat Lib"y", et Aethiopes. Inuadens itaque Hebreorum regionem, munitissimas ciuitates sine dimicatione detinuit, etc.



CAPUT Xu.

uERS. 6.---Attamen bellum fuit inter Abiam et Ieroboam omni, etc. Ieroboam multo exercitu congregato, contra Abiam filium Roboam, qui in duabus tribubus patri successit, castrametatus est. Quod cum audisset Abia, obstupefactus est; uerum roboratus, electo exercitu occurrit Ieroboam in locum qui uocatur  Mons Amorrheorum. Cumque orationem habuisset ad exercitum Ieroboam, tandem ait: In quo de uictoria estis confidentes? An in uitulis aureis et aris, que uestre sunt impietatis et non religionis indicia? An multitudo spem uobis prebuit? Sed nulla uirtus illic est, ubi  licet unus pugnat iniuste. Solummodo enim in iustitia et pietate spes uictorie consistit, que scilicet apud nos est, seruantes a principio leges et uerum Deum uenerantes, etc. Deus autem exercitus Ieroboami audaciam dissoluit; exercitum autem Abie fecit excelsiorem. Nam quanta nullo bello refertur cedes fuisse commissa, neque Grecorum, neque Barbarorum, mirabilem perceperunt, Deo conferente, uictoriam. Quingenta enim millia hostium bello prostrata  sunt, etc.



CAPUT XuI.

uERS. 1.---Factus est autem sermo, etc. Mentio huius prophete in nullo alio loco fit, sed subito introducitur sicut alii, unde Abdias dicitur pauisse in speluncis centum prophetas. Et Elias ait: Prophetas tuos occiderunt. Et filii prophetarum leguntur occurrisse Eliseo, quorum alia nulla fit mentio, nulla specialis nominatio.

uERS. 3.---Ecce.  Demetit Dominus huius uel cuiuscunque iniqui posteriora, cum peccata post finem uite ulciscitur. Demetit et posteriora domus eius, cum imitatorem eternis cruciatibus damnat. Quicunque ergo usque in finem uite in prauis operibus perseuerat, posteriora  illius demetentur.

uERS. 4.---Qui mortuus fuerit.  De Baasa, id est, de corpore diaboli confusione plenissimo, etc., usque ad secum ad eternum rapiunt interitum.

uERS. 6.---In Thersa regna.  Sex annos fecit in Thersa, reliquos autem in ciuitate, que Semeron appellatur, a Grecis uero Samaria. Hic nominauit eam Semeron a Semer priore domino, et est metropolis regni, et postea omnis regio ab eo Samaria appellatur, que nunc Sebaste uocatur, ubi ossa beati Ioannis Baptiste quiescunt.

uERS. 34.---Aedificauit Hiel.  Hiel, uiuens Deo; Bethel, domus Dei interpretatur, destructa a  Iosue atque anathematizata, Iericho menia restaurauit. Cum quis eorum, qui in Ecclesia habitum religionis assumpserant, ad agenda scelera, que ei Dominus iehsu in die baptismatis donauerat, redit, quasque ipse anathematizauerat diaboli pompas, luxuriose uiuendo repetit, cumque errorum dogmata uel gentilium fabulas ueritati ecclesiastice, qua imbutus est, prefert, quasi Bethel egrediens, ruinas Iericho resuscitat. Is et fundamenta fidei, a quibus bona edificia inchoarat, et claustra bone actionis quibus perfici debuerat, perdit.

In Abiram.  Cum conditor Iericho fundamenta poneret, primogenitus eius nomine Abiram mortuus est. Cum portas muniret, Segub filium suum nouissimum amisit, iuxta imprecationem  Iosue.



CAPUT XuII.

uERS. 1.---Et dixit.  Elias interpretatur Deus meus Dominus, uel Deus meus, siue Deus fortis, et significat Christum. Thesbites captiuans seu conuertens interpretatur: et de Domino est scriptum: Conuerte, Domine, captiuitatem nostram. Sicut Melchisedech, ita Elie origo taceatur, cum subito eius nomen introducitur, et hoc in Saluatoris prefiguratione.

In cuius conspectu.  In conspectu Domini stat iustus modo, stabit et in futuro, modo, ut conditoris potentiam ad sensum reducat, et sic fideliter uiuat, in futuro, ut ueraciter uite coronam accipiat.

 uERS. 3.---Abscondere.  Absconditus est Elias noster etc., usque ad et obsequium quod Domino a fidelibus ex Iudeis exhibitum est.

In torrente Carith. Torrens Cyson qui et Carith interpretatur cognitio siue concisio uel diuisio, Iudaico populo conuenit.

uERS. 10.---Mulier.  uidua quam Dominus non frumenti, sed uerbi pane pascit, ea est, que, mortuo uiro, cui uult nubat, id est, excusso seruitutis iugo, subit Christi iugum suaue, et onus leue.

 Hec uidua gentium significat Ecclesiam, etc., usque ad non defecisse dicitur.

 uidua apud quam hospitabatur Elias, et cuius benedixit farine et oleo, synagoga est Iudeorum,  que Mosi morte uiduata, filium nutriebat paruulum, hoc est carnalem populum Iudeorum. Hic ad ingressum Elie, id est Saluatoris nostri, febre infidelitatis infirmabatur, quia in eum non credidit, sed spreuit. Unde mater Synagoga de aduentu Saluatoris conqueritur, quasi ipse esset causa interfectionis populi, dicens: Quid mihi et tibi, etc. Hinc est quod Caiphas ait: Expedit uobis ut unus moriatur pro populo, et non tota gens pereat .

 Sicut propheta uerbis uidue non est exasperatus, quin potius miseretur, ita Redemptor noster non exasperatur malitia Iudeorum, sed misertus sui populi tulit eum de sinu matris, cum tulit eum  de carnali obseruantia legis, et posuit super lectulum suum, hoc est, demonstrauit ei uitam habere in morte sua, expanditque se tribus uicibus, dum Trinitatis fidem insinuabat.

uERS. 19.---Tulitque Elias.  Tulit Elias puerum et reddidit matri sue, cum Dominus noster populum saluans credentem, signa et miracula ostendebat incredulis, ut cognoscerent ueraciter illum uiuere qui credit in nomine eius, et sic eueniet ut plebs Iudaica, ueritate superata, proclamet ad Christum - Nunc in isto cognoui quoniam uir Dei es tu.



CAPUT XuIII.

uERS. 3.---Abdias autem. Abdias princeps exercitus Isrel, cuius nomen interpretatur seruus Domini,  illos prefigurabat qui ex principibus Iudeorum crediderunt, et erant occulti discipuli, ut Nicodemus et Ioseph.

uERS. 30.---Curauit altare.  Et Redemptor noster contra mundi principem ac satellites eius decertans ac superans, altare Domini quod destructum fuerat, id est fidelium corda a labe iniquitatis purgans, aram Deo dedicat, que ex duodecim lapidibus constructa memoratur, quia ex his qui propheticam et apostolicam fidem seu doctrinam sequuntur gratissima ara Deo construitur, in qua sacrificium laudis in odorem suauitatis offertur.

uERS. 32.---Fecitque.  Ex contrito uidelicet corde et humiliato, etc., usque ad in eternum gratulando canamus: Dominus ipse est Deus.

 uERS. 40.---Apprehendite.  Sic Redemptor noster, adueniente die iudicii, mittet angelos suos et colligent omnia scandala de regno eius et mittent eos in stagnum ignis, ubi cruciabuntur secundum duritiam et impenitens cor eorum.

uERS. 41.---Multe pluuie.  Nascente Christo Dei Filio inter homines et teneritudinem carnis nostre accipiente, postquam mortem gustauit, et uictor de mundo ad celos ascendit, imbrem gratie diuine per septiformem Spiritum de supernis ad terram misit, qui nos a peccato mundaret, et spirituales fructus gignere faceret.

 In uirtutibus Elie qui potentia Dei pollebat in infirmitatibus suis, quid de se poterat agnoscebat.  Ibi ostendebat quod acceperat, hic quod acceperat custodiebat. In miraculis monstrabatur, in infirmitatibus seruabatur.



CAPUT XIX.

uERS. 3.---Timuit ergo Elias et surgens abiit, etc.  Sancti uiri, subleuante spiritu ad summa rapiuntur: quandiu uero in hac uita sunt, ne superbiant, tentationibus reprimuntur. Hinc est quod Elias cum tot uirtutibus processisset, Iezabel postmodum quamuis reginam tamen mulierculam fugit: et qui mortuos suscitabat, uentura preuidebat, alia quoque preclara faciebat, timore percussus de manu mulieris mortem fugit, de manu Dei mortem petit, nec accipit.

 uERS. 5.---Et ecce angelus Domini tetigit.  Angelus qui Eliam pauit, magni consilii angelum signat; cuius opera, tam in corporali quam in spirituali natura subsistimus.

uERS. 6.---Et ecce ad caput suum, etc.  Elias bis pastus exprimit nostre nature infirmitatem, quibus non sufficit simplex pastus, sed duplex, quatenus ad superna ualeamus ascendere. Sicut enim corpus sine alimento corporali subsistere nequit, ita nec anima uiuere potest sine uerbo Dei.

 Sic et nos dum inertie somnum a nobis excutimus, necesse est ut diuino solatio confortati, gressu bonorum operum per omne tempus uite presentis summopere festinemus ascendere in montem Dei et in locum sanctum eius, ut ibi requiem inueniamus  eternam.

uERS. 11.---Et spiritus.  Spiritus ante Dominum euertit montes et petras conterit, etc., usque ad ad cognitionem ueritatis incipere exire.

Non in spiritu. Id est, non arbitreris, quod cum uento ueniat Dominus, sed post spiritum commotionis, id est, turbinem et impetum uenti transibit ignis, deinde sibilus aure tenuis, post hoc transibit Dominus, ut loquatur tecum.

uERS. 14.---Ego solus, etc.  Tanto prophete quid difficile fuit cognoscere in hoc mundo famulos remansisse Deo? Sed qui humilis etiam occulta Dei nouerat, elatus etiam aperta nesciebat. Unde certum est, quod humilitatis radio se illuminat, qui aliorum bona subtiliter pensat: quia dum  ea que ipse fecerit facta foris et ab aliis conspicit, eum qui de singularitate intus erumpere nititur superbie tumorem premit. Hinc est, quod uoce Dei ad Eliam solum se estimantem dicitur. Reliqui mihi septem millia uirorum, ut dum non solum se remansisse cognosceret elationis gloriam que ei de singularitate surgebat, inclinaret.

 Non aliter nisi quod eum regem futurum predixit. Eliseum non aliter quam pallium suum iactans super eum. Illos duos reges nec ipse per se, nec discipulis eius Eliseus unxit, sed quidam prophetarum missus est ut ungeret Iehu.

uERS. 17.---Quicunque.  Nocentes, iustitia diuina alios per reges plecti facit mucrone, alios per prophetas et sacerdotes transuerberat gladio lingue.

 uERS. 19.---Profectus. Cum Redemptor noster descendens de celo diuino iudicio acquisiuit populum adhuc terrenis operibus inhiantem, in quo salutem fecit, cum eum ad fidem conuertit. Elias enim interpretatur Dominus Deus, Saphat iudicans, Eliseus Dei mei salus. Super quem propheta pallium suum misit, cum Dominus populum fide catholica induit. Unde Apostolus: Qui in Christo baptizati estis, Christum induistis . Relictis bobus cucurrit post Eliam: quia electorum chorus audito, nisi quis renuntiat omnibus, non potest meus esse discipulus , statim cessauit terrenis lucris inhiare, secularibus desideriis deseruire, et sic aliis uerbum uite  predicauit, hoc est enim osculari patrem et matrem, quoscunque potest siue de Iudeis, siue de gentibus sermone uelle corrigere.

 Populus quoque Christianus carnalia desideria mactans totum exercitum suum in opus euangelizandi conuertit, unde sufficientem pastum adiutoribus suis prebere possit.

uERS. 21.---Secutus.  Nostrum Eliam sequitur et ministrat ei, qui uestigia eius sequens, hoc est mandata illius obseruans, ministerium et honorem condigne satagit exhibere.



CAPUT XX.

 Benadad significat diabolum, qui diuersos exercitus malignorum spirituum ad subuertendum  populum Dei contrahit, sed per pueros principum Isrel uincitur, id est, per bonos auditores doctorum, quia quod auribus audiunt, factis implent. Antiquus hostis in fugam uertitur, omnisque suus exercitus a militibus Christi perturbatur, qui bene ducenta millia et triginta duo esse dicuntur, quia qui utriusque Testamenti scientiam perfecte tenent, et Trinitatis fidem cum gemina caritate conseruant, hi apti militie summi regis esse comprobantur.

uERS. 10.---Hec faciant mihi. Samaria morte ciuitatum habebat terram interius ipsis muris pene equalem, quo subsidio ictibus arietis resisteret extra, murorum altitudo longe superficiem terre transcenderat. Ait ergo rex superbus obsessos terrens, quod tantam haberet multitudinem, ut si quisque  militum unum lapidem uel stipitem uel cespitem ad construendum contra urbem aggerem apportasset, agger exsurgeret qui superficiei que erat intra muros esse uideretur equalis, ita ut ex equo pugnantes contra ciuitatem tela faces mitterent.

Ne glorietur accinctus.  Accinctus est qui cingulo circumdatur, discinctus qui cingulum deposuit. Ait ergo rex Isrel, regi Syrie glorianti quasi iam cepisset Samariam quam obsidere ceperat: Ne glorietur accinctus eque ut discinctus. Ac si dicat: Noli gloriari quasi uictor, qui adhuc in acie positus, quem uictoria sequatur ignoras: quippe qui uincere credidit, uictus est.

uERS. 20.---Fugit quoque.  Id est, diabolus princeps iniquorum, quorum oculi sublimes sunt.  Syria enim sublimis in equo sue superbie confidens cum equitibus scilicet omnibus superbis, quia ipse est caput super omnes filios superbie, ab exercitu Christi superatus in fugam uertitur, et rex Isrel percutit equos et currus, etc., quia rex regum nequitias spirituales obruit humani generis delendo peccata.

 Diabolus licet a sanctis sepius uincatur, tamen  iterum instaurat prelium contra eos, et dum uno modo uincitur, alio statim uincere conatur

 Maligni spiritus si in spiritualibus uincuntur, in corporalibus bellum parant, satagentes ut animas de supernis ad ima precipitent, quo facilius uincant. Si uiderint celestia desiderare, terrena ad amandum ingerunt. Si prosperitate concessa Deo gratie agentur, student ut per aduersa frangantur. Sed sicut Syri, ita demones ubi se superare confidebant, ibi superati sunt.

uERS. 38.---Abiit ergo. Micheas parabola usus est propter sermones quos regi erat dicturus, ut ostenderet hoc ad illum magis quam ad se pertinere.

uERS. 39.---Erit anima. Prouidendum est seruis Dei, ne secundum exemplum Achab perniciosa  securitate sibi blandiantur, quandiu hostis uiuit, ne dum se quasi uictores arbitrentur per fraudem diaboli pacem promittentis citius, elidantur: quia sicut tunc propheta regi pro inconsiderata pietate pronuntiauit affore ultionem, ita nunc propheticus sermo pronuntiat, si paciscamur cum diabolo, eternam nobis per hoc imminere penam.

uERS. 43.---Et furibundus. Iratus Achab prophetam clausum seruari iussit, et confusus uerbis Michee domum remeauit.



CAPUT XXI.

Post uerba, etc.  Naboth. Interpretatur conspicuus, etc., usque ad sed per uana desideria defluebat.



CAPUT XXII.


uERS. 17.---uidi uniuersum Isrelem dispersum, etc. Per hec autem ostendit, quod illius prauitas causa sit stragis. Nam si bonum ac pium habuisset pastorem, ui superasset hostes. Deinde ostendit etiam modum assequende salutis. Si Dominus est, inquit eis, in Deum, reuertatur unusquisque ad locum suum in pace. Si Deo creditis, et uultis ex eo scire quid agendum, dimittite exercitum.

uERS. 19.---uidi Dominum, etc.  Solium Domini angelice potestates, quarum mentibus Deus presidens inferius cuncta disponit. Exercitus celi ministrantium angelorum multitudo: dextera pars angelorum electa, sinistra pars reproba. Neque enim dextera concluditur Deus, neque sinistra: qui  ita est intra omnia, ut sit et extra. Sed quomodo mali de exercitu celi? Quia quamuis ab ethereo celo pulsi, adhuc tamen in ereo demorantur celo; unde Paulus: Contra spiritualia nequitie in celestibus . Omnis exercitus assistit Deo, quia et uoluntas electorum spirituum diuine deseruit potestati, et reproborum sensus sue seruiens malitie, iudicio Omnipotentis obtemperat.





LIBER QUARTUS REGUM Secundum Hebreos, MALACHIM SECUNDUS. *



CAPUT PRIMUM.


uERS. 2.--- Ceciditque Ochozias. Domus Ochozie est Synagoga, que legalibus preceptis quasi cancellis cenaculi undique circumdata erat. Sed sicut Ochozias per cancellos quibus tueri debuit ruens, egritudinem nimiam incurrit, ita et Iudeus legis custodiam excedens, in languorem desperabilem peccatorum cecidit. Ubi quia Dei presidium dereliquit, salutis remedium non inuenit. Confugit enim sicut rex impius ad falsos deos, et ideo prophetico ore corripitur, et de eius morte uicina predicitur. Ochozias Iudeorum maxime principes significat, qui uitiis dediti ueritatem persequuntur; unde: Miserunt principes et Pharisei ministros, ut apprehenderent Iesum, etc. .

 uERS. 9.---Misitque ad eum quinquagenarium principem, et quinquaginta uiros.  Quinquagenarius, confessio penitentie est, qua declaratur remissio peccatorum. Iudei ergo nolentes Christum Deum esse, nec principem penitentie, dicunt ei: Quinquaginta annos nondum habes et Abraham uidisti? et in futuro igni incenduntur. Tertius quinquagenarius, quia conuersus ad fidem Trinitatis, penitentie sacramentum cognouit, indulgentiam meruit.



CAPUT II.

uERS. 2.---Factum est.  Turbo, id est ualidissimus uentus, etc., usque ad Assumptus est Dominus per coitum nec generans, nec generatus.

 uERS. 9.---Fiat in. Elias spiritu prophetali et operatione miraculorum excellenter pollebat, geminam ergo gratiam quam Eliseus in magistro uigere cognoscebat, sibi tribui rogauit. Unde patet quod non esse discipulus super magistrum postulauit.  Fiducia petendi accepta a Domino Ecclesia postulat spiritum Christi, et quia remissione peccatorum indiget qua non eguit Christus, et munere uirtutum quas ex plenitudine sua per Spiritum sanctum tribuit Christus, qui ascendens in, altum captiuam duxit captiuitatem, dedit dona hominibus , illis uidelicet qui spem suam in illo ponunt. Hinc est quod ait:

uERS. 10.---Si uideris. Id est si oculos fidei aperueris, et cum passione et resurrectione etiam ascensionem meam fideliter credideris, petitionis tue  effectum consequeris.

uERS. 13.---Pallium.  Incarnatio est per quam Lethi fluuium dirupit nobisque transitum ad uitam preparauit, hoc Eliseus post transitum Elie retinuit, quia fidem incarnationis Ecclesia post ascensionem Christi reseruauit, per quam presentis  uite fluctus transire satagit; sed sicut Eliseus non nisi inuocato nomine Elie aquas diuisit, ita Ecclesia nisi per inuocationem nominis Christi uirtutes ullas facere non potest. Deus est enim qui operatur in nobis et uelle et perficere.

uERS. 17.---Mittite.  Sal, id est, sapientia in uase fictili, id est, corpore humano posita aquas sanat, id est, populos dulcedine dilectionis et bonorum operum per Christi incarnationem fecundat.

uERS. 23.---Ascendit autem.  Eliseus salus Dei. Is est qui Saluator uocatur, cui illudunt Iudei, quia in Caluarie loco ascensurus erat in crucem; sed Christus postquam ascendit in celos, sicut Eliseus ascendit in Bethel, id est in domum Dei quadragesimo secundo anno, immisit duos ursos de siluis  gentium, uespasianum scilicet et Titum, qui eos crudeli strage deiecerunt, ibique sanguis eorum effusus est ubi Dominum suspenderunt.



CAPUT III.

 Tres reges contra Moab bellantes, rectores sunt fidelium, qui per Trinitatis fidem contra mundi principem et populum, id est philosophos, hereticos, schismaticos atque omnes iniquos armis spiritualibus confligunt. Moab interpretatur de patre, illis conuenit ad quos Dominus dixit: uos ex patre diabolo estis . Hi aduersantur Ecclesie, minis, persecutionibus, et dolo: sed per Christum, qui caput est Christianorum, effugantur.

uERS. 16.---Facite.  Propheta populo siti  fatigato per miraculum consuluit, et prophetie dicta consilium prebent fidelibus, qualiter spiritali doctrina animum reficiant.

 Fossam in alueo torrentis facit, qui profunda mysteria in Scripturis querit. Que absque pluuia et uento aqua replentur; quia sepe absque humano solatio sapientiam confert suis inuestigatoribus potentia diuina. Unde Ioannes dicit: Non necesse habetis ut aliquis uos doceat, sed sicut unctio eius docet uos de omnibus, etc. . Unde: Bibent homines et iumenta , id est, doctrinam accipient, ingeniosi et simplices

uERS. 18.---Parumque.  Non enim sufficit seruis Dei abdita mysteria scire: quin etiam debent ea aliis predicare, et contradicentes redarguere, quibus  promissa est certa de hoste uictoria, ut percutiant omnem ciuitatem.

uERS. 19.---Ciuitatem.  Ciuitas, secularis est prudentia, in qua philosophi et heretici confidunt, hec per predicatores subuertitur.

Lignum.  Non quod facit fructum sed mortiferum  quod secuturo examine succisum, pabulum fiet ignis eterni. Fontes aquarum obturantur, cum heresiarche cum suis sequacibus per catholicos damnantur. Agri egregii lapidibus operiuntur, cum uenustas locutionis heretice et philosophice anathematis pondere obruitur. Remanent tantum muri fictiles, id est false rationes, que a fundibulariis, id est sanctis predicatoribus ad nichilum rediguntur.

 Ita philosophi uerbum stultitiam existimantes, derident passionem Christi, et Ecclesie martyrium dementiam existimant.



CAPUT Iu.

uERS. 1.---Mulier, etc.  Sancta Ecclesia duorum populorum, id est Iudaici et Gentilis est mater,  etc., usque ad Nam Abraham et Sara tres uiros suscepit et pauit.

uERS. 18.---Creuit autem.  Sic populus Isreliticus postquam in Aegypto excreuit, et per Moysen in desertum eductus Domini uocem audierat, quando lumine sententie debuit illustrari, mox animo ad idololatriam recurrens mortuus est.

uERS. 29.---Et ille.  Dum Dominus, etc., usque ad per amoris spiritum puer ad uitam rediit.

uERS. 38.---Filii prophetarum. Id est predicatorum qui ambulant in lege Domini, et scrutantur testimonia eius, in presentia Saluatoris semper uiuunt.

uERS. 39.---Concidit.  Qui littere legis intentus uel philosophie studiosus amaritudinem de  lege uel mortiferum de philosophis sumens intermiscet ueritati euangelice, et in olla cordis coquens tale pulmentum, hoc est documentum preparat auditoribus suis. Dicit enim Apostolus: Littera occidit, spiritus autem uiuificat . Et: Prudentia carnis mors est; prudentia autem spiritus, uita . Hoc sentientes fideles, mortem in olla clamant; sed farina in olla mittitur, cum scientia spiritualis in tale condimentum intromittitur, ut exclusa amaritudine, pastus fiat salubris.

uERS. 42.---uir autem.  uir cetus est patrum: qui de Baalalisa est, quia ternarium in confessione Trinitatis seruat. Baalalisa enim tertium habens interpretatur. Hic uir uiro Dei panes primitiarum offert; cum Redemptori gratia eius inspiratus  offert libros de origine creaturarum compositos. Offert frumentum nouum in pera; cum nouum testamentum in Euangelii et apostolorum scriptis profert. Iubet Eliseus noster ministris, id est predicatoribus ut hec fidelibus dispensent, et de thesauro suo, proferant noua et uetera, quod mysterium in Euangelio legimus in fractione quinque et septem panum, ubi satiatis turbis collegerunt duodecim cophinos, siue septem sportas fragmentorum, quia nullus sacramenta Scripture per omnia capit, quando sibi satiato supererit iuxta uerbum Domini.



CAPUT u.

uERS. 1.---Naaman, etc.  Gentiles significat  uirtute bellorum principatum gerentes, ac rerum decore fruentes. Unde Naaman decus siue commotio eorum interpretatur: uir fortis et diues, sed leprosus; quia quamuis per potentiam regni ac rerum abundantiam dominari uideretur: tamen per errorem idololatrie lepra fedus apparuit.

uERS. 2.---Porro de Syria.  Latrunculi de Syria, etc., usque ad sicut in Euangelio princeps sacerdotum fecit.

 Et Dominus quos presciuit, hos et uocauit, etc. ueniens gentilis populus ad domum Elisei, etc., usque ad quia baptizatos oportet Dominici corporis participatione confirmari.

uERS. 17.---Tollam onus.  Partem sancte terre secum tulit Naaman ut poneret in templo idolorum,  et super eam consistens, Dominum cuius erat terra, adoraret, ne offenderet Dominum suum si pariter non adoraret.

uERS. 20.---Giezi.  Preruptum, etc., usque ad hic est canis reuersus ad uomitum.



CAPUT uI.

uERS. 5.---Accidit autem.  Cum impios Iudeos, per corpus operata presentia Christi, tanquam infructuosas arbores cederet; unde: Ecce securis ad radicem arboris posita est. Ab eis interueniente passione corpus ipsum deseruit: profunda descendit, quod in sepultura depositum tanquam ad manubrium spiritu redeunte resurrexit.

 Curandum ualde est, ne intellectus otio torpeat,  ne in exercitatione operis uitio elationis euanescat.

 Ferrum in manubrio, intellectus est in corde: hoc ligna ceduntur, cum praue agentes increpantur. Quod dum fluxe agitur, dum lapsus uane glorie non uitatur; ferrum in aqua perditur, quia ex dissoluto opere, intelligentia fatuatur, que ad hoc datur, ut dantis ante oculos ex bona actione restituatur, unde sequitur: Hoc ipsum. Electi uero si quando offendunt, ad cor uelociter redeunt, et culpam lacrymis insequuntur, unde: Heu, heu, etc. Qui flentes caute inspiciunt, non solum que mala commiserunt, sed etiam que ex accepto munere reddere bona debuerunt, et hoc est: Heu, heu, heu, et hoc mutuo acceperam; ac si dicat: Illud per dissolutionem  negligentie perdidi, quod ut per bona opera redderem, ex gratia Redemptoris accepi: sed nunquam Deus mentem deserit, que in peccatis se ueraciter agnoscit. Unde Eliseus lignum deorsum misit, et ferrum in superficie attulit, quia Redemptor cor peccatoris humiliat, et eam quam amiserat intelligentiam reformat. Unde in alia translatione dicitur: Quod confregit lignum et iactauit, et sic ferrum sustulit. Lignum frangere est cor ab elatione conterere, ad ima iactare, cogitatione proprie infirmitatis humiliare. Illico ferrum rediit, quia ad usum exercitationis pristine intelligentia recurrit.

uERS. 14.---Qui cum uenissent.  Qui in nequitie armis confidens, Christi famulis insidias preparat,  nocte perfidie excecatus, bellum contra Ecclesiam gerit.

uERS. 15.---Heu, heu, etc.  Hic notat illos qui pusillanimitate cordis, penas uerentur corporales.

uERS. 16.---Nolite timere. Nolite timere eos qui occidunt corpus, et post non habent quid faciant uobis.

Plures.  Possum rogare Patrem meum, et exhibebit mihi plusquam duodecim legiones angelorum.

Domine, aperi.  ualde necesse est ut Eliseus noster aperiat oculos cordis ad considerandum, quia omnes qui confidunt in illum non confundentur.

uERS. 18.---Percute.  Bonum est oculum  scandalizantem erui, ut intuitus superbie et malitie obturetur, et oculus sane fidei ac simplicitatis aperiatur.

. Postquam Eliseus hostes in Samariam adduxit, non eos occidi permisit, sed refectionem illis preparans, dimisit eos in pace. Et Saulum diu contra stimulum calcitrantem, primum Dominus excecauit, deinde scientia spirituali ditauit. Nobisque precepit ita: Diligite inimicos uestros, et benefacite his qui oderunt uos .

uERS. 24.---Congregauit.  Benadad et exercitus, est diabolus et iniqui, scilicet pagani, Iudei et heretici, quos contra Ecclesiam bellum gerere excitat. Per tales affligitur populus Dei, qui est positus in Samaria, id est legis custodia: fitque fames,  cum non permittitur doctoribus uerbum Dei predicare. Sed Eliseo reuelante, id est, Redemptore per Euangelium indicante, salus que a peccatoribus longe est, timentibus Deum prope esse scitur. Dicit enim Dominus: Cras modius, etc. Modius simile perfecta est mensura diuine sapientie que est in Nouo Testamento. Duo modii hordei sunt scientia legis et prophetarum, qui comparantur statere uno, hoc est fide catholica, in porta Samarie, id est in predicatione apostolica, per quam intratur in Ecclesiam. Cessante enim turbine persecutionis que fit hodie, dabit Dominus cras, id est tempore futuro, tranquillitatem, ut predicatio perfecte compleatur.

uERS. 25.---Factaque fames, etc.  Dum a cultu Dei gens iniqua discedit,  horrenda fame comprimitur, et iusta necessitate turbatur. Cur famem, o miserrime, pateris? Cur tanta penuria laceraris? Crescit famis quotidie pena, quia quotidie crescit et culpa. Perseuerant flagella, quia in populo perseuerant et delicta. Deinceps uita peccata, delicta compesce, ad Deum conuertere, relinque idolum: tunc poteris hostes diuino adiutorio uincere. Nec quisquam nocere poterit ulterius, si damnato scelere, diuinus in te germinauerit cultus. Proh nefas! horrenda cadauera et columbarum stercora peccator populus uescitur, nec Dei cultum querit. Inquinatas carnes et horrendas escas fames et necessitas poscit; et adhuc figmentum duritia colit. In cibum pietas uertitur, in pabulum suscepta soboles  commutatur. Ante parricidium geritur, quam ad funestas epulas ueniatur. Innocens sanguis effunditur, ut parentum fames rabida saginetur.



CAPUT uII.

uERS. 3.---Quatuor, etc.  Leprosi sunt, etc., usque ad in quatuor mundi partibus fidei ueritatem predicent.

uERS. 17.---Porro. Dux typum tenet Scribarum et Phariseorum, ad quos ueritas ait: ue uobis, Scribe et Pharisei hypocrite, qui clauditis regnum celorum ante homines: uos enim non intratis, nec intreuntes sinitis intrare . Quem conculcauit turba in porta, quia gressum ad fidem intreuntium impediebat: unde merito conculcatus, id est, examine iusti iudicis damnatus, perpetuas mittetur  in tenebras.



CAPUT uIII.

uERS. 7.---Benedab, rex Syrie, etc. Syrorum rex dum uenisset in Damascum, et agnouisset quia Diuinitas ei et eius exercitui timorem immisisset et fugam, et non inuasione hostium fuisset factum, nimis afflictus, eo quod Deum ita haberet iratum, corruit in languorem.



CAPUT IX.

uERS. 1.---uade.  Designat gentium principatum, quem Dominus destinauit ut sacrilegam ciuitatem, que prophetas et Dominum prophetarum occidit, et apostolos eius persecuta est, ultione iuxta perimeret, et sacerdotium quod post Christum inaniter habuerat, destrueret,  templumque subuerteret, necnon et impiam Synagogam, que sanguinem sanctorum semper sitiebat, de regni culmine precipitaret, ac rectores illius interficeret.

uERS. 29.---Regnauitque.  Dicitur de Ochozia, etc., usque ad et uno anno regnauit.



CAPUT X.

uERS. 15.---Estne cor tuum, etc. Hinc est ergo perspicuum, quod etiam in tribubus erant quidam uiri pietate prediti, propter quos etiam aliorum curam gerebat Dominus.



CAPUT XI.

uERS. 1.---Athalia uero.  Athalia, que semen Dauid exstinguere moliebatur, impietatem exprimit Synagoge, que semini Dauid, hoc est Christi,  insidiatrix erat. Que aliquando regnare uidebatur, cum legis ceremonias temporaliter obseruabat. Interpretatur enim Athalia temporalis Domini. Sed Iosabeth strenuitate, que interpretatur saturitas Domini, id est, Ecclesie, in qua uere sunt delicie, seruatur Ioas, id est memoria Domini. Christus, scilicet, in quo est memoria nominis Domini, ne per crudelitatem seuientis hostis interimatur in cordibus electorum. Magis nutritur in domo Ioiade, qui dilectus Domini sonat, de quo Pater: Hic est dilectus Filius meus , cuius domus sancta Ecclesia, ubi in sancta fide electorum manens quotidie facit augmentum corporis sui, donec tempore iudicii sceptrum regni et potentiam aduersus eos  extollet, qui eum deprimere cogitabant, et interfectricem sanctorum eternis deputauerit penis.

uERS. 4.---Anno autem septimo misit Ioiada pontifex, etc. Sortes quatuor et uiginti erant sacerdotum, leuitarum et ianitorum, et habebant totidem pontifices, qui singuli per totidem septimanas sibi ex ordine succederent, habentes singuli sub se quatuor et uiginti sacerdotes et totidem leuitas, et eiusdem numeri ianitores. Intrante itaque nouo pontifice sabbato ad officium cum noua turma sacerdotum, leuitarum, ianitorum, ille pontifex cum sua turma, qui transacta septimana ministrauerat, post sabbatum domum reuertebatur ad uxorem, quandiu enim ministrabant a coniugali opere cessabant, in porticibus circa domum Domini usque ad sabbatum  manentes. Sed tunc summus pontifex propter necessitatem augendi exercitus, et eos qui septimanam expleuerant, retinuit, et illos qui impleturi erant suscepit. Qui et alios quoque leuitas de urbibus et principes familiarum congregauit, quos filium regis educturus tali ratione distinxit, ut illi, qui impleuerant sabbatum, armati circumstarent regem in interioribus atrii locis. Qui ad sabbatum uenerant domum regis, id est palatium obseruarent, et portam scutariorum per quam de templo ad palatium descendebatur. Reliqua multitudo exteriores atriorum ianuas contra furorem regine, si quid moliretur, custodirent: postea eduxit regem de domo Domini ubi erat absconditus, ueneruntque per uiam porte scutariorum in palatium, et sedit super thronum regum.

 uERS. 6.---Ad portam.  In palatio porta Sur et domus Messa  esse uidentur.

Scutariorum et custodietis excubias domus.  Scutarii erant tutores regis custodientes palatii uestibulum.

uERS. 12.---Et posuit super eum diadema et testimonium.  In libro Dierum apertius: Et imposuerunt ei diadema dederuntque in manu eius tenendam legem. Et erat utique salutaris prudentie, ut post tyrannice necem regine, succedenti in regnum filio regis, cum ipso regni habitu disciplina legis Dei seruanda committeretur: et qui se prelatum populo uideret regendo, ipse se regendum diuinis legibus subdi debere meminisset.

 uERS. 17.---Pepigit igitur Ioiada fedus inter Dominum, etc. In Paralipomenis, inter se: quia se loco regis et Dei, cuius minister erat, posuit; unde Ioiada: recognoscens Dominum uel diligens interpretatur: quia Dominum cognoscere et diligere docuit. Pepigit fedus inter Dominum et regem et populum, ut rex et populus Domino seruirent: pepigit inter regem et populum, ut populus erga regem fideliter ageret, et rex cum iustitia populum regeret.



CAPUT XII.

 Mandat rex noster ut doctores accipiant omnem pecuniam, que a pretereuntibus iustis scientie spiritualis, uel bonorum exemplorum in thesaurum  Domini confertur, uel predicatorum officia ad instaurationem templi spiritualis conferantur, quatenus ibi quodcunque scissum per errorem uel uitia inuenerint, restaurent, ne forte per negligentiam magistrorum depereat multitudo auditorum.

uERS. 5.---Sartatecta.  Dicit ruinas domus Domini, ut quod cadere ceperat, fulciretur. Legitur enim in Paralimopenis quod Athalia et filii eius, id est, sacerdotes idolorum, quia legitur non habuisse filium, destruxerunt domum Domini, et de sanctificatis fecerunt Baal.

uERS. 6.---Igitur usque.  Ante aduentum Christi licet doctrina legis in gente Iudea fuerit, tamen per doctorum negligentiam in multis corrumpebatur, donec ueniret ipse qui legem dedit, et per  sancte Trinitatis fidem decalogum in Mosi et prophetarum scriptis spiritualiter obseruandum doceret.

uERS. 7.---Ad instaurationem templi reddite eam, etc.  Dominus euangelicis doctoribus ait: Predicate Euangelium omni creature, infirmos curate, mortuos suscitate, leprosos mundate; gratis accepistis, gratis date .

uERS. 9.---Et tulit.  Pontifex noster, qui seipsum obtulit hostiam Deo, gazophylacium unum posuit, id est, unam catholicam Ecclesiam fecit, cui foramen desuper aperuit, quia transitum inde ad celos parauit.

Et posuit.  Altare corpus Domini, iuxta quod gazophylacium est, cum Ecclesia Christo coniuncta est ad dexteram ingredientium domum. Quia qui per fidem ingrediuntur Ecclesiam, intendunt ad  eternam beatitudinem, quam dextera significat, peruenire. Istuc ergo mittunt sacerdotes, qui custodiunt ostia templi, omnem pecuniam, que defertur ad templum, cum predicatores, qui seruant introitum fidei, offerunt uota fidelium in uerbis et operibus: et in Ecclesia rite precibus commendant Deo.

uERS. 10.---Scriba regis, etc.  Summi sunt doctores, qui pecuniam collatam iuxta numerum et mensuram illis tribuebant qui preerant fabris et cementariis, hoc est, dispensatoribus uerbi Dei, qui euangelici tritici mensuram conseruis suis, his qui operantur in domo Domini et uirtutum opera in edificio diuino componant, tribuebant.

 Apostoli, quos principes in Ecclesia electio diuina constituit, per discipulos uerbi semina per  totum orbem sparserunt, quatenus operarios uoluntatis Dei idoneos auditoribus suis preficerent, quorum alii fabricabant ligna, cum se et sibi obedientes ligna fructifera in domo Domini parare studebant. Alii sartatecta templi faciebant, quando illi, que per heresim et schismata rupta erant reedificabant; alii saxa cedebant, cum duros corde et incredulos fortiter increpabant, ita ut impleretur instauratio in uniuersis, que indigebant expensa ad domum Domini muniendam, iuxta illud: Unicuique autem uestrum data est gratia secundum mensuram donationis Christi .

uERS. 13.---uerumtamen non fiebant.  Alia debet esse ratio formandorum uasorum in ministerium  Domini, alia parandorum lignorum et saxorum in edificium domus, quia alia debet esse doctrina, qua rudes imbuuntur ad fidem, et alia qua iam perfecti instruuntur ad scientie plenitudinem. uasa Domini sunt, qui iam apti sunt ad capienda munera diuina, et habiles sunt ad ministerium Dei.

Non fiebant. In Paralipomenis. Cum complessent omnia opera, detulerunt coram rege et Ioiada reliquam partem pecunie de qua facta sunt uasa templi. Non est contrarium, quia non de eadem pecunia que offerebatur a populo ad instaurationem domus Domini facta fuerunt uasa in ministerium templi, sed de reliqua parte pecunie, que et in aliis donationibus fuerat collata.

Et fuscinule, etc.  Doctores, quorum officium  est corpus et sanguinem Domini credentibus distribuere, infidelibus abnegare, necnon et spiritualem alimoniam uerbi cuique prout conuenit dispertiri: quia sunt in uerbis Dei, que nostre humilitati reuelare dignatus est, sunt alia que nostre capacitatis mensuram transcendunt.

Thuribula.  Sunt qui mundam orationem ex conscientia pura et fide non ficta offerunt Deo et dicunt: Dirigatur oratio mea, sicut incensum in conspectu tuo .

Tube omne uas, etc.  Doctores, qui toto orbe uocem euangelice predicationis emittunt, unde: Quasi tuba exalta uocem tuam .

uERS. 15.---Et non fiebat ratio iis omnibus, etc.  Tam religiosi fuerunt, ut nullus dubitauerit qui  pecuniam Dei sine fraude tractarent. Unde constat quanta discretione opus est his qui pecuniam uerbi Dei dispensant conseruis, de qua ratio reddenda est, ut non minus fideles inueniantur hi in spiritualibus quam illi in corporalibus.

uERS. 16.---Pecuniam uero pro delicto, etc.  Hic ostenditur quod confessio peccatorum et penitentia non proprio cuiusque, sed sacerdotum iudicio peragenda est, quorum est discernere inter mundum et immundum, et lepre maculam diiudicare.



CAPUT XIII.

uERS. 14.---Eliseus autem.  Redemptor noster rectoribus Ecclesie armis spiritualibus se indui, et contra hostem antiquum precipit preliari.  Arcus sacrum est eloquium, quod ex utroque Testamento uelut ex cornu et chorda constat. Per uetus quippe Testamentum figuratur cornu propter duritiam; per Nouum uero, quod incarnato Domino factum est, figuratur chorda: et dum chorda trahitur, cornu curuatur, quia cum Nouum Testamentum discutitur, uetus a rigore suo ad intellectum spiritualem flectitur. Sagitte sunt uerba que doctores proferunt. Nos ergo cum Scripture sacre dicta pensamus, arcum intendimus; cum uerba doctrine damus, sagittas emittimus.

uERS. 16.---Superposuit.  Exemplis suis Dominus actiones doctorum dirigit et confortat.

uERS. 17.---Aperi fenestram.  Lumine scientie  suos hortatur primum illustrari, et sic iacula uerborum mittere.

Sagitta.  Predicatio sancta certissima est interfectio spiritualium hostium si perseueranter agitur, unde non debet doctor propter auaritiam negligere animarum curam, sed magis per pietatem ad eternam pretendere requiem, quod significat Aphec: interpretatur enim: continebit uel apprehendet, unde Apostolus enumeratis uitiis subintulit: Tu autem, homo Dei, hec fuge, sectare uero iustitiam et pietatem, et apprehende uitam eternam .

uERS. 18.---Tolle. Qui cum.  Doctoribus precipitur iaculo predicationis terram, etc., usque ad Fides sine operibus mortua est.

 Resurrectio cadaueris, etc., usque ad et  potius ibi quam hic habere locum.



CAPUT XIu.

uERS. 1.---In anno secundo. Et fecit.  Amasias fecit bonum in conspectu Domini, sed non corde perfecto: bona quippe opera que placent Deo fecit, sed non corde perfecto, quia sub simulata specie coram hominibus ostendebat, et sic coram Deo accepta non erant.

uERS. 7.---In ualle.  ualli Salinarum erat ubi sal faciebant. uel ceno salsuginis deciso et siccato et incenso; uel aquis puteorum salsis feruefactis, et usque ad salis firmitatem coquendo perductis; uel alio quolibet ordine quo sal fieri consueuit.

Petram.  Petra ciuitas est Arabie nobilis in terra Edom, que in libro Numerorum Recem dicitur,  et a Syris sic appellatur. Sed Iosephus non ciuitatem dicit, sed magnam petram in Arabia constitutam.

Iectehel.  Quod Amasias uictor nomen imposuit, interpretatur cetus Dei uel auxilium Dei, agente eo fideliter ut presentis uideretur memorie, quod hanc uel cetus populi Dei uel Deo adiuuante ceperit.

uERS. 25.---Ipse restituit terminos Isrel, etc. De Ieroboam dicit: Ipse restituit terminos Isrel, ab introitu Emath usque ad mare solitudinis. Emath, que nunc Epiphania dicitur, septentrionalis erat terminus Isrel. Mare autem solitudinis, mare Mortuum est, quod in latitudine per stadia quingenta octuaginta usque ad Zoaros Arabie, in longitudine centum quinquaginta, usque ad uicinia Sodomorum progreditur.  Igitur Ieroboam castrametatus contra Syros, omnem eorum prouinciam  deuastauit.

Que est in, etc. Hepher turris erat non longe a templo, enormis magnitudinis et altitudinis: unde Hepher dicitur, id est tenebrarum, siue nubea: eo quod usque ad nubes caput erigat, que in Zacaria turris nebulosa uocatur.



CAPUT Xu.

uERS. 1.---Anno uicesimo Azarias.  Ipse est Ozias, etc., usque ad superius porta Ephraim dicitur.

uERS. 35.---Ipse edificauit.  Ioatham edificauit portam domus Domini excelsam, que in  Actibus apostolorum Speciosa dicitur, et ab Hebreis Porta Ioatham uocatur.



CAPUT XuI

uERS. 3.---Consecrauit.  Beenon filii Ennon. Thophet siue Thaphet est in ualle Beennon iuxta Acheldemach, locus olim amenissimus, ubi solebant sacrificare demonibus. Hebraice Gehennon, id est uallis Ennon; unde in Euangelio gehenna dicitur, quia sicut perierunt ibi qui idola colebant in corpore et in anima, ita peccatores qui ad infernum transeunt eterna damnatione punientur.

uERS. 18.---Musach quoque.  Est edificium positum in uestibulo templi, ubi reges quando sabbato ad templum ibant, eleemosynam mittebant; et  ita Musach sabbati gazophylacium est regum, sicut corbana sacerdotum. Musach quoque, etc.  Non ideo conuertit in templum Domini, quod in eo cultui Dei seruiret, sed ut cum templo profanaretur, studens placere regi Assyriorum magis quam Deo, ut cum illuc ueniret illud uidens concupisceret et auferret sicut alia multa Achaz sibi tribuente. quo inueniret gratiam illius.



CAPUT XuII.

uERS. 27.---Adduxistis.  Rex Assyrius, id est diabolus cum suo exercitu populum ecclesiasticum obsidendo et deuastando quotidie afficit, cum eos propter peccata commissa de sedibus propriis euellens defert in terram alienam. Unde: Super flumina Babylonis illic sedimus, et fleuimus dum recordaremur  Sion.

uERS. 29.---Et unaqueque.  In libro Locorum legitur, quod Benoth et Nergel fuerunt ciuitates quas construxerunt in Iudea qui de Babylonia transierant. Asima quoque oppidum edificauerunt qui ad eam uenerant de Emath. Nebahan et Tharthac ciuitates sunt quas Heuei in Iudea condiderunt.

 uidetur iuxta consequentiam sermonis et idolorum, quibus he gentes prius seruierant, hic posse uocabula intelligi, quia cum dictum esset: Et unaqueque gens fabricata est Deum suum, quasi ad expletionem sententie subiunctum est: uiri enim Babylonici fecerunt Sochoth Benoth; id est tabernacula: Benoth, quod est nomen idoli. In sequentibus  ostenditur Adramalech et Anamelech idola fuisse urbis Sepharuaim, ita uidetur consequens ut et Nergel Cuthenorum, Asima Ematheorum, Nebahath et Tharthach idola fuerunt Heueorum.

uERS. 33.---Et cum.  Habent heretici quedam sacramenta communia cum sancta Ecclesia, usque ad et nepotum intelligimus.



CAPUT XuIII.

Anno tertio. Ezechias.  Apprehendens Dominum uel fortitudo Domini. Nam Redemptor noster Dominus fortis, Dominus potens in prelio, non solum idola gentium contriuit, et cultum idololatrie dissipauit quatenus unius Dei notitiam haberent,  eiusque cultui digne manciparentur: quin ipsam litteram legis Mosaice, quam ille populus legalis assidua lectione resonabat ac pro magno habebat, contriuit, ac sensum spiritualem in ea intelligere eos docuit.

uERS. 4.---Confregitque. Ezechias serpentem confregit, quia in Domino Deo sperauit, non in eneo serpente.

Nohestan uocauit, etc. Quod interpretatur es eorum, ut quem illi pro numine colebant, in dictis eius metallum eum esse, non Deum, agnoscerent.

uERS. 17.---Rabsacen.  Quia Hebraice loquitur: filium Isaie putant qui proditor fuit cum Sobna; uel Samariten, et ideo Hebraicam linguam sciuisse. Qui quasi quedam contraria fortitudo imitabatur  prophetas sua arrogantia. Prophete dicunt: Hec dicit Dominus. Iste dixit: Hec dicit rex magnus, rex Assyriorum.

uERS. 18.---Eliacim.  De hoc Eliacim dixit Isaias: uocabo seruum meum Eliacim , qui fuit pontifex post Sobnam: quem tradunt Hebrei, Rabsacis comminationibus perterritum, prodidisse Ierusalem, et excepta arce sicut et templo, Assyrios totam urbem cepisse; quem etiam Sobnam cum Eliacim ad Rabsacen exisse quidam autumant.

uERS. 21.---An speras. Nulla narrat historia quod Ezechias Pharaonis auxilium postulauerit.

uERS. 22.---In Domino.  uerum est quod in Deo habuerunt fiduciam, sed falsum est Ezechiam abstulisse excelsa Dei et altaria: hoc enim non  contra Deum, sed pro Deo fecit, ut destructo errore ueteri iuberet Deum in templo Ierusalem adorari.

uERS. 23.---Dabo uobis.  Rabsaces, ut paucitatem obsessorum ostenderet, duo millia equorum pollicetur, quorum ascensores Ezechias non haberet: non de imbecillitate populi uenit quasi equitandi ignari, sed quia Deus precepit ne rex Isrel equos et uxores sibi multiplicaret.

uERS. 25.---Dominus dixit.  Ad id quod dixit, si dixeritis, In Deo confidimus, callide respondet se non sua uoluntate, sed Dei uenisse dicentis: Ascende. Et est argumentum: cum multas urbes ceperim, et pars Ierusalem maneat intacta, manifestum est me Dei uenisse uoluntate.

 uERS. 26.---Precamur.  Sensus est, etc., usque ad que terre Iudee similitudinem habebat, tam in situ quam in fructibus.

uERS. 29.---Non uos, etc. Rabsacis accusatio Ezechie testimonium est, quod captis uidelicet urbibus in Domino confisus sit: et confortauit populum ut in Domino speraret. Unde Rabsaces destruere uult que ille construxit, et dicit ad populum: Non seducat uos Ezechias, et non uobis tribuat fiduciam super Domino Deo uestro.

 Ostendit harum ciuitatum siue gentium diis seruisse Samaritas, etc., usque ad ut noster uertit interpres.



CAPUT XIX.


 Mira regis humilitas et prudentia, etc., usque ad et inimicum in sua terra esse moriturum.

uERS. 9.---Cumque audisset.  uolente Deo Rabsaces deseruit obsidionem Ierusalem, et inuenit Dominum suum uel capta uel deserta Lachis oppugnantem Lobnam. Sennacherib occurrens regi Aethiopum, misit ad Ezechiam epistolas ut quos uiribus non cepit, sermone terreret. Pugnasse Sennacherib contra Aegyptios et obsedisse Pelusium, iamque exstructis aggeribus urbe capienda uenisse Taracham regem Aethiopum in auxilium narrat Herodotus.

 Prius Ezechias Domini terrore perterritus  adorare in templo non audebat uel liberas ibi fundere preces, nunc dicente Isaia: Ne timeas a facie uerborum que audisti , audacter Dominum deprecatur.

uERS. 21.---uirgo filia.  Quia cunctis gentibus idola adorantibus, hec sola conseruat castitatem religionis unius Dei, et que ne ad maiorem blasphemiam concitaret, presenti non respondit: post abeuntem mouit caput ad rogandum Deum, uel certe ad deridendam arrogantiam eius certa de ultione. Nec ipse per se, sed per seruos suos, ut maior esset arrogantia, Dominum blasphemauit.

uERS. 23.---Excelsa.  Altitudo montium et iuga Libani excelse cedri et abietes. uel per metaphoram de cunctis gentibus accipiendum est et  principibus earum. uel de Hierusalem, que est Libanus, cedri et abietes, potentes et optimates.

uERS. 24.---Et siccaui.  uel pre multitudine exercitus omnia fluenta siccauit, ut puteos sibi fodere compulsus sit. uel omnis populus, quos aque significant, suo uastatur exercitu.

uERS. 25.---Nunquid.  Hec ex persona Domini, etc., usque ad quod tuam ferocitatem domet, et te reducat in Assyrios.

uERS. 29.---Hoc erit signum.  Eorum que prenuntio, etc., usque ad imo zelo quo aduersus impios zelatus est populum suum.

Comede. Isaias ita: Comede hoc anno que sponte nascuntur, et anno secundo uescere pomis. In anno autem tertio seminate, plantate uineas et comedite  fructus earum, et mittet id quod saluatum fuerit in domo Iuda; et quod reliquum est radicem deorsum, et faciet fructum, quia de Hierusalem exibunt reliquie, et saluatio de monte Sion. Zelus Domini exercituum faciet hoc . Omnibus ab exercitu uastatis comede que iterum germinare, siue que inter ungulas equorum euadere potuerunt. In secundo anno que sponte nascuntur sine labore. uel simulatione hoc dictum est, quia putabant se fame perituros.

uERS. 34.---Et propter Dauid seruum.  Propter futurorum spem, presentem excutit metum. Dicit autem, quia non suo merito, sed Dei clementia conseruentur, imo et patris eorum Dauid memoria: in  quo monentur et sue negligentie et illius fidei et iustitie, quia in tantum diligit Deus iustitiam, ut posteros maiorum uirtute tueatur.

uERS. 35.---Factum est igitur.  Tot ab uno angelo una nocte ceduntur, et absque uulneribus mors seua discurrit. Super quo in Paralipomenis legitur: Et misit Dominus angelum qui percussit omnem uirum robustum et bellatorem, principemque exercitus Assyriorum. Reuersusque est cum ignominia in terram suam. Qui seruatus est, ut fieret testis maiestatis illius quem paulo ante contempserat.

uERS. 37.---Cumque adoraret in templo.  Quasi uictoriam de hostibus reportaret, contemptor ueri Dei in fano falsi numinis trucidatur: nec angelico  perit gladio quod erat commune, sed parricidio filiorum.

 Pharao quoque in decem Aegypti seruatur plagis, ut nouissimus pereat.

In terram Armeniorum. Ararath regio in Armenia campestri, per quam Araxes fluit incredibilis ubertatis ad radices Tauri montis. Ergo et arca Ne non ad montes generaliter Armenie delata est, sed ad montes Tauri altissimos qui Ararath imminet campis.



CAPUT XX.

uERS. 1.---In diebus illis.  Ne eleuaretur cor Ezechie post incredibiles triumphos, infirmitate corporis uisitatur et audit  se esse moriturum, ut conuersus ad Dominum, flectat sententiam.

Cuncta Deus secutura presciens ante secula, decreuit qualiter per secula disponantur. Statutum ergo est quantum in ipsa uita mortali temporaliter uiuatur. Nam etsi annos quindecim Ezechie addidit Deus, eum tamen cum mori permisit, tunc presciuit eum esse moriturum. Cui cum mortis sententia dicta est, protinus ad eius lacrymas uita est addita. Eo quidem tempore mori merebatur, qui elatus, Domino gratias pro inopinata uictoria non reddidit, scilicet quia sue iustitie et meritis deputauit. Nec prefixum in prescientia Dei tempus uite prolongatum est, sed illud quod peccando amiserat, ex largitate Dei redditum erat. Qui cum moriturum predixit,  ante penitentiam illius presciuit. Conuertit faciem ad parietem templi, quia ad templum ire non poterat. Parietem templi dicit iuxta quod palatium erat, uel ad parietem absolute, ne lacrymas assistentibus ostentaret, ut tota mente Deum deprecaretur.

uERS. 2.---Qui conuertit.  Felix conscientia, etc., usque ad uerba enim singulorum Deus pensat ex corde ipsorum.

uERS. 3.---Fleuit itaque.  Fleuit propter promissionem Domini, etc., usque ad et post mortem resuscitatos plurimos legimus.

uERS. 7.---Afferte massam.  uerbum sehim siue schim [Figure: [Hebrew Text] 2Kb]  ulcus sonat non uulnus:  hoc infligitur, illud sponte nascitur. Nam Aquila, Symmachus et Theodotio, aroc interpretati sunt, quod morbum regium intelligunt, cui contraria putantur uel sumpta in cibo, uel apposita corpori quecunque sunt dulcia. Dei ergo potentia monstratur, dum per res noxias sanitas restituitur. Alii schim, apostema suspicantur, quando tumens corpus cocto et putrescente pure completur. Et iuxta artem medicorum, omnis sanies siccioribus ficis atque contusis in cutis superficiem prouocatur.

 Datur signum ut sol decem gradibus reuertatur, etc., usque ad et ogdoade uiuentibus per resurrectionem Christi uite spatia pro uite spatio protelentur.

 Quidam decem gradus linearum ad mysterium  Christi transferunt, etc., usque ad et omnem illam umbram legis ueritatis radiis illustrauit.

uERS. 12.---In illo.  Supra legitur, etc., usque ad illum adorandum plus homine crediderunt.

 Tradunt Hebrei, etc., usque ad ad notitiam hominum per factum praui operis perduceretur.

 Hypocrite quoque post magnas uirtutes decrescunt, quia celari in eisdem uirtutibus nolunt: qui dum suasu malignorum spirituum iactantie acquiescunt, quasi ostium quo diutius congregatum amittant hostibus pandunt, unde: Tradidit in captiuitatem uirtutem eorum. Gloriam suam Paulus testimonium conscientie sue memorat, quia fauorem alieni oris non appetit. Occultanda sunt ergo que  agimus, ne hoc in huius uite itinere incaute portantes latrocinantium spiritum incursione perdamus.

 Tacet de quo uerebatur offensam, quod ostenderat eis cuncta que haberet in potestate sua, inter que precipua erat templi supellex.

uERS. 13.---Letatus est autem in aduentu eorum Ezechias.  uerba Dierum de Ezechia aiunt. etc., usque ad ostenditque eis domum aromatum, etc.

Domum aromatum, et aurum et argentum.  Quidam sepulcra regum opinantur, que aromatibus plena erant, quia corpora regum antiquitus unguentis condiebantur. Alii magis cellam aromatum in templo Domini fuisse intelligunt, ubi recondebantur odorifere species, ex quibus fiebat thymiama quod in templo Domini offerebatur.

 Non fuit uerbum quod non monstraret eis Ezechias in, etc.  quod non ostenderit eis in domo sua, et in omni potestate sua. Unde Dei ira iustissima, quoniam non solum thesauros suos atque palatii, sed et templi ostendit, quod certe fuit potestatis eius, de cuius ualuis atrii laminas ante iam tulerat.

uERS. 14.---De terra longinqua uenerunt.  Quasi dicat: Quanto terra longior unde uenerunt, tanto ego gloriosior propter quem uenerunt.

Ad me de Babylone. Debuerat dicere ad glorificandum Deum pro signi magnitudine.

uERS. 21.---Dormiuitque Ezechias cum patribus, etc. In Paralipomenis, dicitur quod sepultus est Ezechias  super sepulcra regum, quia eius sepulcrum est excelsius fabricatum causa pietatis qua coluit Deum.



CAPUT XXI.

 Cuius tempore Isaias  lignea serra per medium serratus est, quia princeps Sodomorum appellauit eos, uertentes ei in crimen quod dixerat: uidi Dominum sedentem super solium excelsum . Deo dicente: Non uidebit me homo et uiuet .

 Manasses ad idola se conuertit et abominationes. Locuto Deo uel Domino ad eum, attendere noluit; ideo uictus ductus est in Babylonem, coangustatus orauit Dominum intente et egit penitentiam ualde, et exaudita est oratio eius, reduxitque  eum in regnum suum, et cognouit Manasses quod Dominus ipse est Deus. Ergo post commissa scelera nullus de Dei misericordia desperet, sed magis per penitentiam spem uenie habeat.

uERS. 24.---Iosiam.  Iosias omnem spurcitiam idolorum emendauit, et se in Dei cultu strenue exercuit, sicut de illo ante longe predictum est per prophetam.



CAPUT XXII.

uERS. 14.---In Secunda.  In Paralipomenis legitur de Ezechia, quod edificauit omnem murum qui fuerat dissipatus, et forinsecus alterum murum; unde Sophonias: Ululatus a Secunda. Prophetissa ergo habitauit in Secunda, id est, in secundi muri parte.



CAPUT XXIII.


uERS. 10.---Contaminauit.  Iosias Thopheth uel ossa mortuorum ibi  uel alia quelibet immunda dispergens, quatenus abominationi potius quam delectationi aptus omnibus qui aspicerent locus appareret.

In conualle.  uallis Ennom est iuxta murum Ierusalem contra orientem, etc., usque ad quia Thopheth dicitur latitudo.

uERS. 11.---Abstulit.  Iudei superstitionibus gentium se mancipauerant, qui inter cetera solent pingere uel facere simulacrum solis ut puerum imberbem, quia nullum per secula senium incidit,  quotidie nouo ortu natus. Cui currus et equos tribuunt, quia curru igneo et equis igneis Elias raptus est ad celum, quod inter alia in pariete depictum uident, et uicinia nominis decipiuntur: Elios enim Grece sol dicitur.

uERS. 13.---Excelsa.  Dicit Scriptura loca in collibus posita frondentibus, in quibus uel demonibus immolabant; uel Domino, locorum amenitate illecti, contra interdictum, relicto altari quod erat in templo, illuc oblaturi confluebant: unde sepius in hoc libro dicitur de regibus minus perfectis: uerumtamen excelsa non abstulit.

Que edificauerat.  Hic ostenditur quod Salomon de admisso idololatrie scelere nunquam  perfecte penituit: si enim uere penituisset, sategisset ante omnia ut idola que edificauerat de ciuitate tollerentur: et non in scandalum stultorum, que ipse cum esset sapientissimus erronea fecerat, quasi sapienter facta relinqueret.

Et Chamos.  Alibi legitur quod edificauit Salomon fanum Chamos in monte, qui est contra Ierusalem. Sed non est contrarium; quia mons iste in tanta erat urbis uicinia, ut ad ipsam pertinere, ipsamque sordibus, que in eo congerebantur, contaminare uideretur.

Offensioni Moab.  Idola dicuntur offensio, quia uel illis offenditur Deus, uel offensionem et ruinam suis afferunt cultoribus.

uERS. 16.---Tulit ossa, etc. Iosias ossa mortuorum  cremari super altare iussit, quia profana fuerunt eorum sacrificia, et per errorem idololatrie non solum pecora demonibus offerebant, sed et seipsos in potestatem demonum tradiderunt: quia iusto Dei iudicio simul cum altari quod idolis fabricauerant, dissipandi erant. Mystice, qui diaboli seruitio mancipati, uitam sacrilegam temporaliter finiunt, eternis cruciatibus consumentur, Deo retribuente secundum merita

uERS. 21.---Facite phase.  Iosias typum tenet Saluatoris, etc., usque ad: et orietur uobis timentibus sol iustitie.

Nec enim factum est phase tale, etc. Quia, ablatis figuris in die iudicii, transibunt sancti de morte ad uitam, sicque in conspectu conditoris sui gaudebunt,  quia uidebitur Deus Deorum in Sion.

 Quod Iosias, eiectis idolis de terra, pythonibus, ariolis et omnibus immunditiis, Domini phase celebrasse legitur, moraliter docet ut primo purgemus terram cordis a uitiis, ut seruire possimus Deo, sicque gratum Domino celebremus pascha: Non utique in fermento malitie et nequitie, sed in azymis sinceritatis et ueritatis .

 Iosias uulneratus est in campo Mageddo, unde et statim mortuus est. Luxitque eum populus multum, Ieremias maxime. Tunc enim dicitur ita lamentasse: Quomodo sedet sola ciuitas! De hoc planctu dicitur: Et erit planctus in Ierusalem, sicut planctus Adremon, quod nomen est regis, qui tunc regnabat in Charchamis, in cuius auxilium Iosias uenerat  aduersus Nechao regem Aegypti.

 Interfectio Iosie a Pharaone Nechao, facta in Mageddo, significat persecutionem antiqui hostis aduersus predicatores, quos per inuidiam neci tradere molitur, et auferre de terra Ecclesie conatur: quatenus facilius totam plebem dissipare possit. Pharao dissipans, Nechao percussio, Mageddo de tentatione. Permissus quippe diabolus consurgere aduersus sanctos, hic totis uiribus certat, quatenus tentando gregem Domini percutiens dissipet, eosque primum auferat quorum solatio adiuti contra hostem dimicare debuerant.

uERS. 30.---Ioachaz filium Iosie.  Alio nomine Sellum dicitur, sed quia peruersissimus fuit,  paruo tempore regnauit, nam Nechao uinxit eum, eo quod populus contra suam uoluntatem constituisset eum regem, et duxit illum in Aegyptum.

 Ioachaz retentus significat malos doctores, quos populus terre, scilicet terrene cupuditati dediti, consentientes uitiis suis prelatos eligunt, quos Pharao in Rebla uinxit, cum diabolus per multitudinem adulatorum eneruans decipit corda prelatorum, sicque in spiritualis Aegypti uinctos catenis peccatorum tenebrosam mergit abyssum.

uERS. 35.---Argentum autem et aurum dedit, etc.  Malignus censum seruitii sui populo carnali expetit, ut tam sensu quam eloquio, eius per omnia parati sint obsequio. Ioachim precepto regis censum exigit, quia diabolus per sibi deditos magistros, ab unoquoque  exigit secundum uires suas peccati censum soluere, sicque in nequiter prelatis quotidie preparat perditionem subiectis.



CAPUT XXIu.

 Cum semel quis quilibet se manciparit uitio, etc., usque ad et adiutorium a Deo imploret.

 Hunc refert Iosephus a Nabuchodonosor interfectum, et ante muros Ierusalem proiectum et insepultum, de quo predictum fuerat: Sepultura asini sepelietur .

Regnauitque Ioachim, etc.  Nomen Ioachim aliter scribitur in designatione patris, qui et Eliacim: aliter cum filius significatur, qui et Iechonias, nam cum patrem signat per k et m scribitur: cum uero filium  per ch et n scribitur.

uERS. 8.---Ierusalem.  Ierusalem et terra Isrel, etc., usque ad id est, scientia spiritualis ad peccatorum opera conuertitur.

uERS. 14.--- Artificem et inclusorem, nichilque relictum est, exceptis pauperibus populi terre.  Quod supra populo Isrel Philisthiim regnantes fecisse narrantur, cum dicitur: Faber ferrarius non inueniebatur in omni terra Isrel, cauerant enim Philisthiim, ne forte facerent Hebrei gladium aut lanceam ad repugnandum , ita nunc Chaldei satagunt, ut nullus in ea remaneat artifex et inclusor, qui diruta urbis menia componere possit uel resarcire

  Mali sunt rectores, qui munere et dono diuino abutuntur, et falso sibi nomen iustitie usurpant. Matthathia uel Matthanias enim interpretatur munus siue donum: Sedecias iustus Dominus. Undecim annis regnauit, quia transgressor legis fuit, que significatur denario, numero. Nouenarius, qui minus habet denario imperfectionem legis significat, sicut undenarius transgressionem. Recte ergo Nabuchodonosor in nono anno regni Sedecie obsedit ciuitatem mense decimo, et decima die mensis: quia mali pastores, cum decalogi mandata, que scientia tenent, opere et doctrina perficere negligunt, necesse est ut plebem sibi commissam antiquus hostis cum suo exercitu obsidione circumdet, et munitione  erroris ac uitiorum constructa claudat, uallando ciuitatem: sicque fames in ciuitate preualeat, fames utique uerbi Dei cum non expenditur panis doctrine populo terre.



CAPUT XXu

uERS. 4.---Et interrupta est, etc.  Interrupta quidem per tentationes uarias demonum custodia populorum, etc., usque ad qui prauo usu et iniquitatis sue multitudine grauatur.

uERS. 8.---Mense quinto.  Congruit temporis ordo cum ratione uindicte. Mense quinto uastata est ciuitas, que Pentateuchum legis seruare despexit, et septima die mensis, quia sabbati requiem non custodiuit, et contraria preceptis Dei  egit, frustra sibi blandiens de securitate pro sanctorum locorum habitatione.

 uenit Nabuzardan, qui interpretatur uentilabrum, siue prophetia alieni iudicii, etc., usque ad sed spine magis et tribuli uitiorum excrescant.

uERS. 13.---Columnas autem ereas que, etc.  Et bases intelligimus doctores, qui sonoritate predicationis et fidei firmitate debuerunt alios sustentare. Mare eneum baptismi lauacrum, uel compunctionem lacrymarum. Hec quidem omnia Chaldei spirituales per inertiam magistrorum, et de domo Domini auferre nituntur, et confringere.

uERS. 14.---Ollas quoque.  Quia diuersa officia in ecclesiasticis ordinibus de Dei seruitio auferentes in suum usum nequissimum uerterunt.

 uERS. 15.---Thuribula et phialas. Cum orationem qua diuinitas placari potuit, et poculum uerbi quo lassi refocillari debuerant impediendo subuertunt.

 Quia tam sensum pretiosum, quam eloquii uenustatem, hostis nequam de domo Domini auferre molitur, et secum in confusionem ducere.

uERS. 18.---Tulit quoque.  Non solum populares, sed et fortes et principes in Ecclesia diabolus decipere et peccatores captiuare satagit, unde in Iob  de ipso: Esce eius electe sunt .

ulit Saraiam, qui interpretatur uinctus, sacerdotem  primum, cum primum Ecclesie ordinem, qui in episcopis est, amore uoluptatis terrene uitiorum catena constringit. Similiter Sophoniam, qui interpretatur absconditus, sacerdotem secundum, cum secundi ordinis uiros, id est presbyteros  in suum dominium subigit. Et tres inani, qui ostium fidei aperire debuerant, et tenentes clauem scientie nec ipsi introierunt, nec alios introire permiserunt. Eunuchus significat fatuas uirgines, que uasa oleo uacua in manibus tenebant, continentes se a coitu corporali, nec tamen oleum gratie et misericordie in pectore suo habere uolebant. Qui frustra super bellatores constituuntur cum arrogantiam non precaueant. Quinque uiros de his qui steterant coram rege  , id est, illos qui quinque sensibus corporis uoluptati seruientes, regi uitiorum semper assistebant.

Sopher principem.  Interpretatur dissipans uel diuidens: significans eos, qui rudes in Ecclesia, quos ad militiam Christi nutrire debuerant, prauis exemplis dissipans, a cetu fidelium per errorem sequestrant. Et sexaginta uiros e uulgo, id est, stultos operatores, qui merito e uulgo, quia diuina consilia discere et factis implere neglexerant.

Et sexaginta uiros.  Hos omnes Nabuzardan duxit ad regem Babylonis, et interfecti sunt, quia diabolus predam quam ab Ecclesia euellit, ad perpetue mortis interfectionem perducere ambit: quos percutit rex confusionis in Reblatha, hoc est in multitudine  scelerum, et amore uoluptatum.

 Cum illi qui confessionem nominis Dei in Ecclesia uidebantur habere, per scelera multiplicia de terra uiuentium translati in regnum confusionis et erroris abducuntur, etc., usque ad et uultum Conditoris nostri per secula contemplari.

uERS. 23.---Et Saraia. Filius Saraie sacerdotis reseruatus est, et pater occisus. Ex quo in captiuitate postea natus est iehsu sacerdos magnus, qui  reduxit populum cum Zorobabel.





BEATI HIERONYMI PROLOGUS IN LIBROS PARALIPOMENON.







SANCTI HIERONYMI PROLOGUS ALTER.







LIBER PARALIPOMENON PRIMUS. Hebraice DIBRE. HAIAMIM , id est uERBA DIERUM. *



CAPUT PRIMUM.


uERS. 4.---Ne.  Decimus  ab Adam Ne, et in Genesi et in Paralipomenis monstratur, et apte decimus, quia perfectus est. Unde,  Ne uir iustus erat et perfectus in generationibus suis, etc.  Hic genuit Sem, Cham et Iapheth, per quos post diluuium rediuiua hominum dilatatur progenies.

uERS. 5.---Filii Iapheth.  Hi possederunt terram in Asia, ab Amano et Tauro Syrie Cheles et Cilicie montibus usque ad flumen Thanaim. In Europa, usque ad Gadara nomina locis et gentilibus relinquentes, e quibus postea immutata sunt plurima, permanent cetera.

Thubal.  Hiberes qui et Hispani, a quibus Celtiberia, licet quidam Italos suspicentur.

Mosoch.  Cappadoces, unde urbs eorum usque hodie Masacha dicitur. Septuaginta uero interpretes Gapthorim Cappadoces arbitrantur.

 uERS. 7.---Filii autem.  Ab his diuise sunt insule nationum, lingue, cognationes et gentes. De Ionibus, id est Grecis nascuntur Elisei, qui et Aeolides. Unde ista lingua Grece Aeolis dicitur.

Tharsis.  Hos Iosephus Cilices arbitratur, unde et metropolis eorum Tharsis dicitur, Paulo apostolo gloriosa .

Cethim.  A quo Cithei, alias Cithii a quibus urbs Cypri Cithia, alias Cithium dicitur usque hodie.

Dodanim.  Rhodii, sic enim LXX transtulerunt. Legamus uarronis de antiquitatibus libros et Sinnii Capitonis, et Grecum Phlegonta ceterosque, et uidebimus omnes pene insulas  et totius orbis littora, terrasque maritimas Grecis accolis occupatas: qui ab Amano et Tauro omnia maritima usque ad oceanum possidere Britannicum.

uERS. 8.---Phut.  Libyes, a quo et Mauritanie fluuius Phut dicitur, et regio Phutensis. Multi autem scriptores tam Greci quam Latini huius rei testes sunt. Quare autem in una climatis parte antiquum Libye nomen permanet, et reliqua terra dicatur Africa, non est huius temporis disserere.

uERS. 9.---Saba.  A quo Sabei, interpretatur nunc Saba Arabia, unde in psal. LXXI ubi habemus: Reges Arabum et Saba; in Hebreo habetur: Reges Saba et Saba, primum per Schin, secundum per Samech.

 uERS. 10.---Iste cepit esse potens in terra. Quia insuetam tyrannidem primus arripuit. Hic fuit robustus uenator coram Domino, quia homines a Dei cultura auertit. Unde Iosephus: Fecit autem eos elatos ad iniuriam Dei atque contemptum. Nemrod, filius Cham, filii Ne, qui, cum esset audacior et manu fortissimus, suadebat hominibus ut non Deo suam felicitatem, sed proprie uirtuti ascriberent. Sic homines a Dei timore reuocabat, ut spem in propria uirtute poneret. Ideoque putabant Deum interminari diluuium. Unde turrim edificari suadebant quam aqua non posset ascendere. Multitudo autem prompta erat ut obediret Nemrod, graue putans seruitium obsequi  Deo. Regnauit autem Nemrod in Babylone et in Areth. Hec est Edessa et Macha que est Nisibis et in Chalamne, que a Seleuco rege Seleucia dicta est, uel que nunc Thesiphon dicitur.

uERS. 11.---Mesraim autem genuit.  Exceptis Laabim, a quibus Libyes nominati sunt, qui prius Phutei, et Castium, qui post Philisthiim dicti sunt, quos nos corrupte Palestinos dicimus. Cetere gentes ignorate sunt nobis, quia bello Aethiopico subuerse in obliuionem preteritorum nominum peruenere. Possederunt autem terram a Gaza usque ad extremos fines Aegypti.

uERS. 14.---Gergezeum, Heueum. Hic condidit Archas oppidum contra Tripolim in radicibus Libani, a quo haud procul alia ciuitas fuit nomine  Sim, que uario euentu subuersa bellorum, nomen tantum loco pristinum reseruauit.

uERS. 16.---Aradium quoque. A quo Aradii, qui Aradum insulam possederunt angusto freto a Phenicis littore separatam.

Et Samareum. A quo Syrie Cheles Samarie ciuitas, nunc quoque tam a Syris quam ab Hebreis ut prius apud ueteres appellatur.

Hamatheum.  A quo Emath ciuitas. Hanc Macedones qui post Alexandrum in Oriente regnauerunt, Epiphaniam nuncupauerunt. Alii Antiochiam ita dictam putant. Alii non uere opinionem suam uerisimili uocabulo consulentes, Emaus primam ab Antiochia mansionem Edessam pergentibus appellari putant, et eamdem apud ueteres Emath.

 uERS. 17.---Filii Sem, etc. Hi ab Euphrate partes Asie usque ad Indicum oceanum tenent. Est autem Aelam a quo principes Persidis.

Hus et Hul. uel Us, Trachonitidis et Damasci conditor inter Palestinam et Celesyriam tenuit principatum, a quo terra Hus de qua Iob fuit; unde, secundum LXX, uir erat in regione Ausiti de nomine Iob quasi Husitide.

uERS. 19.---Phaley.  uaticinio quodam. Phaleg enim diuisio, quia in diebus eius, lingue in Babylone diuise sunt. Narrat autem Philo in libro Questionum super Genesim, quod ex tribus filiis Ne, adhuc ipso uiuente, nati sunt tredecim millia uirorum et centum, extra mulieres et paruulos habentes super se duces. Filii Sem, Iectan ducem; filii  Cham, Nemroth; filii Iaphet, Suphene. Post obitum uero Ne, conuenerunt duces cum agminibus suis in campum Sennaar, ut ibi turrim construerent. Cum autem edificarent, diuisit Deus linguas eorum, et mutauit effigies, et non cognouit quisque fratrem suum, nec audiuit linguam proximi sui. Cum uero magistri lapides querebant, ministri aquam afferebant, et cum illi querebant aquam, illi afferebant stipulam. Sicque frustrata cogitatione cessauerunt edificare et dispersi sunt super faciem terre.

uERS. 20.---Iectan autem.  Harum gentium posteriora nomina inuenire non potui, sed usque in presens, quia procul a nobis sunt, uel ita uocantur ut primum, uel que mutata sunt ignorantur;  possederunt autem a Cofene fluuio omnem Indie regionem que uocatur Hieria.

uERS. 24.---Sem, Ar.  Sicut in principio ab Adam usque ad Ne decem generationes posuit; ita a Sem usque ad Abram, non sine sacramenti mysterio.

uERS. 29.---Primogenitus.  Duodecim filii nascuntur Ismeli: primogenitus Nabaioth, a quo omnis regio ab Euphrate usque ad mare Rubrum Nabaiothena dicitur: que pars est Arabie. Nam familie ipsorum oppidaque et pagi, ac minuta castella et tribus horum appellatione celebrantur ab una ex eis Cedar in deserto: et Duma alia regio, et Thebaram ad Austrum, et Cedema ad Orientalem plagam.

 uERS. 32.---Ceture.  Quasi copulate, unde suspicantur Hebrei eam esse Agar que, mortua Sara, de concubina transierit in uxorem, ne senex nouis arguatur nuptiis lasciuisse.

 Filii autem Ceture, iuxta historicos Hebreorum, occupauerunt Troconitidem, alii Traconitidem et Arabiam: que nunc uocatur Eidormo, usque ad maris Rubri terminos.

Assurim. Ab Assurim Syrios quidam uocatos contendunt, et a plerisque filiis Abrahe de Cetura occupatas esse Indie regiones.

uERS. 33.---Epher.  Hic dicitur contra Libyam exercitum duxisse, ibi uictor consedisse, posterosque ex nomine eius Africam nuncupasse.

uERS. 36.---Thamna. Queritur, cum Thamna in  Genesi legatur concubina esse Eliphaz de genere Horrheorum, qui apud Idumeos habitauerunt in terra Seir, que peperit ei Amalec, quomodo inter filios numeretur, cum in sequentibus legatur ipsa Thamna soror Lotam filii Seir, qui et Edom? Sed Seir Hebraice pilosus dicitur, qui fuit in modum pellis hispidus. Edom autem Hebraice rubeus uel fuluus. Ab eo igitur quod rubeo cibo uendidit primogenita sua, Edom uocatus est. Hebrei uero ita soluunt. Dicunt Thamnam concubinam fuisse Eliphaz, et generasse ei Amalec, sed tanquam filiam inter filios ab ipso fuisse educatam.

uERS. 40.---Aliam, qui de genere Horrheorum est. In Genesi scribitur, Aluham, id est exaltatus. In Paralipomenis uero Alian, id est eiectus, significans  quia Horrhei exaltati sunt antequam Edom terram eorum caperet, post uero eiecti.

Sephi.  Id est, unipes. In Genesi Sepho, id est, bipes; utrumque tamen per [Figure: [Hebrew Text] 1Kb] schin litteram. Bipes autem dicitur, quia a processu temporis multitudine sobolis maiorem efficaciam habuerit quam in primis.

uERS. 41.---Hamran. In Paralipomenis Hamram, id est rubricatus, sordidus uel tumulentus. In Genesi Amdan, id est concupiscibilis; sed utraque unius hominis nomina sunt.

uERS. 42.---Iacan.  Iacan filius Aser de genere Horreorum, in Genesi Acan nominatur, id est tribulator. In Paralipomenis Iacan, id est tribulatus.  uariis enim euentibus nomina commutantur, ut uaria mysteria significentur.

uERS. 43.---Denaba. Ciuitas Hala filii Beor regis Edom, post quem regnauit Iobab. Est tamen usque hodie uilla Denaba, in octauo milliario Areopoleos, pergentibus Armonem, et altera Denaba super montem Phegor, in septimo lapide Iebus. Hieronymus de Iesbii.

uERS. 44.---Iobab filius Zare, quem Iob esse suspicantur. Sed Hebrei afferunt eum de stirpe Nachor esse progenitum; Philo autem, in libro Questionum super Genesim, narrat his temporibus eum fuisse et accepisse uxorem Dinam, filiam Iacob: et ante tentationis sue certamen dicit eam septem filios et tres filias illi generasse, qui exstincti  sunt in tentatione. Sed ei sanato reddidit Dominus omnia duplicia, et item septem filios et tres filias predictas uxor genuit, quorum nomina eadem fuerunt que priorum, id est, Eliphaz, Arme, Diasath, Philasia, Dipharceluth, Thelon, filiarum uero Meru, Lizath, Zeli.

Bosra, etc. Que est Bosor ciuitas in deserto trans Iordanem in tribu Ruben. Appellatur et alia Bosor ciuitas Esau in montibus Idumee, de qua dicitur: Fuluida uestimenta eius ex Rosor

uERS. 45.---Themanorum. Theman regio a Theman filio Eliphaz sortita uocabulum. Est usque hodie uilla Theman, distans ab urbe Petra quinque millibus, et ubi Romanorum militum presidium sedit, de quo loco fuit Eliphaz rex Themanorum: unus  quoque filiorum Ismel appellabatur Theman. Sciendum autem quod omnis australis regio Hebraice Theman dicitur.

uERS. 46.---Madian, ciuitas a minimo filiorum Abraham et Cethure sic uocata. Est autem trans Arabiam in deserto Saracenorum contra orientem maris Rubri, unde uocantur Madianei, et Madianea regio. Filie quoque soceri Moysi filie Madian dicuntur; sed hec alia ciuitas est ononymos eius iuxta Armonem et Areopolim, cuius adhuc ruine monstrantur.

uERS. 48.---Rohoboth. Urbs est iuxta fluuium ubi erat rex Edom, et usque hodie est presidium in regione Gabalena, et uicus grandis qui sic uocatur.

 uERS. 50.---Matred filie, etc. Due matres hic numerantur, ad significandum mysterium, ut aurifex genuisset dispensatricem, et dispensatrix Domini benignitatem, quia ex profunditate sensus nascitur facunda locutio que fidem mundam gratiam Dei promeretur gignere in cordibus auditorum.

uERS. 51.---Duces, etc. Notandum quod prius reges dixit de Edom, postea duces cum prius fuerunt: quorum quasdam matres nominat, ut Oolibama et Thamna.

Dux Aliha. Alua in Genesi legitur, cuius interpretatio eleuatio; in Paralipomenis Aliha, id est, super eam.



CAPUT II.


Achar qui.  Achar qui et Achan in Iosue dicitur, id est coluber insidians, Achar turbatus, etc., usque ad id est, multitudine peccatorum exstincti sunt.

uERS. 9.---Calubi, id est, canis meus, qui et Caleb, id est canis, unus de exploratoribus. Hesron quoque et Iephone idem est, unde Caleb filius Hesron, et aliquando filius Iephone legitur.

uERS. 13.---Isai autem genuit. In libro Regum dicitur habere Isai octo filios, in Paralipomenis non amplius quam septem. Sed dicunt Hebrei Nathan prophetam filium Sama  filii Isai, quem in locum filii educauit et nutriuit inter filios numeratum. Inter filios quoque Isai Nathan  adductus est ad Samuelem, qui et Ionatham, qui percussit leonem. Et sciendum quod ubi propheta uocatur, Nathan scribitur, non Ionathan

uERS. 17.---Iether. In Regum, Iethra Isrelites; sed meritorum qualitas diuersitatem nominum facit; nam Iethra residuum interpretatur, Iether uero modicum residuum, et residuo iungitur Isrelitis, modico residuo Ismelitis.

uERS. 19.---Ephrata.  Hec est Maria soror Moysi, mater Hur, patris Huri, Aui Beseleel. Hur uero est qui cum Aaron sustinebat manus Moysi pugnante Iosue.

uERS. 22.---Iair. Hic iudex fuit post Thola et iudicauit Isrel duobus et uiginti annis, habens filios triginta, principes ciuitatum triginta, que ab ipso  nominate sunt, sicut in libro Iudicum legitur.

uERS. 25.---Nati sunt. Hactenus scriptor historie texuit generationem duorum filiorum Hesron, duorum posteriorum, id est, Aram et Calubi, de quibus prius narrauit; quia regiam et sacerdotalem quoquomodo uoluit innotescere dignitatem. Nunc autem ad primogeniti, id est Ierameel, genealogiam redit.

uERS. 26.---Onam. Hic ab Onam filio Iude nomen accepit, sed differunt, quia per Num filius Iude, filius Ierameel per Mem scribitur

uERS. 34.---Sesan. Hunc Hebrei dicunt esse Elimelech, uirum Nemi, patrem Mahalom et Cheliom, et ideo scriptor in sequentibus innuit quod Sesan non habuerit filios, sed filias, quia duo filii eius  absque liberis mortui sunt.

uERS. 43.---Hebron. Ciuitas in qua regnauit Dauid septem annis antequam regnauit in Ierusasem. Significat hec loca nomina accepisse a posteris Caleb, qui Hebron et suburbana eius in sortem accepit.

uERS. 50.---Hi erant filii. Recapitulat generationem Caleb de Ephrata, quam ante dimisit, quando Hur de Ephrata, id est, Maria sorore Moysi genitum narrauit.

uERS. 52.---Cariathiarim, que et Cariathabal, id est ciuitas saltuum, una de urbibus Gabaonitarum in nono milliario euntibus ab Helia Diospolim in tribu Iuda.

 uERS. 54.---Bethlehem; ciuitas Dauid, in tribu Iude, in qua Dominus natus est in septimo ab Elia milliario contra meridionalem plagam, iuxta uiam que ducit Hebron, ubi sepulcrum Iesse et Dauid ostenditur, et mille circiter passibus procul turris Ader, id est turris gregis, in quodam uaticinio pastores Dominice natiuitatis conscios ante significans.

Qui diuidebat dimidium requietionum , id est sortes Madian iuxta sepulcra patriarcharum que sunt in Cariatharbe accepit, et huius filii fuerunt Iethrei, etc. Seraite et Esthaolite nomina locorum sortiti sunt, qui sunt Sarrai et Esthaol, ubi sepultus est Samson. Requietatio enim sepulcrum dicitur. Alii dimidium requietionis tempus  dimidium intelligunt, quo filii Isrel ceperunt terram promissionis possidere, ab eo scilicet tempore quo Moyses dedit terram Galaad ultra Iordanem, Ruben et Gad, et dimidie tribui Manasse, usquequo cetere tribus sortes suas acceperunt. In huius temporis medietate dicunt Sobal esse mortuum, et ita dimidium requietionum uidisse, id est, ad medietatem illius temporis peruenisse.

Mystice autem Sobal, id est uana uetustas, uel uectis ad portandum. Iudeos significat qui antiquitus populus Dei uocabantur et legem littere primi acceperunt, qui libros legis et prophetarum ferebant, sed mysterium incarnationis Christi non intelligebant. Unde dimidium requietionum, id est historiam uiderunt. Ille autem plenitudinem requietionum possidet,  qui post opera bona ualde in eterna quiete gaudet. uel dimidium requiei uidet, qui post presentis uite laborem anime quietem habet. Tunc autem perfectionem requietionum uidebit, cum et anima et corpore perfruetur perfectione quietis

uERS. 55.---Habitantium.  Tradunt Hebrei Iabes fuisse doctorem legis peritissimum, in cuius conspectu sedebant filii Cinei, qui et Iobab cognati Moysi. Scribe igitur dicuntur canentes atque resonantes, quia assidue in legis Dei locutione uersabantur: in tabernaculis quoque commoratos regum narrat historia. Iabes Christum significat uerum magistrum sanctorum laudes Deo canentium. Iabes enim interpretatur exsiccans, Christus autem fluxus carnalium cupiditatum in suis fidelibus exsiccauit.  Cinei, id est possessio uel possidentes, sunt omnes electi de quibus dicitur: Hereditas mea Isrel, et quorum possessio Dominus est. Rechab interpretatur auriga uel ascendens. Hi autem uenerunt de calore patris domus Rechab, quia a patre luminum gratia Spiritus inflammati, per quadrigam uirtutum in celos ascendunt, de quibus dicitur: Quincunque Spiritu Dei aguntur, hi filii Dei sunt .



CAPUT III.

uERS. 1.---Dauid uero. Redit ad explicandam progeniem Dauid, quam ante dimisit, cum sobolem Amram filii Hesron enumerans peruenit ad Isai et ad filios eius, quorum Dauid nouissimus.

 Iezrelitide.  Iezrel ciuitas est in qua habitauit Naboth, quem occidit Iezabel.

Daniel.  Daniel qui in libro Regum Cheleab, id est, uindicans patrem, quia secundum Hebreos, disceptans cum Miphiboseth de questionibus legis, uictor apparuit et patrem in eo ulcisci uisus est, ne irrideretur in disputando ab homine debili uir bellicosus.

uERS. 3.---De Egla uxore sua.  Queritur cur hec Egla sola uxor Dauid dicatur; sed hec est Michol, que inter multas sola uxor dicitur, quia eam in adolescentia primam accepit uxorem, que in partu occubuisse dicitur. Egla uero interpretatur uitula, que significat Synagogam, que legis iugum suscepit, sed lasciuiendo corrupit, unde, Ephraim uitula docta diligere trituram. Hanc noster  Dauid accepit, quando eam sibi in testamento dato copulauit. In partu occubuit, quia apparente uerbo Dei in carne, et Euangelium predicante, cum per fidem bonorum operum sobolem gignere debuit, scandalizata in passione eius sibi mortem eternam asciuit

uERS. 4.---In Hebron ubi regnauit, etc. Quid per regnum Dauid in Hebron uel in Ierusalem accipiatur, librum Regum exponendo perstrinximus. Scriptum est in sequentibus: Omne tempus quo regnauit Dauid quadraginta annis; regnauit in Hebron septem annis, in Ierusalem tribus et triginta, unde queritur cur non in summa quadraginta anni et sex menses numerentur; Hebrei autem dicunt quia  Dauid Absalonem filium suum fugerit sex mensibus, eosque merito a summo regni eius exclusos. Dicunt etiam quod sex mensibus in Hebron infirmitate corporis laborauerit, et ideo in regno non recte computari. Extunc enim dicunt eum regnauisse in Hebron, ex quo uictis Amalecitis de spoliis eorum misit senioribus Iuda, his scilicet qui erant Hebron et aliis.

uERS 9.---Omnes hi filii Dauid, etc. Quia omnes filii Christi eternam palmam exspectant, sed excipiuntur filii concubinarum, qui nominatim inter ceteros non meruerunt numerari. Iudei enim heretici uel schismatici huius societatis consortium habere non possunt: celestis enim regni gloria filios Dauid de nobili tantum coniugio exspectat. Non enim heres erit filius ancille cum filio libere .

 uERS. 15.---Filii autem Iosie.  Quatuor filii Iosie leguntur hic, etc., usque ad qui et similiter translatus est in Chaldeos.

uERS. 17.---Asir, Salathiel, Melchiram, Phadaia, Senneser, etc. Hec uero nomina unius hominis sunt, ut Hebrei uolunt, ipse est Phadaia pater Zorobabel et Semei. Unde in Esdra et in Mattheo Zorobabel Salathiel scribitur. Et interpretatur Phadaia redemptus Domini, Asir carceratus, Salathiel frutex Domini; que omnia conueniunt doctoribus sanctis, quorum officio ecclesiasticus populus generatur, qui diuersis afflictionibus castigati per gratiam Domini redempti germina uirtutum tam in se quam in subditis proferunt.

 uERS. 18.---Senneser. Ipse est Selbasar cui Cyrus annumerauit uasa domus Domini, sicut in Esdra dicitur. Est autem Senneser plasmatus, Sesbasar tribulatus, que custodibus uasorum Dei congruunt, id est sanctarum animarum quibus Christo, quem Cyrus nomine et absolutione significauit, cui dicitur: Postula a me et dabo tibi gentes hereditatem tuam , et qui captiuitatem humani generis relaxauit, sanctas animas custodiendas annumerauit, que sunt uasa Domini numerata, quia nouit Dominus qui sunt eius .



CAPUT Iu.

uERS. 1.---Filii Iuda. Quomodo Phares et Hesron et tres qui sequuntur filii Iude esse dicuntur, cum  alibi Phares et Zaram filios Iude Hesron filium Phares legimus; sed Hebrei asserunt, mutatis nominibus, eosdem filios Iude, quos Scriptura aliis nominibus alibi nominat, hic esse expressos. Aiunt enim Phares, qui interpretatur diuisio, suum nomen proprium hic habere. Hesron autem esse Zaram, sed Hesron interpretatur atrium, Zaram ortus. Charmi quoque esse Heber, nam Charmi interpretatur uinea mea, Her uigilans. Ur autem dicunt esse Onam, sed Ur interpretatur sinistra, Onam murmuratio, Sobal uero esse Sela minimum filiorum Iude quos peperit ei Sue. Interpretatur autem Sobal spica, uel uana uetustas. Sela missus uel umbra eius.

uERS. 3.---Asalelphuni.  Hanc suspicantur  esse matrem Samsonis de stirpe Iude generatam, cuius maritus Manue de tribu Dan, qui et de Sara in libro Iudicum esse legitur.

uERS. 4.---Gedor et Ezer.  Loca sunt a filiis Ur possessa; sed mirum quod hic dicitur Ur pater Bethlehem, cum superius Salma dictus sit pater eius, nisi forte patrem hic appellet parentem, quia Hur fuit pater Salma qui fuit pater Bethlehem.

uERS. 9.---Fuit autem Iabes.  uidetur ordo confusus, quia numeratis filiis Halaa et Naara, subito inducit cognationem Arahel filii Aram, et consequenter narrat de Iabes; sed Hebrei dicunt quod Assur de Halaa genuit Etam, et ille Cos. Cos autem Soboba, et Soboba Iabes, qui fuit doctor scribarum. Inter Cos et Iabes inseruntur cognationes  Aharehel , quia ipse est Obab filius Aran, id est, Ietro cognati Moysi. Et quia Iabes docebat eos; inserti sunt in eius progenie quasi a maioribus eius geniti.

Et mater Synagoga de qua Christus natus est, que peperit eum in dolore, quia de aduentu eius propter infidelitatem doluit, unde Iudei inuidentes dicebant: Si dimittimus eum sic, omnes credent in eum .

uERS. 10.---Inuocauit. Hoc conuenit Christo, quem Pater sanctificauit, et misit in mundum; de quo dicitur: Ecce agnus Dei qui tollit peccata mundi, etc. . Hunc benedixit Deus multiplicatione filiorum, quos per aquam baptismi sacrosancta parit  Ecclesia . Dilatauit terminos eius, quia omnium gentium dedit ei hereditatem, et possessionem eius extendit usque ad terminos terre. Cum quo fuit manus Domini, quia potentia deitatis per eum uirtutes et miracula fecit. Ipse quoque est uirtus Dei et sapientia, per quem Pater condidit omnia que in celis sunt et in terra, cui malitia Iudeorum nocere non potuit, qui de se ait: uenit princeps huius mundi, et in me non habet quidquam. Per eum quoque benedicuntur membra eius, id est, Ecclesia, cui per Isaiam dicitur: Dilata locum tentorii tui, etc. . Cum eo est manus Domini, quia in ipsa operatur Filius Dei, qui est brachium et dextera Patris. Et porte inferi non preualebunt aduersus eum, nec diabolus dominabitur ei, quia data  est ei potestas super omnem uirtutem inimici

uERS. 11.---Caleb autem frater.  Legimus supra Caleb esse filium Hesron, cuius fratres fuerunt Ram et Ierameel. Aiunt ergo Hebrei Ram Caleb fratrem Suam hic appellari. Et interpretatur Ram excelsus, Sua humilis, quod Iudaico populo conuenit, quia excelsus fuit in cultu unius Dei et potentia regni; sed quia Dei Filium suscipere noluit, humilis factus est atque uilis, ut fiant primi nouissimi.

uERS. 12.--- Recha. Quidam putant Recha nomine Dauid nuncupari. Est enim Recha tener. Unde Dauid de se ait: Ego sum tener et unctus rex . Ipse quoque quasi uermiculus ligni tener  esse dicitur. Ideo autem uiri Recha dicuntur, quia propter exprimendam genealogiam Dauid hic annotati sunt.

uERS. 13.---Saraia autem genuit. De Saraia dicitur Ioab prodisse, qui iuxta nominis interpretationem pater uallis artificum dicitur, quia de filiis eius fuerunt architecti qui edificauerunt domum Domini. Artifices uero qui in ualle habitant possunt dici doctores legis, quos scientia non inflat, sed caritas edificat , quos modestia et humilitas exaltat, ut Gamaliel et Paulus eius discipulus .

uERS. 17.---Ezra. . Aiunt Hebrei Ezram, qui interpretatur auxiliator, esse Amram patrem Moysi et Aaron; Iether, id est, auxilium,  esse Aaron; et Mered, qui rebellans, esse Moysen. Epher quoque uel Opher, id est, puluerem, Heldad fuisse. Ialon uero et Meldath, qui duo de septuaginta senioribus fuerunt, quos Moyses a Deo accepit ad regendi populi auxilium: tradunt enim Moysen post acceptam legem in eremo patri suasisse, ut matrem dimitteret, eo quod ipsius amica esset, fuit enim filia Leui, postquam Amram duxit aliam ex qua habuit Heldath et Meldath.

Genuitque Mariam.  Sammai Moysen intelligi uolunt, etc., usque ad quia populum in eremo gubernauit, et doctrina sua quotidie gubernat.

uERS. 18.---Filie Pharaonis.  Filiam Pharaonis matrem Moysi uocat, que etiam secundum proprietatem  nominis filia Domini nuncupatur, quia bonam scilicet uoluntatem in nutriendo puero habuit, et Amared, id est Moyse accepta dicitur, quia relictis idolis ad Dei cultum conuersa est.

uERS. 21.---Her pater.  Redit ad progeniem Phares de qua ortus est Dauid, ut progeniem Iuda de qua orta est tribus regia in Dauid terminaret. Tradunt enim hunc fuisse Elimelech uirum Nemi, in cuius tempore propter preuaricatores legis sol stetit, ut uiso miraculo conuerterentur ad Dominum; quod quia contempserunt, inualuit fames, et qui in tribu Iuda prior uidebatur, inopia cogente, cum uxore et filiis patria pulsus, in peregrinatione cum filiis mortuus est.

uERS. 22.---Securus et Incendens.  Mahalon  et Chelion, qui hic Securus et Incendens dicuntur, fuisse in Moab, quia uxores Moabitidas duxerunt, unde in Hebreo non principes, sed mariti dicuntur, sicut illius lingue doctores tradunt.

Qui reuersi sunt in, etc. Nemi et Ruth, que reuerse sunt in Bethlehem audita panis ubertate.

uERS. 23.---Figuli habitantes. Figulos qui in plantationibus et sepibus laborant doctores intelligimus, qui formant et componunt uasa Domini, fingere enim componere dicimus, unde compositores luti figulos uocamus. Hi uineam Domini doctrina plantant et excolunt, exhortando et orando muniunt. Hi apud regem in operibus suis morantur, quia in fide Christi manentes quidquid dicunt, quidquid agunt, ad gloriam Dei faciunt.

 uERS. 28.---Habitauerunt in, etc. Progenies Ruth, que in ipsis sepibus et plantationibus habitasse dicitur, quando ad regiam dignitatem et munimentum plebis hec plantatio peruenit.

Commoratique sunt ibi. In Genesi sex scribuntur, sed hic Sober pretermittitur: quia nulla de eo progenies. Sed quedam nomina mutantur suis rationibus. In Genesi enim Gemuel, id est mater Dei; hic Hamuel, id est legens cum Deo. Quidam in Genesi uocatur Echa, hic autem Iarib, id est litigans, quia de eo exiuit Zambri, qui cum Madianitide fornicans a Phinee sacerdote peremptus est. Iacim in Genesi, id est preparatio; hic uero nominatur Zara, id est ortus.

Et uniuersa cognatio non, etc. Quia Simeon non  habuit tantam sobolem quantam Iudas; unde in Iosue dicitur: Simeon per cognationes suas accepisse hereditatem in medio filiorum Iuda.

He ciuitates, etc. Quia Sicelech et Bersabee, que Iude fuerunt et a Simeone inuase sunt, a Dauid in pristinam Iude hereditatem redierunt.

uERS. 38.---Isti sum nominati. Descripta stirpe Simeonis et actibus eorum, mystice signatur, quia doctores sancti, id est Ecclesie principes gregibus Christi pascua prouidentes proficiscuntur in Gador uel Gader, que interpretatur sepes eius. Hec est Ecclesia que est fidelium defensio: ibi sunt pascua usque ad Orientem uallis, id est incarnationem uerbi, qui semetipsum exinaniuit, serui formam accipiens   In eo inueniuntur pascua. Ipse enim ait: Per me si quis introierit, ingredietur et egredietur, et pascua inueniet , uirtutes scilicet. In eo terra latissima et quieta, id est, gratia Spiritus sancti copiosa; in qua ante habitauerant de stirpe Cham, significat gentium multitudinem idola reliquisse, et ad unius Dei cultum confluxisse. Hi ergo uenerunt quos supra descripsimus nominatim in diebus Ezechie regis Iuda, hoc est in aduentu Christi. Ipse est enim Christus Dei uirtus, quem Ezechias, scilicet fortitudo Domini, significat.

Percusserunt tabernacula: percutit fide tabernacula impiorum et habitatores impiorum quando abnegans impietatem omnem et secularia desideria, per Christi baptismum a sordibus abluitur peccatorum,  postea studens sobrie, iuste et pie uiuere in hoc seculo, ut fiat quod scriptum est: Et erit in loco ubi ante dictum est: Non plebs mea uos: ibi uocabuntur filii Dei .

uERS. 42.---uiri quingenti. Patres Noui Testamenti qui abierunt in montem Seir, et percusserunt reliquias Amalecitarum, quia superbiam huius mundi conculcantes, deformitatem uitiorum comprimunt; hi quatuor dicuntur, quia euangelica doctrina ueraciter instructi, spirituale bellum contra demones conuenienter gerunt; percussis reliquiis Amalecitarum, ibi habitabant, quia expulsis demonibus in loco uitiorum uirtutes substituunt, quarum possessio hominem efficit beatum usque ad diem hunc, quod semper dici potest usque ad finem mundi, quia Ecclesia  usque ad finem mundi permanet, in qua quotidie antiquus hostis triumphatur.



CAPUT u.

uERS. 1.---Sed cum uiolas, etc.  Ideo ablata sunt Ruben primogenita, quia dormiuit cum Bala, concubina patris sui, et data sunt Ioseph filio iuniori, cuius progenies multiplicatur et excedit potentiam regni inter decem tribus.

Mystice autem significat ruinam prioris populi, qui ut primogenitus debebat sacerdotium et regnum accipere; sed quia maculauit stratum patris sui, id est corpus Christi, in quo erat plenitudo diuinitatis, in cruce suspendit et occidit: primogeniti dignitas ad spiritualem Ioseph, id est Christum et Ecclesie  populum translata est; ad quem pater: Tu es sacerdos in eternum secundum ordinem Melchisedech, etc. 

uERS. 10.---Contra Agarenos.  uerisimile est Agar fuisse Cethuram, cum in sequentibus dicat Rubenitas et Gaaditas et dimidiam tribum Manasse cum Agarenis pugnasse et prebuisse Isrel auxilium Itureos, Napheos et Nodab filios Ismelis. Nodab autem est, ut uidetur, qui in Genesi Cedma dicitur, id est antiquorum uel antecedens.

uERS. 26.---Et suscitauit. Notandum est quod in Regum dicitur Phul regem Assyriorum a Manahem filio Gaddi rege Isrel accepisse mille talenta argenti  , ut esset ei auxilio et firmaret regnum eius, non quod eum transtulerit in Assyrios, sed quod Teglathphalnasar rex Assur in diebus Phacee regis Isrel cepit Ahion, et Abel domum Maacha, et Iane et Cedes et Asor et Galaad et Galileam et uniuersam terram Nephthali, et transtulit eos in Assyrios. Postremo narrat quod Salmanasar rex Assyriorum Osee filium Ela regem Isrel obsidendo tribus annis Samariam cepit, et transtulit Isrel in Assyrios et posuit eos in Ahila et in Abor, iuxta fluuium Gozam in ciuitatibus Medorum. Unde queritur: quomodo in Paralipomenis dicamus Phul et Theglathphalnasar reges Assyriorum transtulisse Ruben et Gad, et dimidiam tribum Manasse in Ahilam et Abor et Aram et fluuium Gozan; cum Malachim  narret hoc Salmanasar fecisse qui transtulit Isrel in Assyrios, et posuit in locis supradictis? Sed reges Assyriorum priores hoc fecisse dicuntur, quia ceperunt cum gente Assyriorum quod eadem gens in posteris perfecit. Aram quam Paralipomenon memorat, Malachim pretermittit. Autumant Hebrei esse Rages ciuitatem Medorum.



CAPUT uI.

uERS. 6.---Filii Leui, Gerson, etc. Iohanan. Pretermissis aliis filiis Leui qui similiter sacerdotes fuerunt in domo Domini, Iohanan specialiter laudatur, quia uiriliter restitit Ozie regi per se sacrificare uolenti: et constantia animi et zelo legis expleuit officium sacerdotis.

 uERS. 15.---Porro Iosedec.  Iosedec dicunt esse Esdram sacerdotem, etc., usque ad Esdram uero esse sacerdotem, uirum iustum et gloriosum.

uERS. 28.---Abia. Hic, ut Hebrei tradunt, iudex constitutus munera accipiebat, quod Iel, qui et uas seni, senior eius filius sciens, non corrigebat: ideo uterque peccasse dicitur secundum Hebreum. Unde: Factum est cum senuisset Samuel, posuit filios suos iudices Isrel, et cetera.

uERS. 31.---Isti sunt quos constituit, anticipando de officiis, cantorum Dauid qui organis musicis laudes Domine canebant, cum eorum genealogiam narraret, prelibauit; suo autem ordine quomodo id fecissent demonstrabit.

 uERS. 44.---Ethan filius. Ethan unus de cantoribus tribus, qui coram Dauid in cymbalis laudem Dei concrepabant. Et notandum, quod sicut fuerunt tres filii Leui, Caath, Gerson et Merari, ita tres cantores: Eman de Caath, Asaph de Gerson; Ethan de Merari. Mystice autem significant sanctos doctores, qui sancte Trinitatis fide imbuti, secundum dispensationem ueri Dauid predicationem Euangelii toti mundo annuntiant.

uERS. 48.---Leuite qui. Quia omnis ordo ecclesiasticus secundum apostolorum traditionem, et qui primatum tenent, totum ministerium agunt in Ecclesia Dei; unde: Ut scias quomodo oporteat te conuersari  in domo Dei, que Ecclesia Dei uiui, etc. .

uERS. 49.---Aaron. Christum significat, filii eius Ecclesie populum, cui dicitur: uos estis genus electum, regale sacerdotium, etc. , quem summus pontifex docuit super altare fidei holocaustum bonorum operum et incensum orationis offerre; et ut precaretur pro Isrel, id est pro statu Ecclesie, secundum precepta legis per Moysen data. Repetit autem genealogiam Aaron usque ad Achimaas, quod pro laude eius factum uidetur, quia fidelius fuit Dauid in omnibus.



CAPUT uII.

uERS. 8.---Omnes hi, filii Bechor. Ubicunque in  lege scribitur: Omnes hi filii istius uel illius, aut pro meritorum excellentia est, aut pro meritorum deterioratione, ut eius dicantur esse filii cuius fuerunt imitatores.

uERS. 14.---Concubinaque eius. Hec dicitur fuisse filia filii Balam, que in Aegyptum, fame cogente, a patre uenalis ducta a Manasse: qui horreis preerat cibariis patri datis, in coniugium misericorditer suscepta est.

uERS. 15.---Happhim, etc., prioris filii Machir hec duo nomina esse dicuntur, sed secundum esse Salphaad et eorum sororem Maachan, quam Hesron cum sexaginta esset annorum accepit uxorem, que peperit ei filium Segub, sicut supra dictum est.

uERS. 18.---Soror autem eius Regine. Soror  Ulam filii Phares, filii Machir, ut predictum est; hanc quidam tradunt fuisse matrem Iesu filii Naue, qui uir decorus nuncupatur, ob insigne uirtutis et principatus. Alii dicunt Deboram uxorem Lapidoth prophetissam.

uERS. 20.---Filii autem Ephraim. Fabulantur Hebrei quod filii Ephraim, congregata multitudine uiuente patre, conati sunt ad terram promissionis reuerti, et in Geth Palestinorum occisi sunt, unde cetere tribus per desertum adducuntur, ne uiderent ossa fratrum suorum, et in psalmo dicitur: Filii Ephrem conuersi sunt in die belli .



CAPUT uIII.

 uERS. 6.---Qui translati sunt in Manahath. Quando pro scelere in uxorem Leuite gladio corruerunt et sexcenti tantum remanserunt.

uERS. 7.---Naaman autem et Achia: principes fuerunt, sed Gera se subdiderunt. Unde singulariter dicitur: Ipse transtulit eos, de quo exiit progenies Gera qui fuit pater Semei.



CAPUT IX.

uERS. 2.---Nathinei.  Donum, uel in humilitate seruientes. Hi sunt Gabaonite quos Iosue uite donauit, et seruitio templi deputauit, ut aquas et ligna portarent .

uERS. 11.---Helcie filii Mosoliam, etc. Hic fuit  sacerdos magnus, qui Deuteronomium inuenit in templo Domini in tempore Iosie, et dicitur pater fuisse Ieremie prophete.

uERS. 16.---Idithun.  Cantoris Dauid, scilicet. Obseruabant enim in porta regis ad orientem de filiis Leui per uices suas cantores, et uicissim ad psallendum cum Dauid conueniebant, quia antequam templum edificaretur in palatio, erat arca testamenti, et ibi seruiebant editui.

uERS. 19.---Sellum uero filius Core. Prior Cora per Aleph scribitur, et sonat Cora, secundus per He, et sonat Core. Cora clamans, Core caluus interpretatur. Hic est qui in Numeris seditionem mouit contra Moysen .

Custodes uestibulorum.  Quia custodiebant  exterius ostium tabernaculi. Patres uero eorum qui subter scribuntur et qui in Psalterio titulos habent, custodiebant interius ostium et cantores erant.

uERS. 20.---Phinees autem. Nepos Aaron, qui adhuc uiuebat, ut tradunt Hebrei, et uices ministrorum ordinabat. Sunt autem uices uiginti quatuor quas Dauid ordinauit ad ministerium tabernaculi. Unde in Euangelio: Zacarias de uice Abia .

uERS. 26.---His quatuor Leuitis, etc.  Qui fuerunt hi quatuor Leuite quibus omnis numerus creditus erat ianitorum demonstratur cum dicitur: De Hosa autem, id est de filiis Merari, Semri princeps, etc., ut habetur in cap. XXuI. Quatuor principes ianitorum sancti doctores sunt qui quatuor Euangeliis ostium fidei seruantes patefaciunt credentibus et  concludunt blasphemantibus, quibus cum Petro claues commisse sunt . Hi per quatuor uentos ostia custodiunt, quia per quatuor plagas mundi gentes ad fidem uocant, et Ecclesiam uigilanter seruant.

uERS. 28.---De horum genere erant et super uasa minister.  Mystice de cetu sanctorum predicatorum ordinantur, qui super uasa Domini, id est animas fidelium  peruigilem habent custodiam. Sub eorum custodia est simila, uinum et oleum, quibus sacramenta corporis et sanguinis Domini conficiuntur, et Spiritus sancti gratia spirituali unctione traditur. Ipsi thus orationum et aromata uirtutum in Ecclesia  componunt, et in conspectu Domini uinum acceptabile reddunt.

uERS. 31.---Mathathias Leuites primogenitus Sellum Corite prefectus erat eorum que in sartagine frigebantur. Quia Christus auctor est sacramentorum celestium, ubi quotidie panis et uinum in memoriam passionis eius offeruntur, et caput omnium qui carnem suam eius exemplo crucifigunt, et passioni pro eius nomine tradunt.

uERS. 32.---Panes erant propositionis. Duo et duo diuisim coquebantur ante sabbatum secundum Iosephum, et sabbato mane super mensam ponebantur, de quibus in Leuitico plenius diximus.

uERS. 34.---Capita Leuitarum per familias suas. Dignum est, ut quanto quis prelatus est ceteris,  tanto deuotior sit in diuinis officiis. Ille bene principatum ministerii seruat, qui studet manere in Ierusalem, id est in uisione pacis, ut tumultus seculi et uoluptates carnis fugiat et quietem mentis in contemplatione Dei habeat, dicens cum Psalmista: Letatus sum in his que dicta sunt mihi.

uERS. 35.---Iahiel, qui in Regum, Ahiel pater Cis patris Saul, et interpretatur pater meus Deus. Iahiel disertus Dei, forte pro meritorum distantia. Et notandum quod inter filios Iahiel Cis et Ner fratres uocantur et sunt, et in Regum ita habetur; in sequentibus uero dicitur quod Ner genuit Cis, non quod genuerit, sed quod educauerit.

uERS. 39.---Abinadab. Hic ut in Regum cum patre occisus narratur, Abinadab uocatur et interpretatur  Abinadab pater meus uotum, Abinadab populus meus uotum.

Esbaal. Ignis maritus, hic est Isboseth, id est uir confusionis.

uERS. 40.---Meribbaal. Litigans in maritum, hic est Miphiboseth, qui interpretatur de ore ignominia.



CAPUT X.

uERS. 1.---Philisthiim, etc.  Multis omissis que in libro Samuelis de Samuele et Saule narrat historia, casum Saul et familie eius commemorat. Mystice innuens, quia non est necesse uitam eius describere, cuius impia conuersatio finem celerem meruit accipere, et figurate regni Iudeorum et sacerdotii ueteris finem demonstrat. Ad Dauid se transtulit,  cuius facta et dispensationem regni contexit, qui typum tenet ueri Dauid regnum celi et terre possidentis. Quo imminente Philisthiim more suo pugnant contra Isrel, et uincunt, quia, appropinquante gratia, gentiles, sicut ante, castitatem Isrelitice fidei oppugnabant; nunc mala opera, nunc idololatrie cultum ostendendo, sicut Balaam docebat Balaac mittere scandalum coram filiis Isrel, edere et fornicari.

Fugeruntque uiri. Qui fortes uidebantur in Dei contemplatione, dum incaute opera gentilium et doctrinam sequuntur, hereticorum quoque perditionem non parum iuuit secularis scientia. Unde quidam ait: Philosophi patriarche hereticorum Ecclesie puritatem peruersa maculauere doctrina.

 uERS. 2.---Cumque appropinquassent. Irruerunt gentiles undique in regnum Iude et filios eius, et corruperunt sacerdotes, scribas et Phariseos filios, scilicet et seductores illius regni hereticos quoque, ne simpliciter gratiam Spiritus sancti predicarent aut colerent, uetuerunt.

Abinadab. Ne patrem qui nos sibi adoptauit spirituali dono digna confessione laudaremus, quod significat interfectio, Abinadab id est patris mei spontanei.

Melchisua. Ne in Christi regno salutem futuram credamus. Melchisua enim interpretatur rex meus salus. Philosophus, qui Arium seduxit, quasi Melchisua occidit: qui Macedonium, Ionatham; qui Manicheum,  Abinadab. Quia hunc ueri regis Christi omnipotentiam negare, illum Spiritus sancti donis derogare, istum summi Patris bonitatem blasphemare magister corruptionis edocuit.

uERS. 4.---Et dixit Saul ad, etc. Hunc Hebrei Deg Idumeum dicunt esse qui uidens Saul esse mortuum, timens Dauid, seipsum interfecit. Puerum uero  esse filium Deg, et ipsum Deg esse puerum cum quo Saul querebat asinas patris sui.

Ad armigerum.  Legis doctores. Sicut enim arma et sagitte Philisthiim, etc., usque ad ut non contaminarentur, sed ut manducarent pascha.

Noluit autem armiger. Non est ambigendum inter  reprobos legis doctores fuisse aliquos qui uerbi acumen ad occidendos auditores peruertere nollent, et tamen ipsos auditores qui recte dicta a magistris acceperant, despiciendo uel blasphemando in suam uertisse perniciem: quorum uisa morte, id est peccandi obstinatione, et ipsos uerbi ministros per tempora deterioratos, testimonia legis que male interpretari timuerant, sibi occasionem fecisse ruine. Heretici quoque peccatorum suorum iaculis cruentati, cum uerba diuina in argumentum sui erroris trahunt, arma sua contra pectus suum morituri inuertunt. Quilibet etiam catholicus, cum artem quam pro communi utilitate didicit, superbie, cenodoxie, philargyrie uel cuiuslibet uitii contagione polluit, suo se gladio confodit, quia quo defendi ab hoste debuit,  in ipsum irruit.

uERS. 5.---Quod cum uidisset armiger. uidentes indocti uere humilitatis medicamina lauacrumque baptismi, ignorantes in Iudea magistros suos certamine spirituali uictos, et uulgus non paucum, eorum auditui proximum, persequente aduersario, a prisca constantie sede fugatum, maiorum ruina turbati, opera uirtutum et munimina scientie spiritualis que habuerant, amiserunt. ueneruntque peccata gentilium, et cuncta Iudeis incredulis studia uirtutum peruersa habitatione corruperunt. uenerunt immundi spiritus, et corda que fidei constantia deseruit, occupauerunt. uenerunt gentes, et optima quondam Iudeorum studia credendo, sua fecerunt. Unde: Auferetur a uobis regnum Dei, et dabitur genti facienti  fructum eius .

uERS. 10.---Et caput.  Caput Saulis in templo Dagon Philisthei affixerunt, etc., usque ad alia est enim Bethsan in Iudicum et Iosue, que interpretatur domus securitatis.

uERS. 11.---Hoc cum audissent uiri Iabes.  uiri scilicet Ecclesie, etc., usque ad hec est ciuitas quam primis regni sui auspiciis Saul ab hostium obsidione liberauit.

uERS. 12.---Quercum querat in Iabes, et ieiunauerunt septem diebus, etc. Ut ad requiem perueniant. Post sex enim huius seculi etates quibus in carne laboramus, sequitur septima quietis animarum.

Mystice, de cecitate Iudeorum sabbatum carnaliter  obseruantium, contribules sui, id est fideles continue dolent, et quasi septem diebus ieiunant. Percepto autem mysterio octaue diei resurrectionis, utrique perpetua festiuitate gaudebunt.

Moraliter autem uiri sancti detestantur mortem impiorum, et exempla eorum sepulture obliuionis tradunt. Septem dies ieiunant, id est omne tempus huius uite, quod septenario dierum numero uoluitur, in continentia ducunt, et abstinent ab omni malo ne similiter moriantur.



CAPUT XI.

uERS. 3.---Maiores.  Prophete apostoli pari deuotione ad Christum concurrunt, unde: Principes populi conuenerunt in unum cum Deo Abraham  .

uERS. 5.---Dixeruntque. Cecos et claudos et leprosos ad contemptum regis statuentes super muros, et dicentes quia prohibuerunt eum ceci et claudi.

Mystice, Dauid Iebuseum de Ierusalem eiiciens, significat Christum demones expellentem a cordibus fidelium, et ibidem mansionem suam statuentem. Iebuseus enim interpretatur conculcatus, Ierusalem uisio pacis. Unde et discipulis suis ait: Ecce dedi uobis potestatem calcandi super serpentes, etc. . Bene ergo in Regum scriptum est, quod eiectis cecis et claudis qui odiebant animam, Dauid cepit arcem Sion, suamque ciuitatem uocauit, quia dum Christus malignos spiritus et turbam uitiorum de anima expellit, illuminans eam sapientia, merito  arx Sion, id est speculationis et uisio pacis uocatur, de qua recte dicitur psal. LXXu: Notus in Iudea Deus, et in Isrel magnum nomen eius. Et factus est in pace locus eius.

uERS. 8.---Ioab autem reliqua urbis exstruxit. Per industriam enim militis ciuitatem muniuit. Iosephus tamen dicit Dauid superiorem ciuitatem munisse, eique copulando arcem unum corpus effecisse et cuncta muro circumdedisse. Super opus autem murorum constituisse Iacob, expulisse Iebuseos et Ierosolymam uocasse. Iero enim Hebraice munitio est. Christus quoque in Iudea primum Euangelium predicauit, Et ecclesiam fidei sue munitione firmauit. Ioab, qui reliqua urbis exstruxit, significat apostolos et apostolicos uiros qui post  ascensionem Domini plurimos de gentibus conuerterunt; unde: Dei adiutores sumus, Dei agri.

uERS. 11.---Iesbaam.  Hunc Iosephus Eusebium nominat, et filium dicunt Achimee, qui in aciem hostium frequenter irrumpens, non cessabat donec octingentos occiderat. Alii hunc Dauid intelligunt, quia Iesbaan interpretatur sedens in populo. Ahamoni uero sapientissimus, unde in Regum scribitur: Sedens in cathedra sapientissimus . Sed ibi uermiculo ligni comparatur, quia minuebatur illi sapientia propter peccatum, quod in Uriam commiserat. Unde ibi octingentos uno impetu interfecisse, hic autem trecentos, pro peccato enim minorata est fama.

uERS. 12.--- Ahohites. Ahohi, ut Hebrei tradunt, frater fuit Isai patris Dauid, cuius filius fuit Eleazar, qui fuit inter tres potentissimus, quos Iosephus dicit esse Eusebium filium Achimee, et Eleazar filium Addi, et Semeiam filium Heli

 Cogitandum summopere est, etc., usque ad contra se rigidus etiam a licitis abstinebat.

uERS. 21.---uerumtamen usque ad tres primos. Hic apparet quod Abisai princeps erat inter tres sequentes. Sed ad tres primos non peruenit, Iesbaam, Eleazarum et Semmaa.

Mystice autem significatur quod nemo sanctorum, licet uirtutibus emineat, ad equalitatem potentie Patris et Filii et Spiritus sancti perueniat. Quoniam,  quis in nubibus equabitur Domino? etc. 

uERS. 22.---Ariel Moab, id est leones, sicut in Regum dicitur, uiros scilicet fortissimos in regno Moab tanquam leones.

Interfecit leonem. Hebreus hunc leonem Ioab arbitratur, qui in domo Domini tenens cornua altaris occisus est. Altare enim cisterna dicitur, quia sicut aqua cisterne mundat, ita sanctuarium Dei hominum expiat peccata.

 Quem liber Regum, etc., usque ad et hastam quam non recte tenebat, extorsit.

Tempore niuis. Qua potest gratia Christi, que mundo resplenduit, et frigus caritatis, quo refrigescunt homines, significari. Banaias uero, qui edificator  Dominus interpretatur, Christum significat, de quo dicitur: Aedificans Ierusalem Dominus, etc.  Hic multa opera perpetrauit, qui ait: Pater meus usque modo operatur, et ego operor . Hic est de Cabseel, id est, de congregatione Domini, quia ad eum omnis sanctorum cetus pertinet qui descendens de celis, et factus homo, leonem, id est diabolum qui infidelitatis sue frigore torpentem mundum possidebat, morte sua interficiens in infernum demersit. Hic Aegyptium, id est, Antichristum peccatis nigerrimum, id est quinque sensibus corporis abutentem ad scelera, per uirgam crucis superans, propria reum nequitia uirtute damnauit perpetua. In diebus niuis, quia per mortem peccatum expiauit. Unde: Lauabis me et super niuem dealbabor  .

uERS. 24.---Inter tres. Abisai et Sobochai et Ionathan, quibus uiribus equabatur, qui erat super triginta, sicut Hebreus affirmat.



CAPUT XII.

uERS. 12.---Hi quoque uenerunt. Huc usque enumerauit fortes Dauid qui adiuuerunt eum ut regnaret super Isrel.

Qui erant fortissimi, etc. Secundum litteram significat eos agiles esse et strenuos omni genere bellandi. Mystice uero milites Christi non segnes, sed studiosos describit in prosperis et in aduersis, a dextris et a sinistris.

 uERS. 8.---ueloces.  Dicit pro sensus acumine uel corporis agilitate. Mystice uero qui Christi militiam profitentur, non debent esse paruuli sensu, sed prouidere bona, non tantum coram Deo, sed etiam coram omnibus hominibus

uERS. 14.---Nouissimus, etc. Hic significant doctores Iudeorum et gentilium, de quibus Paulus ex tribu Beniamin ait: Petrus, Iacobus et Ioannes, qui uidebantur columne esse, dextras mihi dederunt, et Barnabe societatis, etc.  Hi ad Christum uenientes per omnia explorati sunt. Unde : uos autem quem me esse dicitis? Respondit Petrus pro omnibus: Tu es Christus Filius Dei uiui. Cui Dominus: Tu es Petrus, et super hanc petram edificabo Ecclesiam meam. Et alibi: Accipite Spiritum  sanctum, quorum remiseritis peccata remittuntur eis .

uERS. 15.---Transierunt Iordanem. Iordanis, in quo Christus baptizatus est, baptismum significat: hunc transeunt doctores mense primo, quando inundare consueuit super, quia Domino in carne apparente et annum acceptabilem consecrante, postquam baptismum suo baptismate consecrauit, ipsum predicando et baptizando toto orbe diffuderunt.

Et omnes fugauerunt qui morabantur . Quia Iudeos, quos Orientalis plaga propter ortum scientie legis significat, uel gentiles, in quibus naturalis prudentia occidit, dum cultum Dei attribuunt idolis, Euangelii predicatione fugauerunt. Unde: Inimicos meos dedisti mihi deorsum, et odientes me disperdidisti  .

uERS. 19.---Porro de Manasse. Hi scilicet septem principes qui de Manasse uenerunt, significant primos Ecclesie doctores de Iudea uenientes, qui septiformi Spiritu illustrati adiuuant nostrum Dauid contra latrunculos, id est hereticos uel spiritus malignos, qui non cessant de Ecclesia rapere et captiuare quos possunt; unde: Deo autem gratias qui semper triumphat nos in Christo Iesu .

uERS. 22.---Exercitus Dei. Qui scilicet egressus est de Aegypto, id est sexcenta millia, sic exponunt Hebrei. Sed mystice, in exercitu nostri Dauid quotidie numerus fidelium crescit, donec compleantur qui ad uitam predestinati sunt eternam.

 uERS. 23.---Ut transferrent. Quia sancti doctores maxime desiderant ut ueteris legis cultus in spiritualem intelligentiam Euangelii transferatur, et fiant omnia noua.

uERS. 27.---Ioiada quoque princeps de stirpe Aaron, etc. Hunc tradunt Hebrei fuisse Phinees filium Eleazari, ad cuius comparationem Sadoc puer uocatur tanquam etate et merito minor.

uERS. 32.---De filiis quoque Issachar, uiri, etc. Doctores legis in tribu Issachar fuisse tradunt, qui singula tempora ceremoniarum obseruanda docebant, et quid facere deberet Isrel prescribebant. Hi doctores Ecclesie significant, quorum preceptis subditi obtemperant.

 uERS. 35.---uiginti, etc.  Apostoli scilicet et apostolici uiri ad nostrum Dauid conueniunt et ei spiritualiter copulantur, et alii tam ex Iudeis quam gentibus uno corde et pari uoto certantes, ut fiat rex Dauid, et ipsi sint regnum Christi.

uERS. 39.---Tribus diebus. Omni tempore scilicet fidem Trinitatis tenentes, et qui primi doctores, id est, apostoli ex diuina Scriptura alimenta preparauerant, accipientes et omnium bonorum largitioni gratias agentes.



CAPUT XIII.

uERS. 1.---Iniit autem. Apostolis, euangelistis, qui fidem incarnationis a Iudeis ad salutem gentium transtulerunt. Hoc est enim de colle Cariathiarim  , ad se arcam Domini transferre: de eminentia scilicet Scripturarum apud Iudeos posita, ubi umbra nemorosa figurarum abundat; ad intellectum gentilis populi, ubi fundatur Ecclesia, fidem Domini perducere.

uERS. 3.---Non enim.  Quia interpretatur uetus Testamentum spiritualem sensum qui latebat, populus ille aperire non potuit, sicut nunc reuelatus est apostolis et prophetis, gentes scilicet esse coheredes et comparticipes promissionis Domini.

uERS. 5.---A Sihor. Sihor fluuius Aegypti est, qui a Nilo, ut ferunt, deriuatur, et interpretatur firmamamentum nouum et turbidum, unde: Quid nunc tibi uis in uia Aegypti, ut bibas aquam turbidam ? Cariathiarim. Ciuitas Damasci, que in Amos Emathabal, id est Emath magna, que nunc Epiphania nuncupatur. Per Sihor autem et Emath totam terram promissionis comprehendit. Per Sihor riuum, scilicet uel torrentem, significat Aegypti australem partem. Per Emath uero septentrionalem. Cariatharim, que alibi Cariathabaal, ciuitas saltuum, una de urbibus Gabaonitarum in tribu Iuda in nono milliario ab Helia euntibus Diospolim, de qua fuit Urias propheta, quem interfecit Ioachim in Ierusalem secundum Ieremiam. Filius quoque Sobal Cariathiarim dicitur, sicut superius ostenditur

uERS. 6.---Omnis uir. Electus nobilior. Numerus autem horum uirorum in Regum comprehensus est, ubi legitur: Congregauit autem Dauid omnes electos  ex Isrel triginta millia .

uERS. 9.---Cum autem peruenissent, etc.  uentum est ad aream Chidon, etc., usque ad tanquam dicat: Mihi absit gloriari, nisi in cruce Domini nostri Iesu Christi .

uERS. 11.---Eo quod diuisisset Dominus Ozam.  Tradunt Hebrei Abinadab sacerdotem iussisse filiis suis Oza et Haio, ut portarent arcam humeris secundum preceptum legis. Sed quia non portauerunt, nec Caathitis portandam dederunt, percussit Dominus Ozam, et diuisit.

Diuisio Oze. Traditur quod aruisset brachium eius et humerus, ubi arca Domini portanda erat, et in illius loco diuisio quedam facta est.

 uERS. 17.---In domo Obededom.  Quia et ipse Leuita. Cognita autem causa pro qua Oza percussus est, iussit Dauid arcam portari propriis leuitarum humeris, sicut patet in sequenti. Notandum quantum delinquat qui corpus Domini indigne accipit, si deuotus sacerdos interiit qui arcam Dominici figuram corporis minori quam debuit ueneratione corripuit.

Allegorice autem Dauid Christum, arca Ecclesiam significat. quam uult Christus in ciuitatem suam adducere, unde: Non sum missus nisi ad oues que perierunt domus Isrel  Et alibi: Cecitas ex parte contigit in Isrel, etc. .



CAPUT XIu.

 uERS. 3.---Accepit quoque Dauid, etc.  Multe uxores Dauid multas gentes significant, que per fidem Christo copulantur. Concubine, hereticorum ecclesias, que Christiani nominis titulo gloriantur. Sed quia propter carnalia lucra Christum sequuntur, non coniuges, sed concubine dicuntur. Nunc reges si plures habeant uxores, crimen est, quia figure transierunt.

uERS. 8.---Audientes autem. Diffamata Euangelii gratia et regno Christi ubique predicato, gentes undique surrexerunt contradicentes Euangelio pacis.

uERS. 15.---In cacumine pyrorum.  In Hebreo uero, flentium, id est, idolorum uenire iubet, etc., usque ad quos Spiritus sanctus dirigit premonendo.

 uERS. 16.---De Gabaon usque Gazera. Percutit Christus qui in colle superbie consistunt, et conterit sepem duritie, eorum diuidens pertinaciam ut solus dominetur in orbe terrarum, unde sequitur: Diuulgatumque est nomen Dauid in uniuersis regionibus, et Dominus, etc.



CAPUT Xu.

uERS. 2.---Tunc dixit Dauid: Illicitum est, etc.  Non uult Christus ut indigni ecclesiastico fungantur officio, sed eruditi scientia et morum honestate spectati portant arcam Dei, id est Ecclesiam, humeris pii laboris, et exsultant, unde: Fac opus euangeliste, ministerium tuum imple .

uERS. 3.---Congregauitque uniuersum Isrel. Non  solum Dauid, sed etiam omnes prophete in Ecclesia Christi dictis et factis incarnationi prebuere locum ut citius adueniens susciperetur, cum fuisset ante prophetatus.

uERS. 12.---Sanctificamini cum fratribus. Ministri Noui Testamenti uita et doctrina debent esse mundi, quibus dicitur: Sancti estote quoniam ego sanctus sum . Qui recte fidei uerbis et exemplo operis debent fidelibus commendare incarnationem Christi et redemptionem humani generis, etc.

uERS. 16.---Nablis uidelicet, etc. Nablum Hebraice, Psalterium Grece, laudatorium Latine. Habet Psalterium uentrem obesum in superioribus, ut chordarum fila religata disciplinabiliter percussa,  suauissimam reddant cantilenam. Huic cithara uidetur contraria que in imo continet quod Psalterium in capite. Psalterium cum decem chordis Ecclesia est cum Decalogo legis. Huic opposita est cithara, que uiginti quatuor chordis in modum delte littere componitur  et per digitos in diuersos modos concitatur. Hec Ecclesiam significat que cum uiginti quatuor seniorum dogmatibus trinam habet formam in modum delte littere, et fidem sancte Trinitatis significat. Per manus autem apostolorum et euangelistarum in diuersos modulos ueteris et Noui Testamenti, aliter in littera, aliter in sensu concitatur figuraliter.

Lyris. Lyra dicitur, , id est, a uarietate uocum, eo quod diuersos faciat sonos. Hec Ecclesiam  significat, que in uarietate diuersarum disciplinarum historice, allegorice, tropologice, et per anagogen suauem sonum exprimit, sed a symphonie simplicitate non recedit. Cymbala autem adinuicem percussa sonum faciunt, unde: Laudate eum in cymbalis bene sonantibus, etc. . Cymbala bene sonantia sunt labia nostra, que percussa ad inuicem suauem humane uocis harmoniam reddunt.

uERS. 21.---Pro octaua canebant, etc.  In die scilicet iudicii aduentum Domini significabant, in quo, finita seculi hebdomada, ueniet ad iudicium. Unde sextus psalmus, qui cum tremore iudicii cantatur, tali titulo prenotatur. Hic autem numerus magna continet sacramenta. Octo anime ingresse sunt in arcam Ne, et mundo pereunte  saluate. Octauus filius Iesse fuit Dauid, quem Dominus elegit. Die octauo purificat circumcisio. Die octauo, id est Dominico, surrexit Christus.

uERS. 24.---Porro Sebenias et Iosaphat, etc. Hi septem sacerdotes coram arca tubis canentes sancti predicatores, sunt septiformi Spiritu gratie pleni, qui Euangelium in Ecclesia Christi predicant, et sacramentum incarnationis auditoribus predicant.

Clangebant. Aliter fit tuba congregandi populi, aliter conductionis, aliter uictorie, aliter persequendi inimicos, aliter conclusionis ciuitatum, etc. Tuba autem consuetudinaria apud rerum peritos hoc modo formatur, ut tribus fistulis ereis in capite angusto inspiretur, sicut per quatuor uociducas ereas que per ereum fundamentum quaternas uoces producunt,  mugitum uehementissimum proferant: que significant Euangelium trina confessione trium personarum, in capite angusto, id est in natiuitate Christi diuinitus inspiratum, per quatuor uociducas ereas, id est per quatuor euangelistas; ereo, id est stabili fidei et operis est fundamento in orbe uocem uehementissimam quasi tube congregantis uocem emittere.

uERS. 27.---Dauid autem. Christus incarnationis sue et passionis exemplum antea a Iudeis occultum manifestat; lignum namque de terra ortum multiplici labore ad candorem uestis perueniens, ueritatem humane carnis inter flagella triumphantis ostendit, et hoc est: Dauid erat in Ephod.

 . Libet intueri quanta uirtutum munera, etc., usque ad qualem me exterius despiciens exhibeo, talem interius attendo.

uERS. 29.---Michol filia Saul.  Cunctis exsultantibus et ad arce introitum hymnis resonantibus, etc., usque ad Dauid hunc humiliatum despicit: quia credentibus in fine Iudeis quidam Christum professione, Antichristum sequuntur opere: quibus congruit quod Michol, que adifigurandam carnalium instabilitatem aqua omnis interpretatur, non uxor Dauid, sed Saul filia dicitur. Qui enim Christo specie tenus seruiunt, non cum illo coronantur, sed cum persecutoribus quos imitati sunt, damnantur.



CAPUT XuI.

 uERS. 1.---Attulerunt igitur.  Ponitur arca in medio tabernaculi, quod tetenderat ei Dauid, id est fides Ecclesie predicatur, proficit et inseritur cordibus fidelium, quos Deus ad uitam preordinauit eternam.

uERS. 2.---Benedixit populo. Christus et deuotionem Ecclesie commendat, Patri, qui etiam ad dexteram Patris interpellat pro nobis, et tanquam uerus Dauid benedicit, et salutaris mysterii pascit alimentis.

uERS. 3.---Et diuisit. Hec munera fideles accipiunt, quando unus panis et unum corpus multi in Christo, carnis sue lasciuiam castigantes et seruituti subiicientes, sancti Spiritus igne decoquunt, et fructus bonorum operum oleo misericordie pinguissimos  compassione proximi feruere faciunt. At contra filia Saul frustra cubiculum regis ingressa non fructificat, quia qui uerbum Dei aure tenus percipiunt sine boni operis prole moriuntur.

Frixam oleo. Carnem a peccati sale, scilicet mundissimam, ob humane salutis causam crucis sartagine tostam, oleo caritatis plenam. Sic enim Deus dilexit mundum ut Filium unigenitum daret, qui ex caritate passus est.

uERS. 7.---In illo die. Quia Christus ordinem doctorum in culmine ecclesiastice dignitatis constituit. Asaph enim congregans interpretatur. Asaph ergo et fratres eius sunt apostoli et apostolici uiri ad congregandos fideles constituti, de quibus dicitur: Constitues eos principes super omnem terram.  Modum autem laudationis quem ipse Dauid composuit, scriptor historie inseruit, dicens: Confitemini Domino, etc.

uERS. 8.---Confitemini, etc. Alleluia huic psalmo pretitulatum est, et secundum Hieronymum neutri generis est. Allelu, laudate: ia inuisibilem Deum significat, quod est unum de decem Dei nominibus, sicut in epistola ad Marcellam tradit Hieronymus.

uERS. 36.---Et dicat omnis.  Gentilis scilicet qui adhuc infidelis erat quando iste canebat, qui tamen prophetie uirtute inductus est, ut amore uniuersitatis diceret Amen amen, id est fiat, fiat, sicut hodie orantibus respondetur Amen, ut concordet in precibus pia sacerdotum intentio et populi sana  deuotio, secundum illud: Amen, amen, dico uobis quia si duo ex uobis consenserint super terram, ex omni re quamcunque petierint, fiet illis, etc. 

uERS. 39.---In excelso. Alii dicunt tabernaculum Dei, postquam filii Isrel intrauerunt in terram Chanaan, primo fuisse in Sylo, deinde in Nobe, post in Gabaon, tandem in Sion. Alii locum esse in Ierusalem appellatum Gabaon, ibique Dauid tabernaculum et arcam collocasse. Gabaon enim collis interpretatur. Excelsum autem locum dictum esse existimant pro dignitate diuini cultus. Sed in libro Locorum legimus Gabaon metropolim esse Heueorum in tribu Beniamin, et nunc ostenditur uilla eiusdem nominis in quarto milliario Bethlehem ad occidentem iuxta  Rhama et Rhamon, ubi Salomon, hostiis immolatis, diuinum meruit oraculum. Fuit autem separata Leuitis.

Ut benediceret.  Generationi filiorum uacaret. Alii per antiphrasim benedictionem accipiunt; domum autem, Michol filiam Saul, quam increpabat Dauid, quia despexit eum saltantem coram arca Domini.



CAPUT XuII.

uERS. 2.---Et ait Nathan.  Patet quod prophetie spiritus non semper prophetarum mentes irradiat, unde Eliseus: Dimitte eam, quia animus eius in amaritudine est, et Dominus celauit a me, etc. Quod diuina dispensatione fit, ut accipientes Spiritum, inueniant quid de Deo fuit; et amittentes,  quid de ipsis.

uERS. 4.---Non edificabis. Quia uir sanguinum es. Debet enim in se mundus esse, qui aliena corrigere uult, ut terrena desideria fugiat, et tanto perspicacius fugienda uideat, quanto ipse hec per scientiam et uitam uerius declinat. Superiectas sordes manus detergere non ualeret, que lutum tenet. Quod iuxta antique translationis seriem bene ad Dauid erga exteriora bella laborantem per significationem et diuina uoce dicitur: Non tu edificabis mihi templum, quia uir sanguinum es. Templum Domini edificat, qui corrigendis proximorum mentibus uacat. Templum Dei sumus, qui ad ueram uitam ex eius habitatione constituimur, unde: Templum Dei sanctum est quod estis uos . uir sanguinum  templum Dei edificat. Qui enim adhuc carnalibus incubat, necesse est ut instruere proximorum mentes erubescat.

uERS. 9.---Nec filii.  Hostes alienigene per interualla temporum, sicut olim prius pax, modo bellum. Inueniuntur tamen ibi prolixiora tempora pacis quam Salomon habuit. Sub Aod enim octoginta anni pacis fuerunt. Absit ergo ut de Salomone hec accipiantur.

uERS. 11.---Cumque impleueris. Salomon autem, regnante patre, regnare cepit, quod nulli illorum regum contigit, ut ipsum non esse appareat quem prophetia ista presignat. Christus uero uerus pacificus post mortem Dauid uere regnauit.

 uERS. 12.---Aedificabit domum, id est Ecclesiam: domus Dauid propter templum Dei de hominibus factum, non de lapidibus, ubi populus in eternum habitet cum Deo et in Deo, et Deus cum populo. Ideo cum secundum Septuaginta dictum sit per Nathan: Et nuntiabit tibi Dominus quoniam domum edificabis ipsi, postea per Dauid dicitur: Quoniam tu, Deus Isrel, reuelasti aurem serui tui, dicens: Domum edificabo tibi . Hanc enim domum et nos edificamus bene uiuendo, et Deus iuuando, unde: Nisi Dominus edificauerit domum, etc. 

Et thronus. Hyperbolice de filio Isai accipi potest. At uero Christus de semine Dauid natus, exaltatus est super omnem principatum et potestatem et uirtutem, cui Pater donauit nomen, quod est super omne  nomen, ut in nomine Iesu omne genu flectatur, etc. 



CAPUT XuIII

uERS. 1.---Et filias.  Minores ciuitates ad metropolim pertinentes, etc., usque ad et caro cogitur seruire spiritui.

uERS. 3.---Adarezer. Qui interpretatur decorum auxilium; rex Soba, qui interpretatur incensa uel conuertens, significat gentilitatis uitia naturali feruore accensa: contra que Christus confligit et uincit gladio spiritus, quod est uerbum Dei .

uERS. 4.---Subneruauitque. Subneruat Christus repugnantem sibi superbam mundi altitudinem humane sapientie; quod tamen opportunum et aptum  predicationi reperit, reseruat sibi.

uERS. 6.---In Damasco. Damascus nobilis ciuitas Phenicis, sanguinis poculum interpretatur. Syria sublimis uel humecta. Gentilitas enim, prius libidine fluida et spiritu superba, sanguinem humanum sitiebat: nunc baptismate Christi mundata, profectu uirtutum exaltata, sanguinis eius poculum desiderat.

uERS. 7.---Pharetras. Dogmata gentilium quibus discipline liberales continentur, quas Christus a gentilitate abstulit et in seruitium Ecclesie conuertit: prosunt enim ad expugnationem erroris et confirmationem ueritatis.

uERS. 8.---Salomon. Quia ergo rex noster pacificus, uetustatem elocutionis de humilitate euerse  gentilitatis ad emundandam gratiam baptismi et firmamentum fidei per predicationem pii dogmatis in usum Ecclesie conuertit. Tebath enim interpretatur paruulus uenit, et Chun pulchritudo. Qui enim paruulum se agnoscit, pulcher et speciosus in decore uirtutum efficitur.

uERS. 12.---In ualle Salinarum. In Regum ita scriptum est: Fecit sibi Dauid nomen cum reuerteretur capta Syria in ualle Salinarum, cesis decem et octo millibus , quia, scilicet, erexit sibi fornicem triumphalem: fecit etiam sibi nomen, quia uicta Syria Damasci et Syna Sobal, alterum erexisse dicitur.

Decem. In quibusdam autem codicibus inuenitur Dauid non uiginti et octo millia in ualle Salinarum  occidisse, quod uitio scriptorum factum est. Ioab uero duodecim millia prostrauit, sicut in titulo quinquagesimi septimi psalmi scribitur. Hic autem decem et octo Abisai interfecisse perhibetur, sed pro dignitate regia ascripta est Dauid uictoria. Et quia Christus examinis sui districtione in his qui de eo praua sentiunt, stultitiam immoderati saporis exstinguit, unde: Qui uertit linguam suam, incidit in malum .

uERS. 16.---Achimelech. Id est, frater meus rex: qui in Regum Abimelech, id est, pater meus rex, Ecclesie sacerdotes instruit, ut qui per ordinem dignitatis, patris tenent locum, per humilitatem fratres censeantur, et non dominentur in clero.

uERS. 17.---Phelethi.  Admirabiles uel uiuificatores,  quos quidam dicunt fuisse septuaginta iudices, more eorum quos Moyses Domino precipiente in eremo elegit. Alii dicunt Ceretheos ad hoc deputatos ut reos punirent, Pheletheos uero ut insontes defenderent.

Porro. Filii Dauid, Christi sunt fideles, quos ei sancta parit Ecclesia, qui sunt genus electum, regale sacerdotium .

Primi ad manum. Quia bonis operibus merentur sibi regnum celi, tanto Deo uiciniores, quanto sanctiores.



CAPUT XIX.

uERS. 1.---Ammon.  Qui interpretatur, etc., usque ad cuius uultus est super facientes mala  



CAPUT XX.

uERS. 1.---Congregauit.  Ioab bellum inchoauit, Dauid perfecit. Christus enim bellum agit, cum predicatorum ordo contra mundi potentes fidei opponit, sed finis certaminis et triumphus ad Christum refertur, qui operatur in nobis uelle et perficere . Qui coronam, quam diabolo abstulit, sibi aptauit, fideles, scilicet qui quasi corona eum ambiunt, unde: Benedices corone anni benignitatis tue .

uERS. 2.---Coronam, etc.  Quia conflando purgauit secundum legem. Tradunt autem Hebrei  Ethai Hetheum  coronam de capite Melchon rapuisse, ut liceret Iudeo de manu hominis capere, quod de capite idoli non licebat.

Bellum.  Notandum quod in Paralipomenis tria bella Dauid principaliter leguntur, etc., usque ad unde: In Deo faciemus uirtutem, etc. .

uERS. 5.---Aliud bellum.  In Regum libro ita: Tertium fuit in Gob contra Philistheos in quo percussit Adeodatus filius Saltus, polymitarius, Bethlehemites Goliath Getheum, etc. . Gob, etc., usque ad Hebrei uero Araphan matrem gigantum Orpham nurum Nemi arbitrantur.



CAPUT XXI.


uERS. 5.---Et inuentus est, etc.  In Regum libro ita. Quod inuenta sunt de Isrel octoginta millia uirorum fortium et de Iuda quinquaginta millia pugnatorum. Asserunt autem Hebrei hunc numerum ab Ioab inuentum esse, sed scriptorem noluisse ostendere nisi quantum in Samuelis et libro Regum scribitur, in quo tantum cedi superstites continentur.

uERS. 7.---Et percussit. Mortem dicit que primum causa peccati uenit: hec in populo grassata est, quia sepe pro malo gregis delinquit uita pastoris. Tumore elatus Dauid, populum numerando peccauit, et populus penam suscepit, quia secundum merita plebium disponuntur corda rectorum. Iustus  uero iudex ex ipsorum animaduersione corripuit peccantis uitium, ex quorum causa peccauit. Sed quia uoluntate sua superbiens a culpa alienus non fuit, uindictam culpe suscepit; ita enim que corporaliter populum percutit, rectorem cordis dolore prostrauit.

Peccaui nimis, etc. In Regum libro ita, etc., usque ad hoc obligatus facere Dauid Deum offendit.

uERS. 13.---Et dixit. Si famem eligeret, contra alios facere uideretur: quia habens multa frumenta inopiam cum aliis non pateretur. Si uinci ab hostibus per tres menses eligeret, habens ipse circa se uiros fortissimos, nichil metueret cum exercitus neci subiaceret. Communem ergo sibi et aliis passionem elegit, in qua timor omnibus esset equalis.

 uERS. 14.---Septuaginta millia uirorum.  Capita enim plebis et seniores numerati sunt. Ceterum de omni populo tot millia interfecta Hebrei affirmant quot millibus numerus in Paralipomenon scriptus, numerum qui in Regum est excedit. Aiunt enim quod in Paralipomenon, et qui remanserant, et qui interfecti sunt, numerati sunt: in Regum uero tantummodo uiui.

uERS. 18.---Exstrueretque altare Domino Deo in area Ornam Iebusei.  Bene Dauid cum Dominum placare uellet, altare iubetur in arca Areuna uel Ornam construere, quia non placatur Deus ab homine, nisi in arca cordis per lumen recte fidei et uere dilectionis constituat illi altare humilitatis, in quo offerat  sacrificium laudis.

uERS. 25.---Dedit ergo Dauid Ornam pro loco siclos auri iustissimi ponderis sexcentos, et edificauit ibi altare Domino, etc. In regum ita, etc., usque ad quod postea Salomon edificauit et atria eius.



CAPUT XXII.

uERS. 2.---Ut congregarentur.  De Ecclesia Christus artifices domus sue elegit, qui inconditos mores hominum dolarent et polirent, ut in edificatione spirituali, per diuersas iuncturas fidei et caritatis sibi conuenirent. Unde: Propter hoc dolaui in prophetis, et occidi eos in uerbis oris mei 

 uERS. 3.---Ferrum. Fidei firmitatem sacris dogmatibus ordinauit, ut intrantes in Ecclesiam timoris aculeis configerentur, et sic per dilectionis et societatis fidem mutuo necterentur. Unde: Confige timore tuo carnes meas . Et alibi: Ierusalem, que edificatur ut ciuitas cuius participatio eius, etc. .

Aeris. Lectiones sonoras et cantica spiritualia que sancti Patres ad instructionem Ecclesie Christo uero pacifico prepararunt.

uERS. 4.---Ligna quoque. uiros uirtutibus claros, quos ad exemplum instruxerunt uel scripturis suis inseruerunt.

Sidonii et Tyrii. Quia per predicatores, qui de gentibus electi sunt, tales uiri ad notitiam Ecclesie peruenerunt.

 uERS. 5.---Paruulus est et delicatus. Tempore ueteris Testamenti, obscura fuit notitia incarnationis Christi: paruus quoque numerus fidelium, qui sunt membra Christi.

Preparauit impensas. Moyses impensas domus Domini preparauit dicens: O Isrel quid Dominus Deus tuus petit a te? nisi ut timeas Dominum Deum tuum, ut ambules in uiis eius, etc., et aliis similibus.

uERS. 8.---Multum. Significat Iudeos propter carnalem legis obseruantiam et sanguinolenta opera, non posse spirituale edificium Domino preparare; uel quia pollutas manus habebant sanguine Christi, et prophetarum, unde: Ierusalem, Ierusalem, que occidis prophetas, et lapidas eos qui ad te missi sunt  .

uERS. 14.---Auri talenta centum millia, et argenti mille millia talentorum.  Patres ueteris Testamenti in scripturis suis sensus profunditatem et eloquii uenustatem inserebant.

Talentorum. Talentum ceteris precellit ponderibus: et rei magnitudinem et perfectionem significat.

uERS. 15.---Artifices, latomos, et cementarios, etc.  Predicatores qui latomi, cementarii et artifices lignorum, et multis aliis modis dicuntur, quia iuxta qualitatem auditorum, formatur doctrina predicatorum. Aliter enim sapientes, aliter insipientes, aliter superbi, aliter humiles docendi sunt.

uERS. 17.---Precepit quoque Dauid cunctis principibus  Isrel ut adiuuarent Salomonem, etc. Significat legem et prophetas firma auctoritate docere, ubi, qui sanctitate et uirtute in Ecclesia principantur, adiuuent uerum Salomonem in edificio eius, docendo scilicet et operando; unde: Adorate Dominum in atrio sancto eius .

Sanctuarium Domino Deo, ut introducatur arca federis Domini, et uasa Domino consecrata in domum, que edificatur, etc.---Anima iusti sedes est sapientie . In hac domo requiescit arca, id est, fides incarnationis Christi.



CAPUT XXIII.

uERS. 1.---Igitur Dauid, etc. Post completionem  ueteris Testamenti, successit incarnatio Saluatoris, cuius regni non erit finis, unde: Ubi uenit plenitudo temporis, misit Deus Filium suum .

Numeratique. Qui ministerio Domini funguntur, fidem sancte Trinitatis, et mandatorum impletionem seruare debent. Unde: Inuenta sunt triginta octo millia uirorum. Quisquis enim sana fide et recto opere usque ad finem Deo seruit, et ad resurrectionis gratiam, et beatitudinem eternam que in octonario signantur, perueniet.

uiginti quatuor. Quia ueri ministri lucis debent instare, et a uia iustitie non declinare. Nam uiginti quatuor horis totus per circulum orbis illustratur, et tenebrarum umbra pellitur. Unde septuaginta duo discipuli ad predicandum missi, quia  fides sancte Trinitatis cum operibus lucis ad iustitiam sufficit: ter enim uiceni et quater terni septuaginta duo fiunt, quo numero linguarum diuersitas, et librorum utriusque Testamenti series comprehenditur.

Prepositorum. Quia nemo huius ordinis dignitatem appetere debet, nisi qui perfectioni et doctrine studet. Senario enim numero mundus factus est, et homo sexto die creatus, quo et redemptus est.

 Quia lex et prophete, etc., usque ad et patienter toleret omnia, amarus et iratus peccatis suis.

uERS. 25.---Dixit enim Dauid: Requiem dedit Dominus Deus, etc.  Dum filii Isrel in deserto fuerunt, etc., usque ad Euangelium uero stabile et  fixum.

uERS. 28.---Et erunt sub manu filiorum Aaron, in cultum domus, etc. Ut minores discant maioribus obedire, et maiores adiuti a minoribus possint dignius officium explere: sicut in Ecclesia fit hodie.

Exedris et in loco purificationis. Thalamis uel cubiculis in quibus habitant Leuite et sacerdotes. Ipsi quoque ueri templi ministri aditum debent diligenter obseruare, dignos intromittere, indignos uero repellere.

uERS. 29.---Ad feruentem similam, et ad torrentem, etc. Spicas scilicet primitiarum, que torrebantur et grana comedebantur, quas uulgo grancas uocant; in quibusdam codicibus habetur: Ad feruentem similam. In aliis ad feruentem, tantum: sed  in Hebreo habetur, ad torrendum.



CAPUT XXIu.

uERS. 2.---Sacerdotioque functus.  Potest per Eleazar filium Aaron seniorem, etc., usque ad quia multi filii deserte magis quam eius que habet uirum.

uERS. 4.---Per familias sedecim. Duplicatus est octonarius. In lege carnalis circumcisio octaua die celebratur, in Euangelio uero in presenti circumcisio cordium, et in futuro corporum.

uERS. 6.---Descripsitque.  Predicatorum ordo, etc., usque ad et iustitie nomine merito censetur.

 uERS. 7.---Exiuit autem sors. Si qui putant in necessitate Deum esse consulendum sortibus apostolorum exemplo, uideant apostolos collecto numero fratrum hoc fecisse, et preces Deo ante fudisse.

Prima Ioiarib, secunda, etc. Dauid in uiginti quatuor sortes Leuiticam tribum et sacerdotalem ordinem distribuit, ostendens Ecclesie sacerdotalem et regiam dignitatem plene habere et legis, et Euangelii doctrinam perfecte seruare, uel perfectionem operis, que senario commendatur, et claritatem euangelice predicationis, que quaternario figuratur. Nam quater seni uiginti quatuor faciunt.



CAPUT XXu.

uERS. 1.---Igitur Dauid et magistratus exercitus segregauerunt in ministerium, etc.  Quia uerus  Dauid rex noster et Dominus, etc., usque ad et omnem terrenarum rerum cupiditatem transilit, digne laudes persoluit

uERS. 7.---Cuncti doctores. Hi sunt, qui hodie canones diuinorum librorum sensu euangelico exponunt, quater enim septuaginta duo, ducenta octoginta faciunt. Libros autem ueteris et Noui Testamenti septuaginta duo esse dubium non est. Unde quicunque diuino fungitur officio, quatuor principalibus uirtutibus insistens, euangelice doctrine incumbat et secundum eius normam quidquid didicerit uel docuerit, formare intendat.



CAPUT XXuI.

uERS. 2.---Meselemie.  Qui interpretatur  reddente Domino, et significat ordinem apostolorum et primorum doctorum, quibus orientalis porta, id est, primitiua commendatur Ecclesia, quibus antiquorum Patrum reddite sunt promissiones.

Zacarie. Qui memoria Domini interpretatur, et significat doctores gentium, quia a primis predicatoribus ad predicandum ordinati sunt. Unde orantibus apostolis et ieiunantibus, ait Spiritus sanctus: Segregate mihi et Paulum et Barnabam .

uERS. 4.---Obededom. Rubeus: qui in seruitute erant generati, et rubore sanguinis Christi perfusi, reatum suum in propatulo habuerunt; recte per condescensionem magistrorum reducuntur ad gradum pristinum, unde Paulus: Omnium seruum me feci, ut omnes lucrifacerem .

 uERS. 15.---Ad austrum.  Australis porta significat Iudaicam plebem lege et prophetis illuminatam, calori fidei et lumini sapientie percipiendo uicinam.

uERS. 16.---Ad occidentem, iuxta portam, etc. Per occidentalem plagam finis mundi significatur, in quo erit persecutio Antichristi: et abundabit iniquitas, et refrigescet caritas multorum . Huius porte ianitores, sunt doctores illius temporis, qui Ecclesiam docendo et exhortando roborant: unde Sephim humilis uel campestris, et Hosa diuinans interpretatur. Humiliabitur enim in persecutione Ecclesia, et in campo lasciuie erit dissoluta. Sed in perfectorum actione eleuata, quod diuinis presignatur  eloquiis, unde: Clausi sunt sermones usque ad prefinitum tempus .

uERS. 17.---Leuite sex, et ad aquilonem quatuor per diem, etc. Senarius bonum opus ministeriorum Dei significat, quaternarius euangelicam doctrinam et principalium uirtutum plenitudinem.

Bini et bini. Ianitores binos et binos dicit esse in cellulis atque in uia, quia siue in cellulis cordis sui curam gerant, siue in uia exterius uerbum Dei exponant, duo precepta caritatis et regulam utriusque Testamenti omnino seruent.

uERS. 24.---Filii Moysi, etc. Qui precipue a Dauid honorabantur secundum Iosephum, et super thesauros constituti erant, doctores de Iudeis significat, quibus ornamentum Ecclesie, id est, decor  anime commendatur.

uERS. 25.---Fratres quoque eius Eliezer. Ostendit donaria principum thesauros esse sanctorum, que enim hostibus offerebant, in supellectilem templi donabant. Quicunque enim bene laborans aliquid uirtutis uel boni operis acquirit, Deo, non sibi bonum attribuat. Unde: Non nobis, Domine, non nobis, sed nomini tuo da gloriam .

uERS. 29.---Isaaritis uero preerat Chonenias, etc. Hi sunt qui in Ecclesia humiliter et obedienter, que a magistris audiunt, deuota mente suscipiunt, et qui lingua non possunt, faciendo doctrinam uirtutum ostendunt.

uERS. 30.---Isreli trans Iordanem contra occidentem, etc. Isrelite qui trans Iordanem possessionem  acceperunt, significant eos, qui mediocritate contenti, arcem uirtutum, turbulentiam huius seculi transcendendo, non appetunt, sed tamen mandata Dei opere exercere non negligunt. Quia uero nemo hec agit nisi dono Dei, is prepositus dicitur esse Asabias, id est faciente domino, ut dicant cum propheta: Omnia opera nostra operatus es in nobis .

uERS. 31.---Hebronitarum autem princeps fuit Ieria secundum familias et cognationes eorum. In Hebrun cepit Dauid regnare, qui significat eos, qui bene conuersati incipiunt, et Dauid in uita sua parant regnum. Hebronitis Ierias, timens Dominum princeps est, quia initium sapientie timor Domini . Hebron uero interpretatur coniugium: qui enim  timet, proficit ut amet, et foras mittat timorem .



CAPUT XXuII.

uERS. 24.---Non est relatus in fastos.  Quia superueniente ira conturbatus est numerus, nec iuxta eum fuerunt distributi in ministeria.

uERS. 25.---Super thesauros, etc.  Thesaurus Christi scientia, sapientia uirtutis, ex his honorat seruientes sibi. His preficitur Azmoth, qui interpretatur fortis morte, doctrina enim uiri per patientiam dignoscitur; unde: Melior est patiens uiro forti . Azmoth etiam filius Adiel, qui interpretatur pater meus Deus. Quidquid enim sancti uirtutum habent, Deo attribuunt.

 His autem thesauris. Ille enim ueri Salomonis thesauris in urbibus, uicis, et turribus merito prefertur, qui dignitatem nominis Ionathe, et patris eius Ozie fide prefert et opere. Ionathas enim domum Dei, et Ozias fortitudo Domini. Qui enim dono Dei accipit lumen scientie, et rectitudinem fidei fortiter seruat in opere, ecclesiarum Dei curam non immerito accipit.

uERS. 26.---Ezri filius Chelub. Ezri adiutus Domino; Semeias audiens Dominum; Zabdias fructus uehemens uel abundans. Qui enim audit precepta Domini, ope misericordie eius adiutus, abundantem boni operis fructum congregat in uitam eternam.

uERS. 28.---Oliueta et ficeta, que erant in campestribus, etc. In his oliue et ficus sunt, et significant  cetus sanctorum, qui misericordie oleum habent in pectore, et mansuetudinis dulcedinem in mortalitate. Que uirtutes in campestribus, que in propatulo et presto sunt omnibus, nec acceptionem personarum, sed bone uoluntatis rectitudinem querunt auditoribus suis.

Balanam Gederites. Balanam, qui interpretatur habens gratiam, super oliueta et ficeta constituitur. Ex Dei enim gratia datur bonorum operum ubertas. Ioas uero, qui interpretatur sperans uel Domini robur, apothecas olei custodit, quia nemo peruenit ad premium nisi qui per robur mentis fiducia spei tendit ad celeste regnum.

uERS. 29.---Saphat. Qui interpretatur iudicaui, filius Abdi, id est patris gratie, significat apostolos  aliis doctoribus electione Domini prefectos, quibus dicitur: Sedebitis et uos super duodecim sedes, iudicantes duodecim tribus Isrel .

uERS. 30.---Super camelos uero Ubil Ismelites, et super asinos Iadias. Deformia et immunda sunt hec animalia, et significant gentiles peccato distortos et libidine immundos, sed in regnum nostri Dauid uenientes habent magistros Ubil et Iadias, qui spernentes philosophiam et inanem fallaciam mundi, elegerunt simplicitatem Euangelii, tanquam humiles et despecti, unde: Si quis uidetur inter uos sapiens esse, stultus fiat .

uERS. 32.---Ionathan.  Cum Ionathan fuit, etc., usque ad unde: Super quem requiescet Spiritus meus, nisi super humilem et quietum et trementem  sermones meos?

Achitophel . Qui postea cupiditate de prauatus cum Absalon de nece Dauid tractauit, et interpretatur frater meus cadens, uel irruens uel tractans. Hic est Iudas Scarioth, qui inter apostolos familiaris Domino fuit, sed postea cum Iudeis auaritia corruptus de morte eius tractando, perpetue mortis ruinam meruit, qui etiam, secundum librum Regum, laqueo se suspendit. Possunt etiam per Achitophel Iudei significari, qui Patrum prerogatiua aliquando karissimi et collocutione Dei fuere clarissimi: sed postea contra Christum consilium mortis facientes, a Romanis in propria domo sicut Achitophel, id est, in Ierusalem exstincti sunt.

 uERS. 33.---Chusai. Id est, Aethiops et Dauid fidelis, per omnia gentiles signat, de quibus dicitur: Populus quem non cognoui seruiuit mihi, in auditu auris obediuit mihi .

uERS. 34.---Post Achitophel fuit Ioiada. Preuaricante Iuda non remansit uacuus duodecimus locus: sed successit cognoscens gratiam Dei Matthias humilis et fidelis: qui gratiam quam dono Dei percepit, humiliter seruauit. Interpretatur enim Ioiada sciens uel cognoscens; Banaias edificator Domini. Quem enim gratia Dei in apostolum elegit, agnitio sane fidei in ipsa dignitate solidauit. Abiathar, qui ad tempus est inter consiliarios Dauid, sed in electione a Domino cum Ioab contra Salomonem deuiauit, significat eos qui dignitatis sue gradum,  quem a Domino perceperunt, cupiditate corrupti non custodiunt. Hi enim a uero Salomone si in carcere penitentie iuxta timorem Achitophel permanere noluerint, in perpetuum puniendi sunt.

Ioab. Id est, inimicus, signat eos ex quorum persona dicitur: Ad omnia mandata tua dirigebar, omnem uiam iniquitatis odio habui , quibus alibi dicitur: Estote perfecti sicut Pater uester celestis perfectus est . Interpretatur enim Ioab idem pater.



CAPUT XXuIII.

uERS. 1.---Cum eunuchis et potentes et robustissimos quosque in exercitu Ierusalem.  Lex prohibet Isrelitas abscindi, et alienigene non solent ad secreta consilii admitti. Sed tradunt in hoc loco  eunuchos uocari, qui a seculi actionibus alieni, orationi et lectioni uacabant: et uxores non causa libidinis, sed suscipiende prolis habebant: quos Iosephus Essenos uocat.

uERS. 11.---Dedit autem Dauid. Dauid Psalmista, et ceteri Patres ueteris Testamenti figuris et enigmatibus designabant uniuersa que uerus pacificus in Ecclesia facturus erat: quomodo omnes nationes per fidem baptismi introitum in Ecclesiam habuerunt, qualis Ecclesie status esset futurus, qualis sanctorum perfectio et in regno celesti remuneratio cuiusque pro meritis reddenda per diuersas cellas et exedras, quia in regno Dei mansiones multe sunt.

uERS. 17.---Et leunculos.  Neque in Exodo in constructione tabernaculi, etc., usque ad perstrinximus.

  Tradunt Hebrei exemplar templi et uasorum  Mosi in monte monstrati ad Iesum peruenisse, deinde ad iudices et ad Heli et ad Samuel et ad Dauid, tandem ad Salomonem. uel manus Domini, filius est, per cuius donum Dauid et alii sancti perceperunt quidquid de sancte Ecclesie structura protulerunt.



CAPUT XXIX.

uERS. 6.---Polliciti sunt itaque, etc.  Qui sibi et aliis bene principari didicerit, etc., usque ad lignum, fenum, stipulam superedificat, detrimentum patietur.

uERS. 10.---Et benedixit Domino, etc. Quia congregatio fidelium scriptis prophetarum admonita, et sanctorum Patrum dictis et exemplis prouocata, laudes et hymnos Deo decantet immolando pie confessionis hostias et sancte conuersationis opera  fructuosa.

uERS. 22.---Et comederunt et biberunt coram, etc.  Hoc est gaudium sanctorum et intentio eorum, ut a fame futura, uirtutum operibus sibi caueant, et epulentur, et exsultent in conspectu Dei.

Unxerunt secundo Salomonem filium, etc. Quia Christus regia simul et pontificali dignitate ab omnibus fidelibus sana fide, pia confessione celebratur. Salomon pacificus, Sadoc iustus interpretatur. Christus uero est pax nostra, qui fecit utraque unum, ipse est iustus Dominus et iustitiam diligit: Iudex uiuorum et mortuorum , hunc primo ungit omnis fidelis in regem et sacerdotem, cum in professione baptismi, uerum regem et sacerdotem confitetur. Ungit et secundo cum docendo et operando  idem aliis predicat, unde: Oleum effusum nomen tuum .

uERS. 28.---Et mortuus est in senectute bona, et plenus dierum et diuitiis et gloria, etc. Significat cum copia uirtutum et operibus lucis uitam finisse presentem, dignum quiete futura et celestis regni gloria. Abraham similiter mortuus est in senectute bona perfecteque etatis et plenus dierum. Isaac appositus est populo suo plenus dierum. Ioseph mortuus est in senectute bona expletis centum decem uite sue annis, et conditus aromatibus. Moyses centum et uiginti annorum mortuus est, cuius non caligauit oculus, nec dentes moti sunt. uiri autem sanguinum et dolosi non dimidiabunt  dies suos . Qui sibi uidentur in bonis ducere dies suos, et in puncto ad inferna descendunt .





[LIBER PARALIPOMENON SECUNDUS.*]



CAPUT PRIMUM.


uERS. 1.---Confortatus est ergo Salomon, etc.  Quando in morte triumphauit eum qui habebat mortis imperium, et sibi regnum omnium acquisiuit. Unde: Data est mihi omnis potestas in celo et in terra .

uERS. 3.---Gabaon, etc., Que fuit ciuitas metropolis  Heueorum, ceciditque in sortem Beniamin, et fuit separata Leuitis. Mirum ergo est quod Iosephus dicit, quia Salomon in Hebron uenit ut sacrificaret in altari eneo, quod fecerat Moyses: nisi forte ipsam Hebron excelsum Gabaon intelligi uoluerit, eo quod ibi primum regnauit. Interpretatur enim Gabaon sublimitas, uel collis patruelis.

 uERS. 10.---Da mihi sapientiam, etc. Non aurum, non diuitias, non terrenam gloriam a Deo petit, sed ut sciat populum Dei regere et iudicare. Si hoc elegit rector corporum, multo magis hoc eligere debent rectores animarum, ut ingressum ad fidem et egressum ad spem populo Dei demonstrent.

uERS. 13.---Ab excelso, etc. Arcam significat, in qua erant tabule Testamenti. Supra enim scriptum est: Tabernaculum autem Domini quod fecerat Moyses in deserto et altare holocaustorum eadem tempestate erant in excelsis Gabaon, etc. . Arca autem Domini postquam introduxit eam Dauid in domum suam, mansit ibidem usquequo edificaretur templum.

Et duodecim millia equitum. Hic numerus tempus  gratie significat, in quo apostolica doctrina populum Noui Testamenti informat. Bene autem per quadragenarium numerum uel duodenarium currus et equites Salomonis numerantur: quia per utrumque testamentum, sancti uiri sacris litteris eruditi, sessioni Dei aptantur, quos ipse summus auriga pro nuto suo gubernat.

uERS. 17.---Sexcentis argenteis. Quia doctorum testamentum predicatione ad cognoscendam fidei ueritatem per predicatores in usum ueri Salomonis homines adducuntur. Sexcenti ergo, id est sexagies deni perfectionem euangelice doctrine significant, in qua perfectio legis omnino consistit: precipue cum Redemptor noster sexta die passus, omnia que de se in lege et prophetis scripta erant, compleuit;  unde ait. Consummatum est. Et inclinato capite, emisit spiritum .

Centum. Qui sunt ter quinquageni, et ueteris Testamenti propter Pentecosten et iubileum et triplicis Scripture distinctionem, quia dicitur: Necesse est omnia impleri que scripta sunt in lege Moysi et prophetis et psalmis de me , manifeste significant.



CAPUT II.

uERS. 1.---Decreuit Salomon edificare domum, etc.  Domus quam edificauit Salomon, etc., usque ad qui seipsos edificio Dei, credendo, operando, alios docendo, preparant.

Salomon. Et nomine et regno pacatissimo illum  significat, etc., usque ad et illuminationis Spiritus sancti.

uERS. 8.---Et erunt serui.  Apostoli mei et doctores primi, etc., usque ad et ideo subtilius expugnauerunt.

uERS. 14.---Filium mulieris. Ostendit eum esse de progenie Salomith; de tribu Dan, de quo in libro Numerorum legitur. Patrem eius tradunt Hebrei fuisse Hebreum, de stirpe Oliab, de tribu Dan, qui cum Beseleel in eremo operatus est. Quod uero Tyrium uocat, aiunt Hebrei hoc translatione factum fuisse. Zocri enim lingua eorum psalmatio interpretatur. Chyros enim quam illi Zor uocant, aliquando angustiam, aliquando plasmationem sonat.

 Qui nouit operari in auro et argento. In his omnibus Hiram spiritualis nouit operari, ut ornatus domus Dei coram oculis hominum digno decore fulgeat, et bone opinionis odore Deo acceptabilis fiat.

uERS. 16.---Nos autem, etc.  Significat quod gentes audita fama Euangelii diuersas personas per fidem ad baptismum transmittit. Solius tamen est ueri pacifici, ut absoluendo peccata per baptismi sacramenta unitati Ecclesie illos adunare, de quo dicitur: Super quem uideritis Spiritum descendentem et manentem super eum, hic est qui baptizat .

uERS. 17.---Numerauit igitur, etc. Fuerunt operarii domus Domini de filiis Isrel, etc.  usque ad Ecclesiam Christi recte uiuendo et docendo  construunt.

Tria millia et sexcenti. In Paralipomenon pro tribus millibus trecentis prepositis, qui in Regum numerantur, tria millia sexcenti scribuntur pro perfectione sublimium uirorum. In senario enim Deus mundi ornatum compleuit: et quia sancta Scriptura fidem Trinitatis docet et opera iustitie, recte tria millia sexcenti perhibentur fuisse.



CAPUT III.

uERS. 1.---In area Ornan.  Ecclesia per aream signatur, etc., usque ad sed cum Christus eam respexit, pacis in se et locum inuenit et nomen.

uERS. 2.---Mense secundo, etc. Id est Maio, mox scilicet post pascha, ut consecratus mystica  solemnitate populus digne aggrederetur mysticum opus.

Anno quarto regni sui. Post expletam dispensationem diuine incarnationis, que in quatuor Euangeliis scripta est, misso Spiritu de celo Ecclesia fabricata est. Que in libris Regum exposuimus, in Paralipomenon sub breuitate perstringimus.

Longitudo domus longam Ecclesie patientiam significat. Latitudo caritatem qua etiam diligit inimicos, donec cum solis amicis in Deo gaudeat. Altitudo uero spem future uite et retributionis, quia omnia aduersa contemnit: donec uideat bona Domini in terra uiuentium. Notandum quod triginta cubiti altitudinis, qui in Regum leguntur, non ad tectum templi, sed usque ad cenaculum inferius peruenerunt.  Hic enim quod altitudo centum uiginti cubitorum erat. Alii triginta ad medium cenaculum, alii uero ad tertium, deinde usque ad supremum templi tectum numerabuntur, alii triginta et sic tota altitudo domus in centum uiginti cubitis consummatur: quo numero uirorum primitiua Ecclesia in Ierusalem gratiam Spiritus sancti accepit. Quindecim namque qui ex septem et octo constant, futuram uitam signant, que nunc agitur in quiete animarum et perficietur in resurrectione corporum: quindecim uero in trigonum ducta, id est, cum omnibus partibus suis numerata centum uiginti fiunt, quibus designatur futura beatitudo electorum. Bene autem hoc numero tertium cenaculum domus consummatur,  que post presentes labores, post animarum requiem, plena felicitatis gloria in resurrectione completur.

uERS. 4.---Porticum uero, etc. Ipsum scilicet templum quod erat pro foribus oraculi: tripartita enim fuit fabrice distinctio: hoc est porticus ante templum: et ipsum templum in quo altare thymiamatis, mensa propositionis, et candelabrum luminis erant: et oraculum, id est, Sanctum sanctorum ubi arca testamenti et cherubim post uelum collocata. Porticus uero ante templum antiquorum figuram gestat fidelium. Ipsum uero templum eorum qui post incarnationem Domini in mundum uenerunt. Domus autem interior regni celestis gaudia utrisque data.

 Notandum ergo quod parietes domus lapidibus pretiosis facti fuerunt tabulis cypressinis uel cedrinis operti, laminis aureis uestiti. Unde in Regum: Et cedro omnis domus uestiebatur, etc. Lapides parietis uel pauimenti et tabule et aurum sanctorum uitam in Ecclesia significant. Lapides uiui sunt sancti fortitudine fidei in unam regulam coniuncti. Tabule quoque cedrine uel cypressine sunt sancti latitudine uariarum uirtutum secundum donationem Spiritus sancti in eadem fide sibimetipsis connexi. Auri lamine sunt sancti supereminentem scientie caritatem habentes, et huius fulgore gratissimo ad inuicem congaudentes.

uERS. 6.---Strauit quoque pauimentum, etc. Sicut latitudo parietis in altum exsurgens, et ad laquearia  perueniens, prouectus uirtutum quibus sancti ad celum perueniunt, uel sanctorum choros sibi per uaria tempora succedentes significant: ita equalitas pauimenti concordem eorum humilitatem, qua in hac uita positi sociali caritate conuersantur. Pauimentum pretioso marmore stratum multo decore, et marmor tectum tabulis abiegnis, quia uita iustorum primo fidei firmitate munienda est in corde: post uirtutum latitudine ornanda in opere. Quid enim prodest decor marmoris tabulis obtectis, nisi aliquid mysticum ostendat? sed bonorum amplitudinem operum fortitudine fidei fulciendam esse significat. Abies uero alta et durabilis mentem electorum infima spernentem, celestibus inherentem, et uirtutem patientie excellentem demonstrat. Auri lamine  marmori de tabulis abiegnis superposite latitudo est caritatis de corde puro et conscientia bona et fide non ficta, que sicut aurum aliis metallis, ita ceteris uirtutibus in templo Dei prefulget.

uERS. 7.---Postes et parietes, etc. Texit, cum aditum fidei ipso Domino pandente qua ueritate reluceat omnibus Ecclesiam intrantibus ostendit. Ostium templi Christus est, per quem uenitur ad Patrem, qui ait: Ego sum ostium, etc.  In Regum ita scriptum est: Oraculum habebat uiginti cubitos longitudinis, et uiginti latitudis et uiginti altitudinis . Oraculum dicitur Sanctum sanctorum, quia ibi diuina et angelica locutione hominibus secreta reuelantur. Unde: Oraculum in abditis id est,  interiori domo factum est, quia in superna patria angelorum uisio et allocutio et ipsa Dei presentia reuelabitur. Quod dicit uiginti cubitos altitudinis, parietem cedrinum significat, qui oraculum ab ede exteriori segregat.

Celauit cherubim. Habet hec domus, sicut in Regum legitur, celaturas eminentes, cum sancti opera uirtutum non in oculto agant, sed exemplum omnibus preferunt.

uERS. 8.---Fecit quoque domum, etc. Oraculum ubi erat arca uiginti cubitos habebat in longitudine, latitudine, altitudine, id est per quadrum: quia in superna patria ubi regem in decore suo uident sancti, sola caritas diuine et superne gratie per omnia fulget. Unde in sequentibus: Laminis aureis  texit eam , id est, menia superne ciuitatis gratia caritatis impleuit.

Talentis sexcentis, etc. In talentis ponderis perfectio que caritatis perfectionem exprimit, sicut perfectio senarii per quem centenarius multiplicatur, ut fiant sexcenti.

uERS. 9.---Sed et clauos.  Quinquagenario numero peccatorum remissio, etc., usque ad qui ad perfectiora perueniens de clauis perfectionis, ait: Mihi autem adherere Deo, bonum est .

Cenacula quoque. Sicut Sancta sanctorum, ubi erat arca, internam sanctorum uitam in conspectu Redemptoris significat, unde: Abscondes eos in abscondito faciei tue, a conturbatione hominum . Ita cenacula in alto eamdem uitam, id  est in celis esse et non in hoc mundo, unde: Que sursum sunt querite , ubi Christus est in dextera Dei sedens.

uERS. 10.---Fecit etiam.  Hoc in Regum plenius legitur, etc., usque ad denario perpetui regni remunerandam.

uERS. 11.---Ita ut ala. Quinque cubitorum erat ala cherub una, etc., quia angeli legem Dei descriptam in quinque libris indefessa deuotione custodiunt, diligendo scilicet Deum ex omnibus uiribus suis, et proximos tanquam seipsos. Plenitudo autem legis est caritas . Proximi quoque adinuicem sunt spiritus angelici et homines electi. Unde utraque ala cherub eiusdem mensure est: quia eadem deuotione qua sese alterutrum in Deo diligunt,  nostram quoque ad se ascendentium societatem desiderant. Similiter ergo ale decem cubitos complent, cum in gemina caritatis exhibitione angeli, conditoris sui presentia letantur.

uERS. 12.---Tangebant parietem. Duos eque parietes alis suis tangunt, quia Iudeos et gentiles secum habent celestis aule possessores: non quod ibi sit localis distinctio inter utrumque populum, sed quia maior est festiuitas interne beatitudinis de consortio adunate in Deo fraternitatis. Extendunt ergo ad utrumque parietem alas: quia letantes in celesti patria iustos utriusque populi ad laudem excitant Creatoris. Alas tectas auro ad oraculi parietes extendunt, sicut habent facies uersas ad  exteriorem domum: quia angeli sicut suam innocentiam conseruant, sic de sanctorum beatitudine gaudent, ut eis quos adhuc in terris conspiciunt, opem ferant donec illos ad celestem patriam introducant. Omnes enim sunt administratorii spiritus in ministerium missi, propter eos qui hereditatem capiunt salutis . Alis exterioribus iste unum parietem, ille alterum contingit: quia uetus Testamentum antiquo populo scripto nouum nobis qui post incarnationem Domini ad fidem uenimus, et secundo parieti, id est, septentrionali recte comparamur, qui post frigora et tenebras idololatrie lucem ueritatis cognouimus.

Ala eius. Extendunt alas ad inuicem super arcam, cum ad laudem Saluatoris referunt omne bonum  quod acceperant. Extendunt alteras alas ad parietes oraculi, cum sanctos secum uidere letantur, eosque uelut alarum summitatibus tangunt, quos imitatores sue puritatis in hac uita fuisse exsultant.

Et facies eorum uerse. Quia nostri gratia qui adhuc foris stamus, sed spe salui facti sumus, diuini libri sunt conditi, quorum scriptores iam cum Domino regnantes, nostre salutis curam gerunt, et pro nobis interpellant apud Deum.

uERS. 14.---Fecit quoque.  Hoc in Regum premittitur, etc., usque ad et ueritas Euangelii et ingressus regni ipsa ueritate aperitur.

Et intexuit. Intexuntur cherubim his quatuor coloribus, cum in omnibus que pie agimus a uenenatis  demonum telis per angelica presidia protegimur, et multitudine scientie indesinenter utimur, respicientes semper ad eloquia diuina, ne a uirtutum calle aberremus.

uERS. 15.---Ante fores etiam templi duas columnas. Stabant in porticu ante fores templi, et ingressum templi suo decore ex utraque parte ornabant. Ostium templi Dominus est, qui ait: Nemo uenit ad Patrem, nisi per me, etc. . Ostium columne ab utroque latere circumstant, cum ministri sermonis utrique populo introitum regni celestis ostendunt, ut quicunque a luce legalis scientie uel gentilitatis errore ad fidem Euangelii uenerit, habeat eos paratos qui sibi iter salutis uerbo monstrent et exemplo. In Regum de his columnis legitur:  Qui cum uenisset ad regem Salomonem, fecit omne opus eius, et finxit duas columnas ereas, etc. 

Triginta et quinque. Hic numerus perfectionem significat magistrorum. Septenarius enim numerus per quinarium, uel quinarius per septenarium multiplicatus, triginta quinque reddunt. Quinarius uero legem, septenarius propter Spiritum septiformem in flore radicis Iesse manentem, Euangelium exprimit; unde alibi Dominus quinque panibus quinque millia hominum, et alibi septem panibus quatuor millia hominum pauisse narratur. Columne igitur triginta quinque cubitorum significant doctores Euangelii duorum Testamentorum habere  perfectam scientiam, unde: uobis datum est nosse mysterium regni Dei . Et alibi: Aperuit illis sensum, ut intelligerent Scripturas .

Quasi catenulas.  Multiplex catenarum contextio et retis, secundum Regum expansio  multifarias electorum personas insinuat, que cum uerbis predicatorum fideliter auscultando et obediende adherent, quasi capitibus columnarum superposita retia et catenule miraculum sue connexionis spectantibus prebent.

uERS. 16.---Capitibus columnarum. Capita columnarum, id est suprema pars, precordia sunt doctorum, quorum Deo deuotis cogitationibus sicut capite membra, ita ipsorum omnia opera dirigantur et uerba.

 Malogranata. Uno foris cortice multa interius grana circumdant, unde Ecclesiam significant, quia unius fidei munimine innumera electorum agmina circumdat, uel cuiusque iusti uitam et mores, qui multa cogitationum uirtutumque insignia, ne forte defluant, firma fidei et humilitatis uallant custodia. Apte uero capita columnarum malis granatis erant in gyro circumdata, quia sancti doctores priorum uitam fidelium ad memoriam reuocant; eorumque exemplis et sermones suos omni parte confirmant, ne si aliter quam illorum habet regula, uixerint uel docuerint, errent.

uERS. 17.---Ipsas quoque. Ideo due facte sunt columne et ita disposite, ut nobis in prosperis et in aduersis ingressum regni celestis ante oculos  habendum doceant. Notandum uero quod porticus templi etiam uestibulum uocatur, et quod legimus inter uestibulum et altare, inter porticum et altare intelligi debeat. Secunda columna significat predicatores qui gentibus ad predicandum missi sunt. uel dextra columna eos significat qui uenturum in carne prophetauerunt Dominum. Secunda uero illos qui iam uenisse et mundum suo sanguine redemisse testantur. Ambe columne simili uocabulo censentur, cum una firmitas et altera in robore dicitur, ut una fidei, et operis fortitudo cunctis inesse doctoribus monstretur, et nostri temporis doctores tacite notentur, qui columne domus Dei uideri et appellari uolunt, cum in se firme fidei ad contemnendas seculi pompas, ad desideranda bona inuisibilia, nichil  habeant roboris ad corrigendos, uel industrie ad intelligendos eorum quibus presunt errores.



CAPUT Iu.

uERS. 1.---Fecit quoque, etc.  Altare holo causti significat eos qui corpus suum et animam Deo igne amoris consecrant: quorum perseuerantiam in bono opere longitudo altaris exprimit, latitudo amplitudinem in caritate Dei et proximi, spem in exspectatione uisitationis altitudo pretendit.

uiginti cubitorum. uicenarius magnam perfectionem indefesse longanimitatis et sincere dilectionis significat, que per utriusque Testamenti obseruantiam nobis tribuitur. Quater enim quini uiginti  sunt, quinque autem sunt libri legis, et quatuor Euangelia. Cum uero ad intelligentiam et custodiam legis illustrante gratia peruenimus, uicenarium numerum perficimus; fitque idem numerus in longitudine et latitudine altaris, cum corda electorum docente utroque Testamento perseuerantiam huiusmodi operis etiam in persecutionibus seruant, et hilaritatem dilectionis etiam in eos qui persequuntur

Et decem cubitis. In denario spes celestium premiorum significatur. Unde qui in uinea patris familias laborant, denario remunerantur. Unde altare, quod electos significat, pro signanda eorum uita perpetua decem cubitis exaltatur.

uERS. 2.---Mare etiam.  Lauacrum salutare,  etc., usque ad et communem a Domino coronam iustitie sperare debet.

Quinque cubitos habebat. Quia quidquid uisu, auditu, olfactu, gustu, tactuue delinquimus, totum in baptismo relaxatur. Sed non sufficit preteritorum remissio peccatorum, nisi quisque deinceps bonis operibus institerit. Alioquin diabolus qui exierat multiplicius redit, et fiunt hominis nouissima peiora prioribus. Unde audit:

Funiculus triginta cubitorum. Hoc est, disciplina celestium preceptorum, qua a nostris uoluntatibus religamur, unde: Funiculus triplex difficile rumpitur ; quia obseruantia mandatorum Dei in cordibus sanctorum, fide, spe et dilectione superne retributionis firmata, nulla potest aduersitate  dissolui.

uERS. 3.---Et decem cubitis.  Sculptura subter labium, etc., usque ad quanta infelicitate propter scelera perierunt reprobi.

uERS. 4.---Posteriora. Quia qua mercede predicatores in perpetuum donentur, Dei examine dispositum est, sed nobis adhuc occultum est, quibus hoc occultum esse non potest, quod omnis qui baptismum ad salutem accipit, fidem, spem, et caritatem debet habere; nec sine his tribus uirtutibus operari, uel ad salutem intrare ualet, unde in Regum dicitur: Grossitudo autem luteris trium unciarum . Grossitudo luteris, firmitas est uirtutis. Trium unciarum, quia robore fidei, spei et dilectionis, perceptio baptismi munitur.

 uERS. 5.---Porro uastitas. Grossitudo quam Iosephus quatuor digitorum esse dixit, demonstrans que fuit magnitudo palmi. Idem autem hec significant. Quisquis enim fide, spe, et caritate secundum quatuor Euangeliorum doctrinam opera facit iustitie, percipit et mercedem eterne uite.

Tria millia metretas. Millenarius perfectionem significat, quia denarius quadratum solidum facit. Decies enim decem, centum faciunt, qui est quasi quadrata figura, sed plana: sed ut in altitudinem surgat et solida efficiatur, multiplica centum per de cem, et fiunt mille. Quo numero stabilis et insuperabilis, et uelut quadrata iustorum conscientia signatur. Quocunque enim quadratum uertis, stabit. Sic  electorum animus nulla tentatione a statu rectitudinis inclinatur. Capit mare tria millia metretas; cum baptismi sacramentum in fide Trinitatis datum, in se ablutis confert omnium remissionem peccatorum

uERS. 6.---Fecit quoque conchas. In Regum ita: Fecit quoque decem luteres eneos. Quadraginta batos capiebat luter unus. Eratque quatuor cubitorum. Singulos quoque luteres per singulas decem bases posuit, etc. Apostoli et apostolici uiri, qui per boues mare portantes signantur, per bases quoque portandis luteribus preparatas exprimuntur, sicut ipsi luteres baptismum signant, quem figurabat mare. Omnia enim eis que in holocaustis oblaturi erant, sacerdotes lauabant. Holocaustum autem Domini, omnis fidelium multitudo potest intelligi: que ab ipso baptizatur  in aqua et igni. Sicut ergo sacerdotes qui in mari lauantur, eos signant qui per baptismum consortes summi sacerdotis efficiuntur: ita holocausta eosdem exprimunt, cum post ablutionem baptismi gratia implentur spirituali. Lauatur enim in lutere hostia, cum fidelis perfunditur aqua baptismi. Offertur in holocaustum, cum per impositionem manus episcopi, accipit donum Spiritus sancti.

uERS. 8.---Et posuit quinque. In utrique parte templi posite sunt bases luterum, ut utraque populo sacri fontis gratia designaretur esse pandenda. Et quinque sunt in utraque parte, ut, sicut in expositione maris quod quinque cubitis altum esse iam diximus, demonstraretur typice, uniuersa que per quinque sensus corporis deliquerat, per lauacrum  baptismi esse remittenda. Sicut ergo in uno mari duodecim bobus superposito unitas exprimitur baptismatis, que per apostolos toto erat orbe predicanda: ita etiam per duos ordines luterum mystice ostenditur, quia gentilitas cum Iudea in unum fidei consortium per baptismatis undam erat procreanda.

Candelabra aurea. Diuina eloquia, que lucem sapientie proferunt, unde: Lucerna pedibus meis uerbum tuum, et lumen, etc. . Hinc Salomon ait: Quia mandatum lucerna est, et lex lux . Bis quina sunt candelabra, quia quinque sunt legislatoris uolumina, in quibus et tota ueteris Testamenti series complectitur quinque seculi etates. Quinque a dextris et quinque a sinistris ponuntur: cum post incarnationem Domini, eadem Scriptura  utrique populo committitur; uel euangelicis plena figuris ostenditur, que quondam iuxta litteram solum intelligenda esse putabatur.

Necnon et mensas.  Has mensas, etc., usque ad quorum opera nobis uelut ubera salutaria ad exempla uite proposita.

uERS. 9.---Fecit etiam atrium.  Atrium sacerdotum in ecclesia, etc., usque ad in libro Regum secundum Bedam plenius expressimus.

Et basilicam grandem. Que erat extra atrium sacerdotum, in quam omnis populus ad orandum uel ad uerbum audiendum confluebat. Hec in Ecclesia uitam moresque carnalium significat, quibus dicitur:  Non potui uobis loqui quasi spiritualibus, sed quasi carnalibus, etc.

Et basilicam. Bene per basilicam grandem carnales significantur, quia multo maior est in Ecclesia numerus talium quam perfectorum. Sed quantum prestant numero, tantum succumbunt merito. Unde hec basilica grandis etsi plurimos capit, non ad officium altaris, non in ipsum quoque atrium sacerdotum saltem intromittit, quia carnales et infirmi et si ob meritum caste fidei et pietatis ad electorum sortem pertinent, longe tamen ab his sunt qui dicunt: Non audeo loqui aliquid eorum que per me non efficit Christus, in obedientia gentium uerbo et factis.

Et ostia in basilica. Hec signant introitum fidei  sermone predicationis preparari, ut uenientes discant quomodo per fidem Christi uel salutaria sacramenta debeant intrare Ecclesiam Dei, et postquam intrauerint, quam religiose debeant conuersari.

uERS. 11.---Fecit autem Hiram. Lebetes cineres sacros suscipiunt, cum fideles exempla et sacramenta Dominice passionis ad custodiam sui pia mente retractant, uel exitum iustorum diligenter aspiciunt, qui magnis elaboratis agonibus, de percepto brauio sine fine letentur, ut consideratis maiorum uirtutibus et ipsi magni efficiantur; unde: Quorum intuentes exitum conuersationis intueamini et fidem.

Et creagras. Creagre predicatores signant qui animas fidelium uerbo Dei reficiunt spiritualibus  spiritualia comparantes, carnalibus uero lac simplicis doctrine ministrantes: qui autem sacramenta Christi summatim cognoscere et ad imitationem suscipere uolunt, quasi carnalibus hostie salutaris satiantur; et quia doctorum est cuique congrua diuidere, recte fiunt sacerdotibus fuscinule, quibus carnes hostiarum prout oportet componant, et alia hominibus mundis quedam afferant, alia altaris ignibus consumenda relinquant; quedam enim nostre humilitati ad refectionem reuelantur, quedam solummodo patent scientie sancti Spiritus; quedam in Paralipomenis que in Regum exposita preterimus, quedam exposita non inuenimus et nostre paruitatis consuetudinem excedere nolumus. Nusquam enim per nos aliquid exposuimus.

 Et phialas. Phiale latiorem et apertiorem sancte doctrine significant sermonem, qui haustum sapientie pie sitientibus impendit, et pie laborantibus refocillationem congruam per predicatorum ministeria tribuit, ut ad fontem uite eterne peruenire possint, ex quo bibentes non sitient in eternum.

uERS. 17.---In argillosa. Argillosa terra de qua facte sunt forme ad fundenda uasa, sacram Scripturam  significat. Quasi enim argilla igne durata, formam uasis Domini, quanta et qualia fieri debent exhibet; cum nobis Scriptura regulam quam sequamur iustitie, et sanctorum ostendit exempla, qui igne tribulationis inuincibiles in omnibus perstiterunt, ut nos  in domo Domini uasa pretiosa esse cupiamus. Aes autem liquefactum igne argille formas ingreditur, ut possit uas aptum ministeriis celestibus effici; cum ipsi salubriter humilitati, et flamma diuine caritatis uel humane aduersitatis emolliti uiam Patrum bene operando intramus, ut ad premia illorum bene currendo perueniamus. Nec enim semper nos regulis bene operandi necesse est arctari, sed completa operatione bona, palma beate retributionis est speranda. Quia non semper uasa in formis argille tenebantur inclusa: ubi ad perfectionem uenerant, fractis formarum claustris producebantur in lucem, et in templo Domino pro suis queque locis disponebantur. Non quod opera sanctorum interitura sint, sed ubi coronam iustitie acceperint, cessabunt officia  laboriose operationis.

In regione Iordanis. In quo Christus baptizatus est, cuius tinctus undis aquarum nobis uertit elementum in ablutionem peccatorum. Et quia omne fidelium baptisma quo Domino consecramur in exemplum illius baptismi celebratur, recte in regione Iordanis facta sunt uasa domus Domini. Non enim aliter uasa electionis fieri possumus, nisi ad baptisma eius respicientes uitali flumine ablui satagamus. Notandum autem, quod non tantum in regione Iordanis, sed in campestri regione illius facta uasa dicit, significans multiplicationem fidelium, que non solum in Iudea, sed in gentium latitudine futura erat; unde: Gaudebunt campi et omnia que in eis sunt . Et alibi: Audiuimus eam in Ephrata,  inuenimus eam in campis silue . Fudit ergo rex uasa domus Domini in campestri regione Iordanis, quia Dominus baptismo salutis de quo uasa misericordie faceret, totam mundi latitudinem impleuit.

uERS. 18.---Fecitque Salomon. Dictauit quod Hiram ipso opere compleuit. Allegorice uero Redemptor noster in sanctis predicatoribus et omnibus fidelibus ornatum Ecclesie parat, et uirtutum efficit opera, qui ait: Nihil sine me potestis facere ; et alibi: Omne enim datum optimum, et omne donum perfectum desursum, etc. 

uERS. 19.---Altare aureum. Corda perfectorum interne caritatis et castitatis luce fulgentium, quorum sublimitatem significat etiam locus altaris. Stabat  enim ante ostium sancti sanctorum, ut in factura tabernaculi legimus, in quo non hostiarum sanguis neque libamina, sed thymiamata tantum incendebantur, quorum superiora ascendens operiebat arcam, atque oraculum odore suauitatis implebat. In quo sancti figurantur, qui dum neglectis temporalium cupiditatibus tota intentione celestia querunt, quasi intus iuxta oraculum positi sunt: nec longe remoti a uelo quo templum et sancta sanctorum dirimuntur; quia corpore tantum terram incolunt, sed tota mente in celo sunt. Ascendit autem ab hoc altari fumus incensorum infra sancta sanctorum ubi arca est recondita; ut orationes sanctorum flamma caritatis excitate ad celum perueniant,  ubi Christus est ad dexteram Dei sedens. Non enim in hoc altari sanguis hostiarum sed thymiama tantum incenditur, quia tales uiri non habent opera carnis et sanguinis que mactent Domino in ara cordis, sed lacrymarum et orationum uota pro desiderio regni celestis offerunt.

uERS. 21.---Et forcipes, etc. Forcipes in usu altaris facti sunt enei. Sed et hi quibus emundabantur lucerne, interpretationem spiritualis sensus per doctorum officia significant. Ipsa enim uerba sacri eloquii ab historia in allegoriam, ab umbra in ueritatem transferentes, quasi lucem scientie in Ecclesiam super candelabrum mysticum positi multiplicant.

uERS. 22.---Et ostia celauit. Hi sunt doctores et  sacerdotes, qui instruendo, baptizando, communicando corporis et sanguinis Domini mysteria, prima nobis Ecclesie limina pandunt.

Sicque completum est omne. Cum uerus pacificus in die nouissima omnes electos resurrectionis immortalitate glorificat. Quindiu autem status huius seculi geritur, facit quidem Salomon domus Domini opus, sed non perficit: quia corda electorum Dominus, ut bona operentur inspirat et adiuuat, nulli tamen absque peccato esse donat, quod in futuro fidelibus reseruat. Perficit uero omne opus templi sui et dedicationi aptum reddit, cum translatos de hac uita electos, eternum perducit ad regnum: unde septem annis edificatur, octauo perfectum dedicatur. Septem enim diebus omne tempus uoluitur, octauus est  dies iudicii et resurrectionis, cui conuenit quod sequitur.



CAPUT u.

uERS. 1.---Intulit igitur Salomon omma, etc.  Hoc fit cum Christus, etc., usque ad sed multe in ea mansiones ad recipiendos omnes quos timentes se et diligentes benedicit Dominus pusillis cum maioribus.

uERS. 9.---uectium autem.  Notandum quia, etc., usque ad tanto minus interna gaudia uident.

uERS. 10.---Nihilque aliud erat. Ostendit generaliter, quod in area nichil fuit contrarium legi Domini comprehense in duabus tabulis; sed ea tantum ibi fuisse condita que iuxta legis mandata ad cultum  unius Dei et commendationem nostre fidei sunt typice facta, ut umbra futurorum per omnia future ueritati testiomonium preberet, et ea in mundo apparente finem acciperet. Erat autem in arca secundum Paulum urna aurea habens manna, quia in homine Christo habitat omnis plenitudo diuinitatis corporaliter. Erat et uirgo Aaron, que excisa denuo floruerat: quia potestas omnis iudicandi penes eum est, cuius iudicium in humilitate passionis uidebatur esse sublatum. Erat et tabule testamenti, quia in illo sunt omnes thesauri sapientie et scientie absconditi. Adherebant et uectes quibus portabatur, quia doctores qui quondam laborabant in uerbo Christi, nunc presenti uisione congaudent glorie  Christi. Unde: Cupio dissolui et esse cum Christo .

uERS. 12.---uestiti byssinis. Per stolas byssinas candida munditie corporalis castitas designatur: hac induuntur omnes qui Dei officio assistunt, et laudes ei ore, moribus, et actu concrepant. Cymbala enim oris confessionem, psalteria mortalitatem, cithare carnis mortificationem, et bone actionis strenuitatem, uiginti quatuor chordis, id est propheticis et apostolicis doctrinis instructe significant.

Sacerdotes. uel doctores scilicet per centenarium et uicenarium expressi, quia legislator hoc numero suorum summam annorum compleuit, et in die Pentecostes eodem numero credentes Spiritus paracleti gratiam acceperunt.

 uERS. 13.---Igitur cunctis.  Cunctis sacerdotibus et Leuitis, etc., usque ad ueri sacerdotii ministerium perdiderunt.

uERS. 14.---Compleuerat enim. Quia mysteria que sub uelamine latebant per aduentum Christi aperiebantur credentibus, et digne accipientibus. Ceteris uero ad fidem accedere nolentibus pristina cecitas remanebat. Unde: uobis datum est nosse mysterium regni Dei, etc. 



CAPUT uI.

uERS. 1.---In caligine. Unde Iob: Nubes latibulum eius . Et Psalmista: Caligo sub pedibus eius: et posuit tenebras latibulum . Latibulum Domini sacra Scriptura: que sub  parabolis et figuris celestia gestat sacramenta. Unde: Confitebor tibi, Domine, pater celi et terre, quoniam abscondisti hec a sapientibus et prudentibus, et reuelasti ea paruulis .



CAPUT uII.

uERS. 5.---Dedicauit.  Sanguine suo mundauit, et spirituali gratia sanctificauit Christus et diuersis donis uirtutum multiplicauit. Hancque dedicant filii Isrel, quia quisque fidelis secundum donum sibi a Deo collatum uerbo et exemplo proximos ad meliora et perfectiora conuertit et prouehit.

uERS. 7.---Sanctificauit. Quia Christus ea que in lege propter infirmitatem eius perfici non poterant, in Ecclesia perficit. Ipsa est enim atrium domus  Domini, per quam ingressus patet in celestem Ierusalem: quia ergo holocausta et sacrificia in altari ueteris Testamenti non potuerunt offerri; quia omnia figuraliter fiebant ibi, rex noster et sacerdos erexit nouum altare fidei in Ecclesia, in quo quotidie offerunt pinguia holocausta et accepta Deo sacrificia. Unde Sacrificium laudis honorificabit me, et illic iter, etc.

uERS. 8.---Fecit ergo.  Non puto hoc aliud intelligendum, etc., usque ad in futura animarum requie, ipsius ueritatis perceptione in re.

uERS. 10.---Igitur in die, etc. Hoc est post octauam scenophegie solemnitatis diem: sicut in Regum continetur. Significat autem post illius uite finem, et post  subbatismum animarum sanctarum, quo ante iudicium quiescunt; in octaua etate, id est, resurrectionis die sanctos recepturos corpora immortalia, et in celestibus mansionibus secundum meritorum qualitates locandos, ubi semper letentur, laudantes Deum in omnibus bonis que in Christo Pater contulit populo Christiano.



CAPUT uIII.

uERS. 1.---Expletis autem uiginti, etc., dederat Hiram, etc.  Reddiderat scilicet, quia cum Salomon dedisset non placuerunt. illi. Ideo Salomon propriis utilitatibus eas deputauit.

uERS. 5.---Bethoron.  Ciuitas est, ad quam usque iehsu persecutus est inimicos reges in tribu  Ephraim, etc., usque ad et alius Bethoron inferior datis Leuitis in possessionem.

uERS.---6.---Et omnes. Ezer, scilicet, Mageddo et Gazer et Mello, que omnes Ecclesie monstrant decorem: quia uerus Salomon in iucunditate regni sui ad laudem et letitiam sibi preparauit. Interpretatur autem Mello adimpletio; Ezer separatus et sanctificatus; Mageddo cena culum eius; Gazer precisio uel diuisio; Bethoron domus montium; Balaath ascendens. Sancta autem Ecclesia ciuitas est Dei uiui, ubi impletur quotidie uoluntas Dei, et separata ab omni errore infidelium, sanctificatur fide et bono opere. Ibi est refectio uirtutum. Ipsa discernit mundum et immundum, et a uirtute uitium: et est domus montium, id est, habitatio  sanctorum, et fructu iustitie sicut palma florens ascendit de uirtute in uirtutem, ut uideat Deum deorum in Sion . Omnes uicos suos muniuit Salomon, quia Christus cetus fidelium suorum gratie sue protectione ita munit, ut hostibus suis spiritualibus resistere possint.

In Libano.  In templo, scilicet, quod cedrorum decore uestitum erat, unde Zacarias: Aperi, Libane, portas tuas ; uel regiis edificiis que facta erant de lignis Libani.

uERS. 10.---Ducenti. Centenarius, qui in computu digitorum, de leua transit in dexteram, uitam significat eternam. Quinquagenarius uero, peccatorum remissionem, et eternam requiem, et gratiam sancti Spiritus significat: quia in psalmo eiusdem  numeri penitentia, confessio, et remissio peccatorum describitur; et per iubileum requies futura. Per pentecosten uero in aduentu Spiritus sancti septiformis gratia expressa.

Qui erudiebant. Quia ex utroque populo elegit Ecclesie rectores, qui spirituali gratia illuminati, et plene edocti, remissionem peccatorum, uitamque eterne salutis, et beatitudinem perpetuam appetendam, suo docerent exemplo.

uERS. 12.---Holocausta.  Holocaustum totum incensum dicitur, hoc in altari crematur, cum in corde cuiusque electi qui seipsum totum, scilicet, carne et corde Deo uouit, opus bonum feruente caritatis igne succenditur.

 uERS. 14.---Secundum conuenientiam cuiusque temporis omnia in Ecclesia disponit, ut unusquisque ordo officio suo functus digne ministret

uERS. 17.---In Asiongaber. Insula dicitur esse haud procul ab Ahila in Rubro mari, ubi classis Iosaphat periit.

 Classis quam fecit Salomon etc., usque ad per gratiam Spiritus sancti inueniunt, et eum sapientie et consilio diuina ascribentes tribuunt

uERS. 18.---In Ophir. Nomen prouincie Ophir, ab uno posteriorum Heber uocata, ex cuius stirpe uenientes, a fluuio Cophene usque ad regionem Indie que uocatur Geria habitasse Iosephus refert.



CAPUT IX.

 uERS. 1.---Regina quoque.  Regina austri que ab extremis finibus excitata uenit audire sapientiam Salomonis Ecclesiam de gentibus ad Christum uenturam figurabat: que circumamicta uarietate in uestitu deaurato, obliuiscens populum et domum patris sui, barbara gente, non animo fuit, quia optabat sanctorum fieri conciuis, unde: Surget regina austri in iudicium cum generatione ista .

uERS. 3.---Quod postquam, etc. Conueniunt hec Ecclesie qua auditis miraculis Christi prouocata est ad querendum eum. Sed postquam ad ipsum uenit per baptismum et fidem consideratis Scripture testimoniis agnouit diuinitatis presentiam, et parum ei uisum est quod ante de eo audierat in  comparatione percepte gratie. Unde et admirando in laudem eius prorumpit dicens: Beati uiri tui, etc.

uERS. 12.---De lignis. Christus ligna pretiosa, id est, sanctos doctores, quorum uiror fidei nunquam arescit, nec folia uerborum decidunt, sed fructum bonorum operum temporibus suis reddunt: ponit in munimentum domus Domini et domus regie, id est, in confirmationem Ecclesie, et eorum undique doctrinis et exemplis uallata ruinam non sentiat. Hi quasi cithare et lyre ad laudandum Dominum fabricati dicuntur, quia omnia quecunque fecerint, prosperabuntur, et laudem Domini in prosperis et aduersis corde et ore et opere pronuntiant, et omnia in gloriam Dei faciunt, tota die et nocte non tacent laudare nomen Domini.

 uERS. 13.---Sexcenta. Senarius per senarium multiplicatus, sexaginta facit. Centenarius quoque sexies ductus centum et sex reddit. Denarius mandatorum significat perfectionem, centenarius eterne beatitudinis remunerationem. Desiderat enim rex nostram perfectionem, ut habeat quibus reddat perfectam mercedem, unde: Estote perfecti sicut et Pater uester celestis perfectus est. Si uis ad uitam ingredi serua mandata . Et post pauca. Si uis perfectus esse, uade et uende omnia que habes, etc., et omnis qui reliquerit domum, etc., centuplum accipiet et uitam eteram possidebit.

Omnesque reges Arabie. Offerunt Salomoni diuerse gentes et negotiatores et omnes reges Arabie  et satrape terrarum aurum et argentum: quia queque gens et qualibet persona certatim pro uiribus nostro pacifico offert recte fidei munus, puritatem sensus, sacre confessionis plenitudinem, eloquentie nitorem, unde: Reges Tharsis et insule munus offerent, etc. Et adorabunt eum omnes reges, omnes gentes seruient ei .

uERS. 15.---Fecit igitur. Quia patres utriusque Testamenti doctrina et operatione perfecti, quidquid sermone docuerunt, opere probauerunt.

Hastas aureas. Hec est armatura Dei, qua resistimus contra insidias diaboli: hanc habent predicatores sancti, qui custodiunt domum Dei, et excubant ad ostium eius, ne subintret hostis antiquus, unde: Lectulum Salomonis ambiunt sexaginta  for es .

uERS. 16.---Trecenta quoque. Perfectam fidem significat in sancte Trinitatis confessione. Bene custodes domus Dei hastas et scuta aurea portant: quia predicatores, qui sunt Ecclesie custodes, claritate sapientie splendentes, uerborum iaculis inimicos confodiunt, et scuto fidei ignea tela nequissima exstinguunt.

Sex quoque brachiola. In senario bonorum operum perfectio. Sex enim diebus fecit mundum Deus, et senarius est primus perfectus numerus. Bonis uero et perfectis operibus ad celum ascenditur.

Scabellum aureum. Sanctos uirtutum splendore fulgidos, in quibus habitat Deus. Possunt quoque  per scabellum notari qui infirmi sunt in corpore Christi, sicut penitentes, uel qui nouissimi conuertentur, iuxta finem scilicet mundi, qui tamen sunt aurei igne tribulationum illius temporis excocti et probati.

Stantes iuxta brachiola: sed et alios duodecim leunculos, etc. Quia sancti Patres quidquid in Euangelio boni fecerunt, non sibi sed Deo deputauerunt, unde: Non nobis, Domine, non nobis, sed nomini tuo da gloriam .

Brachiola, etc. in Regum ita: Et due manus hinc et inde tenentes sedile . Hec sunt solatia diuine gratie, que Ecclesiam prouehunt ad regnum celeste. uel hoc per binarium designatur,  quia in utroque Testamento hoc maxime commendatur, quod non nisi per diuinum adiutorium aliquid boni potest perfici. Unde: Sine me nichil potestis facere .

uERS. 19.---Sex gradus. Quia doctrina et exemplo certant, ne labor insipientium in operando uacillet, sed rectitudinem in progressu uirtutum fortiter conseruet.

Non fuit tale solium, etc. Quia de Ecclesia scriptum est: Fortitudo et decor indumentum eius, etc.  Et: Multe filie congregauerunt diuitias: tu supergressa es uniuersas .

uERS. 20.---Omnia quoque. Anime sanctorum, que uoluntati Dei deseruiunt, splendore sapientie et caritatis nitentes, continent potum aque uiue,  que fit in eis fons aque salientis in uitam eternam .

Argentum. Non est in sermone uerbum Dei, sed in uirtute, ut in predicatione Euangelii; non in persuasibilibus humane sapientie uerbis, sed in ostensione spiritus et uirtutis.

uERS. 21.---Siquidem naues regis ibant in Tharsis, etc.  Christus apostolos doctores Euangelii, quos de Iudeis elegit, cum predicatoribus de gentibus electis trina confessione, sed una fide in mundum mittit, ut in credentibus afferant sibi aurum sapietie, argentum eloquentie, et ebur castitatis. Simia autem est animal ingeniosum, et hominis imitatorium, et philosophos significare potest, qui uere sapientie sensus aliquando mutant,  et in disciplinis moralis uite edisserunt actus. Pauo, qui laudatas ostendit pennas, eos significat qui propter laudes hominum uariarum uirtutum species ostentant; sed predicatorum doctrina instructi discunt benefacere intuitu solius Dei, et aptantur eterni regis deliciis.

uERS. 25.---Quadraginta. Quadragenarius prisce legis tempora significat. Moses enim legem accepturus quadraginta diebus ieiunauit, et populus per eum instructus quadraginta annis eremum circumiuit. Senarius uero presens tempus significat, in quo apostolica doctrina Noui Testamenti populum nutrit. Bene ergo per quadragenarium numerantur equi Salomonis in stabulis collocati, quia per duritiam legis ueteris, cercita est insolentia prioris  populi. Duodenarius uero presens tempus significat, in quo apostolica auctoritas populum gentium nutrit Noui Testamenti doctrina.

In Ierusalem. uisione pacis. Distantia locorum discretionem ostendit affectuum. Qui enim sunt in urbibus quadrigarum, illos significant qui diuersis ecclesie disciplinis per spirituales magistros erudiuntur. Alii uero iam eruditi, usui regis celestis aptati presentiam eius habere merentur. Unde: Currus Dei decem millibus, etc.  Et alibi: Ascendens super equos tuos, et equitatus tuus sanitas .

Philisthinorum. Dupliciter cadentium. Philitshiim enim interpretatur ruina duplex. Hoc fit cum per absolutionem peccatorum ab inchoatione sui in  Iordane baptismatis usque ab conuersionem omnium gentium ad fidem Christi redundat gratia potestatis, ut ubi defluxus fuit carnalium desideriorum, ibi stabiliatur germen uirtutum; et ubi idololatria et conuersatio flagitiosa populorum fuit duplex ruina, ibi per confessionem recte fidei et cultum pietatis ad celeste regnum surgat uita fidelium. Pertingit enim potestas eius usque ad terminos Aegypti, id est tenebrosas mentes infidelium, quas complet lumine fidei; unde: Coram illo procident Aethiopes, etc.

uERS. 27.---Tantamque. Prebet uerus Salomon in Ecclesia copiam argenti quasi tapidum, cum corda gentilium insensibilia, ad ueri Dei intellectum quos lapides pro Deo coluerunt, ad meditationem legis,  et predicationem Euangelii conuertit. De quibus dicitur: Similes illis fiunt qui faciunt ea, etc. . Et alibi: Potens est Deus de lapidibus istis suscitare filios Abrahe . Prebet etiam multitudinem cedrorum quasi sycomororum, quia sterilitatem gentium que in altum se erigere non uolebant, prouexit ad fecunditatem bonorum operum et uirtutum.

uERS. 27.---Et cedrorum. Cedrus est imputribilis natura, odore iucunda, aspectu nitida, que accensa nitore serpentes fugat et perimit.

Reliqua uero. Que fecit postquam legem Dei transgressus est, cum alienigene uxores usque ad idololatriam eum pertraxerunt: multi quidem ut Salomon bene incipiunt et male desinunt, dicique beatus ante obitum nemo supremaque funera debet.



CAPUT X.


uERS. 8.---Reliquit consilium senum, etc.  Hoc aiunt Hebrei esse Banaiam filium Ioiade et Iahihel filium Achamoni, qui et Chilla uocatur: quorum consilio relicto, tractare cepit Roboam cum iuuenibus, id est, Aduram, qui in sequentibus lapidatus dicitur, et similibus. Iuuenem autem non etate, sed animo sepe dicimus. Non enim erat Roboam iuuenis etate, sed sensu: qui quadragesimo primo etatis sue anno cepit regnare.

uERS. 13.---Responditque rex, etc. Hic significat malos rectores in Ecclesia, qui terrenis cupiditatibus dediti, curam subditorum negligunt, et gaudent in multitudine sibi obsequentium. Interpretatur uero Roboam latitudo populi. Hi sunt qui latam ingrediantur  uiam que ducit ad mortem, non angustam, que ducit ad uitam; et relicto patrum consilio quorum dicta et facta ad altitudinem perfectionis tendunt, consilio iuuenum obtemperare eligunt, qui laudibus et adulationibus eos grauant, qui ceci sunt et duces cecorum, etc., unde: ue tibi, terra cuius rex puer est, etc. 



CAPUT XI.

uERS. 21.---Amauit, etc. Habuit autem lege sibi coniunctas uxores decem et octo, concubinas uero triginta. Et filii quidem ei nati sunt decem et octo, filie uero sexaginta.



CAPUT XII.

uERS. 2.---Anno autem quinto regni Roboam ascendit.  Mali rectores per negligentiam suam  principem tenebrarum prouocant in Ecclesiam, qui thesauros domus Domini et thesauros regis aufert, cum scientiam Scripturarum et opera uirtutum subtrahit incautis et desidiosis.

uERS. 9.---Sesac rex. Byssus cilicii uel gaudium cilicii. Byssus quidem subtilitatem significat: cilicium, quod fit de pilis caprarum, peccata. In bysso ergo cilicii, uersutia diabolice fraudis in persuasione peccati. Sesac Ierosolymitanas opes aufert, cum diabolus qui callide decipit et gaudet in multitudine peccatorum, ecclesiasticos uiros scientia spirituali et opere uirtutis spoliat: et eos qui uidebantur in Ecclesia decori, spoliatos secum in barathrum perditionis mergit.

Clypeos. Salomon scuta aurea fecit, et custodibus  domus sue tradidit, cum Christus spiritualem scientiam per duo Testamenta doctoribus Ecclesie ad plebem tuendam commendauit. Hanc antiquus hostis per incuriam retrorsum abstrahit. Cum enim intendunt terrenis rebus, minusque curant de celestibus, officio pristino et scientia nudatos quasi in domo propria opibus spoliatos relinquit. Tales uero cum se sensu spirituali priuatos aspiciunt, per eloquentiam uerborum copiam querunt, quorum sonoritatem uelut scutorum ereorum firmitatem contra hostes pro subiectis opponunt. Sed quanto es auro uilius, tanto inferior est eloquentia uere sapientie fructu. Unde: Ubi plurima uerba, ibi frequenter egestas .

uERS. 15.---Semeie. Qui superius Roboam et filios  Iuda de peccatis arguebat.

Addo. Qui et Abdo, hic est qui ad arguendum Ieroboam pro altari quod fecerat, a Domino missus est in Samariam, qui in uia interfectus est, quia contra preceptum Domini a pseudopropheta seductus ibidem manducauit.



CAPUT XIII.

uERS. 4.---Semeron.  Ciuitas est quam cepit iehsu rege illius interfecto, quam dicunt uocari nunc Sebasten oppidum Palestine, ubi Ioannis Baptiste condite sunt reliquie. Legimus autem in Regum, quod Amri rex Isrel emerit montem Semeron a quodam Semer, et edificauerit in uertice illius ciuitatem, quam ex nomine domini, scilicet Semer, Semeron appellauit.

 uERS. 19.---Bethel.  Ciuitas in proximo lapide ab Elia ad dexteram euntibus Neopolim, que prius Luza, id est Amigdalon uocabatur, et cecidit in sortem Beniamin iuxta Bethan et Hai, quam expugnauit iehsu rege illius interfecto.

Ephron. Ciuitas est in tribu Iuda. Unde et uilla pergrandis Ephrea contra septentrionem in uicesisimo ab Elia milliario hactenus uocatur.

uERS. 20.---In diebus. Non Ieroboam, in cuius uicesimo anno secundum librum Regum imperauit Asa filius Abia super Iudam et Ierusalem, sed Abiam, qui accepta Bethel idola reseruauit Isreli in scandalum, ut Hebrei asserunt.



CAPUT XIu.

uERS. 2.---Egressus est, etc. Cum Azarias decem  regnasset annis, castra contra eum mouit cum magno nimis exercitu Zareas rex Aethiopie, ducens pedestrium quidem nonaginta millia, equestrium uero decem millia, et currus trecentos. Castris contra eum positis, cum uidisset Asa Aethiopum multitudinem, poscebat a Deo cum clamore magno uictoriam, et ut tam multa hominum millia ipse perimeret. Neque enim in alio confidendum esse dicebat, quam in eo qui posset etiam paucos multorum potiores ostendere, et facere infirmos fortissimis preualere.



CAPUT Xu.

uERS. 15.---Azarias autem, etc. Azarias propheta occurrens precepit ut paululum a uia gressum itineris sustinerent, et tunc cepit ad eos  dicere, quod illa uictoria fuisset eis a Deo concessa, eo quod iustos se sanctosque seruassent, et omnia Dei uoluntate fecissent. Quos in eius mandatis permanentes, dixit super hostibus preualere, et habituros diuina uirtute felicitatem et prosperitatem; relinquentes autem religionem, in contraria deuenire, futurumque tempus in quo nullus inueniretur uerax propheta in eo populo, neque sacerdos, ob quam rem et ciuitates subuertendas, et gentem in omni terra disseminandam, et uitam miserabilem et inopem habituros.



CAPUT XuI.

uERS. 14.---Aromatibus, etc.---Hec uana fame iactantia, quam philosophi uel pete post mortem regum suorum, uel etiam falsi Christiani obeuntibus  magistris impendunt, et hec in ignem mittunt: quia omnia gehenne ignibus obnoxia esse ostenduntur, que hic sine utilitate et edificatione fratrum protulerunt.

Combusserunt super eum, etc. Nota quod regibus, ut Hebrei tradunt, reuerentie causa, combustiones pretiosarum uestium simul cum aromatibus fiebant. Unde alibi: Iuxta combustiones maiorum facient tibi. Mos enim fuit apud ueteres, ut pretiosa ornamenta regum post obitum eorum pro exsequiis in pyra urerentur, sed sine cadaueribus.



CAPUT XuII.

uERS. 3.---Ambulauit in uiis Dauid, etc.  Ostendit eum exsecutorem fuisse sicut Dauid diuinorum mandatorum antequam peccaret in uxorem  Urie, cuius peccati satisfactio eternam illi memoriam comparauit.

uERS. 5.---Dedit omnis Iuda munera Iosaphat. Hic fideles de gentibus significat, qui relicto patrum errore, ad Christum conueniunt baptismo abluti chrismate liniti, a Christo Christianum nomen et re giam dignitatem accipientes. Unde: uos estis genus electum, regale sacerdotium, etc.  In tempore enim Iosaphat, Domini dos, uel qui est dos, uel qui est dotatus, et quia Ecclesia gentium, sanguine Christi comparata, Spiritus sancti pignore data, consortium Sponsi celestis et societatem regni promeruit. Cui facte sunt infinite diuitie cum diuerse nationes credunt, et in acquisitione diuersarum uirtutum.

 uERS. 10.---Itaque factus est pauor, etc. Pro uirtutibus, que geruntur in Ecclesia, aufertur gentilium audacia, et incitantur ut deferant Christo munera fidei et censum boni operis, et pie confessionis, et pecora simplicitatis.



CAPUT XuIII.

uERS. 2.---Descenditque, etc. Hi sunt heresiarche qui perditorum turbam per errorum deuia ducunt, et in mortis precipitium mergunt. Iosaphat affinitate coniunctus est Achab, et descendit ad eum in Samariam contra hostes in auxilium: et illos significat qui de catholicis ad hereticorum amicitiam se inclinant: qui licet a recte fidei non recedant tramite, tamen errantium societatem atque communionem  non deuitant. Contra quos dicitur: Hereticum hominem post primam et secundam correctionem deuita . Unde Iosaphat per Iehu uidentem filium Anani, illius scilicet prophete qui Asa increpauerat arguitur, qui impio prebuerat auxilium, et his qui oderunt Dominum amicitia iungeretur.

 Solium Domini angelice potestates, etc., usque ad et tanto durius reperetur ad penam, quanto securius uiueret in culpa.



CAPUT XIX.

uERS. 10.---Omnem causam que uenerit ad uos, etc.  Remota iustitia, quid sunt regna, nisi magna latrocinia? quia et ipsa latrocinia quid sunt, nisi parua regna?



CAPUT XX.

 uERS. 1.---De Ammonitis. Idumeos significat, sed scriptor historie maluit quod gerebatur associatorum notare uocabulo, quam impietatem impudentium publice diuulgare.

uERS. 2.---De his locis, etc. Illa loca significat que ultra mare Salinarum sunt, quod alias stagnum Asphaliti uel mare Mortuum nominatur.

Engaddi. uocatur usque hodie, uicus pergrandis Iudeorum iuxta mare Mortuum, unde opobalsamum uenit: quas Salomon nuncupat uineas Engaddi.

uERS. 16.---Ascensuri enim per cliuum nomine Sis, etc.  Qui et Ieruel secundum Hebreos. Dicunt enim quod Sis, etc., usque ad incussus est alienigenis pauor undique.

Mystice, Moabite, Ammonite, et Idumei, paganos,  Iudeos, et hereticos significant, qui gratis bellum exicitant fidelibus, et religionem Christianam auferre contendunt. Sed Iosaphat, id est Christi populus, non armis corporalibus, sed spiritualibus eos aggreditur, intima cordis deuotione supernum querens auxilium.

uERS. 25.---uenit ergo Iosaphat, etc. Sancti doctores cum turba fidelium colligunt de spoliis hostium quidquid de Physica, Ethica, et Logica legendo, et scribendo, et docendo utiliter crediderunt, per sancte Trinitatis fidem, in usum totius Ecclesie conuertunt, ut quod illi iniuste et inutiliter possidebant, fideles utiliter possidentes, animarum ad salutem possideant.

uERS. 26.---uallis benedictionis. Humilitas Ecclesie,  ubi digne Deo laudes redduntur. Qui autem quatuor Euangeliorum instructus dogmate per baptismi fidem ad unitatem Ecclesie peruenit, ibi rite laudans, digne Deo conuersans uisionem perpetue pacis, cum laude et letitia sempiterna introibit.



CAPUT XXI.

uERS. 2.---Omnes hi, filii Iosaphat, etc.  Imitatores operum eius, fratre eorum Ioram semper in deteriora labente, unde ipse Ioram legitur eos interfecisse cum principibus Isrel.

uERS. 14.---Ecce Dominus percutiet te, etc. Per Philistheos et Arabes qui eius terram uastauerunt, et diripuerunt substantiam et filios pariter et uxores Ioram, qui interpretatur, Quis est excelsus: qui de  religioso patre ad perfidiam declinauit, et fornicari fecit filios Iuda: significat eos qui fide imbuti et baptismo regenerati, relinquunt fidei ueritatem, hereticorum sequentes errorem, et alios secum peruertentes. Unde eos Elias, id est, sermo propheticus redarguit: quia omnis diuinorum librorum auctoritas tales reprehendit, et merito peruersitatis sue increpat contestationibus grauissimis.

uERS. 20.---Et octo annis regnauit, etc. De Ioram octo annis regnasse et quadraginta uixisse; filium autem eius Ochoziam cum regnare cepisset fuisse quadraginta duorum annorum, quod si ita est, duobus annis antequam pater ipse nasceretur, filium genuit. Sed Hebrei dicunt quod Ioram qui quadraginta annis uixisse describitur et octo annis regnasse,  quod uixerit annos quadraginta et regnauerit uiginti et octo. Anni enim octo qui ei in regno tribuuntur, ipsi sunt quibus regnauit antequam fratres occideret, cum adhuc innocenter uiueret. Reliqui uero uiginti anni, quibus postea regnauit, ideo non numerantur, quia in languore et tribulatione uixit: ideoque filio eius tribuuntur, qui non amplius quam uiginti duorum annorum secundum librum Regum esse perhibetur, ne de numerorum summa anni remanentes, in temporum computatione errorem facerent.



CAPUT XXII.

uERS. 6.---Azarias filius Ioram, etc.  Qui superius Ochozias, id est, apprehendens Dominum: Azarias uero adiutorium Domini. Ideoque  secundum Hebreos nomen mutatur in melius ei: quia secundum preceptum Domini infirmum uisitauit.

uERS. 7.---Aduersum Iehu, etc. Iehu significat principatum gentium, quem Christus destinauit in sacrilegam ciuitatem, que prophetas et Dominum prophetarum occidit, et apostolos persecuta est; ut eam digna ultione puniret, et phanum sacerdotum post aduentum Christi destrueret, templumque subuerteret: et impiam synagogam sanguinem eorum sitientem de regni culmine quasi Iezabel precipitaret, et ipsius rectores interficeret.

uERS. 10.---Si quidem Athalia, etc. Athalia que semen Dauid conabatur exstinguere, et regiam stirpem delere, significat impietatem Synagoge, que per nequitiam mentis, semini Christi insidiatur inexorabili  odio seuiens, que aliquando regnare uidebatur cum legis ceremonias temporalis obseruabat. Interpretatur Athalia temporalis Domini, sed Iosabeth strenuitate  seruatur Ioas, qui interpretatur memoria Domini, id est, Christus, in quo est memoria nominis Domini: ne per crudelitatem seuientis interimatur in sanctis, sed nutriatur in domo Ioiade pontificis, qui interpretatur dilectus Domini, id est Christus, de quo Pater ait: Hic est Filius meus dilectus, in quo mihi complacui . Cuius domus est Ecclesia, ubi in fide electorum manens quotidie facit augmentum corporis sui, ut in tempore iudicii sceptrum regni et potentiam extollat aduersum eos qui eum deprimebant.



CAPUT XXIII.


uERS. 13.---Super gradum.  Columnam, scilicet, et basim, quam preparauerat Salomon, et posuerat in medio basilice, habentem quinque cubitos longitudinis, et quinque latitudinis, et tres in altum.

uERS. 16.---Pepigit autem Ioiada fedus. Ioiada interpretatur cognoscens Dominum, uel diligens: quia filios Isrel Dominum cognoscere docuit. Pepigit ergo fedus inter Dominum populumque et regem, ut Domino scilicet obedirent, et legi eius. Pepigit etiam inter regem et populum, ut populus erga regem fideliter ageret, et rex populum iuste regeret secundum doctrinam sacerdotum et Leuitarum, quorum officii fuit insinuare precepta Domini.



CAPUT XXIu.

 uERS. 4.---Post que placuit Ioas, etc.  Ioas rex sacerdotes arguit, etc., usque ad ne per negligentiam doctorum pereat auditorum multitudo.

uERS. 7.---Et filii eius, etc. Non quod filios tunc habuerit, quia Ochozia mortuo, eo quod non habuerat filium, omne semen regium interficere molita est, sed filios eius sacerdotes idolorum nominat, qui templum spoliauerant, et ex ornamentis eius idola sua exornauerant, sepe enim filii imitatores dicuntur.

uERS. 12.---At illi conducebant, etc. Hoc faciunt apostoli, quando per subiectos sibi discipulos uerbi diuini semina per mundum sparserunt, ut operarios uoluntati Dei idoneos auditoribus preficerent: quorum alii fabricant ligna, cum se et sibi obedientes  ligna fructifera in domo Dei preparant. Alii sarta tecta faciebant, quando illa que per heresim uel schismata rupta fuerant, reedificabant. Alii saxa cedunt, cum duros corde, et incredulos fortiter increpant. Alii metalla ferri et eris, cum robur fidei, et confessionem catholice ueritatis ab unoquoque expetunt, ut impleatur domus Dei, iuxta illud. Unicuique nostrum data est gratia secundum mensuram donationis Christi .

uERS. 14.---Reliquam partem pecunie, etc. uidetur contrarium quod legitur in libro Regum: uerumtamen non fiebant ex eadem pecunia hydrie templi et fuscinule . Sed non hic dicitur, quod de eadem pecunia que offerebatur a populo in templo Domini ad instaurationem domus Dei facta fuerunt  sacra uasa in ministerium templi et ad holocausta, sed de reliqua parte pecunie, id est, de ea que aliis donationibus collata fuerat. Potuit enim fieri, ut in diuersis temporibus pecunie oblate diuerse facture materiam preberent, sicut alia est doctrina qua rudes imbuuntur ad fidem, alia qua perfecti instruuntur ad plenitudinem.

uERS. 18.---Et facta est ira.  Tradunt Hebrei principes Iuda regem ut Deum adorasse, et illum libenter accepisse: unde nimis Dominum offendit, et subito expertus est iram quam meruit. Ob hanc etiam culpam Herodes legitur in Actibus apostolorum ab angelo percussus.

uERS. 25.---Zacarie filii Ioiade, etc.  Dominus in Euangelio Zacariam inter templum et  altare occisum memorans, etc., usque ad que Siloam dicunt, rubra saxa monstrantes Zacarie sanguine putant esse polluta.

uERS. 26.---Insidiati uero sunt, etc. Asserunt Hebrei Ammonitas et Moabitas insidiatos esse regi Ioas pro iniusta nece Zacarie ad exaggerandam malitiam Isrelitarum, qui ulcisci noluerunt sacerdotem Dei, quem uindicauerunt filii alienigenarum.



CAPUT XXu.

uERS. 11.---In uallem Salinarum, etc.  Ubi sal fiebat, uel feno salsuginis, ut multis in locis deciso et siccato et incenso, uel aquis puteorum salsis feruefactis, et ad salis firmitatem coquendo perductis. uel aliter, ubi et Ioab duodecim millia Idumeorum percussisse legitur. Pro ualle autem Salinarum  uetus editio quasi nomen regionis Gemel apposuit.

uERS. 16.---Scio, inquit, quod cogitauerit Dominus, etc. Qui neminem uult perire, sed eum qui in peccato perseuerat, iusto iudicio damnat. Ideo ergo Amasias periit, quia admonitus per prophetam ut ageret penitentiam, non obediuit, sed usque ad finem permansit.

uERS. 18.---Carduus qui, etc. Hanc similitudinem innuit: quia Amasias nobilissimis ortus natalibus de stirpe Dauid ueniens, propter idololatrie feditatem degens et uilis factus propriam mensuram non considerat, sed ultra modum superbie fastu se eleuat.

uERS. 21.---Bethsames.  In Regum dicitur Bethsames oppidum Iude: quia pertinet ad regnum Iude, id est, ad duas tribus quibus imperabat domus  Dauid; sed secundum situm locorum pertinet ad tribum Beniamin.

uERS. 24.---Et apud Obededom, etc. Quia non solum uasa abstulit que in domo Dei reperit, sed etiam illa que obseruabant ianitores et custodes templi. In Regum autem legitur, quod Dauid elegit de filiis Obededom septuaginta duo ad ministrandum in domo Dei, et custodiam templi.

uERS. 27.---Qui postquam recessit. Ex quo prophete consilium non audiuit, neque ad Dominum conuerti uoluit, coniuratio preparata est et dilata, donec ad consummationem perueniret.



CAPUT XXuI.

uERS. 3.---Ozias cum regnare cepisset. Qui et  Azarias. Ozias interpretatur uirtus Domini. Azarias auxilium Domini, quia quandiu recte egit, diuina ope adiutus plurima bella feliciter commisit, et de hostibus triumphauit. Sed priusquam per superbiam illicita tentauit, lepra percussus nominis et honoris offuscauit dignitatem, exclusus a populo usque ad diem mortis.

uERS. 9.---Super portam uallis.  Hec est porta Ephraim, etc., usque ad de hac autem porta et aliis portis Ierusalem in Esdra sequentes Bedam abunde diximus.

uERS. 16.---Sed cum roboratus esset, etc. Fuit Ozias primo iustus, et rectum fecit in conspectu Domini: unde et hostes uicit, et multos prophetas in imperio suo habuit. Hinc quandiu uixit Zacarias sacerdos cognomento intelligens, placuit Deo cum  omni ueneratione seruiens in templo. Sed postquam Zacarias obiit, uolens per se offerre donaria, sacerdotii dignitatem non tam pie quam audacter inuasit, nec reclamantibus Leuitis et sacerdotibus obediuit: unde lepra in fronte percussus est, quam sacerdos auri lamina protegebat, quam in Ezechiele iubet Dominus Thau littere impressione signari.

Ingressusque templum Domini, quia indutus stola sacerdotali instante solemni festiuitate intrauit in templum ad altare aureum, oblaturus incensum secundum Iosephum. Unde ante ciuitatem in loco qui dicitur Eroge, scissa est media pars montis ad occidentem, et sua uolubilitate per quatuor stadia procedens ad orientalem restitit montem, ita ut uias clauderet, et regias urbes opprimeret. uolunt Hebrei  in anno uigesimo quinto Ozie hoc accidisse, cuius reliqui anni sunt uiginti septem.

Regnauit Ozias annis quinquaginta duobus, quo tempore apud Latinos Amulcus, apud Athenienses Agamestor imperabant, quo mortuo uidit Isaias uisionem sicut ipse testatur, eo scilicet tempore quo Romulus Romani imperii conditor natus est.

uERS. 23.---In agro regalium sepulcrorum. Non in regalibus sepulturis, non in ciuitate Dauid. Heretici enim atque schismatici indigni sunt societate et communione sancte Ecclesie, nec memoria eorum inter catholicos habetur: quia erroribus maculati, et uitiis squalidi ab eorum consortio separantur.



CAPUT XXuII.

uERS. 1.---uiginti quinque annorum erat Ioatham,  etc. In principio et in fine, annos Ioatham enumerat, quia sicut iustitia cepit, usque ad finem perseuerauit. Unde tempora uite eius laude digna predicantur.

uERS. 3.---Ipse edificauit portam, etc. Que in Actibus apostolorum dicitur Speciosa, secundum Hebreos et ab eis porta Ioatham  usque hodie nuncupatur.

Ophel. Turris erat non longe a templo, mire altitudinis. Unde et Ophel, id est, tenebrarum uel nubili nomen accepit. Ubi autem in Michea scriptum est: Et turris gregis nebulosa filie Sion : In Hebreo habetur, turris Ophel. Turris Ophel eminentiam Scripture significat, que in historia fundata spiritualis sensus caput inter nubila condit, dum scientie  magnitudinem ab oculis hominum abscondit. Unde: Posuit tenebras latibulum suum . Ioatham, cuius uita laudatur, Christum significat, de quo dicitur: Magnus Dominus et laudabilis nimis , etc. Interpretatur enim Ioatham consummatus uel perfectus, et de Christo dicit Apostolus: Et consummatus, factus est omnibus obtemperantibus sibi causa salutis eterne, etc. . Ipse construxit portam domus Domini excelsam, et mysterium sue incarnationis mirabili potentia effecit, qui de se ait: Ego sum ostium. Per me si quis introierit, saluabitur . Hec porta excelsa uocabatur, de qua Psalmista ait: Excelsus super omnes gentes Dominus , etc.



CAPUT XXuIII.


uERS. 3.---In ualle Benennom.  Hec est uallis Benennom, etc., usque ad omnes enim adulterantes, quasi clibanus, corda eorum.



CAPUT XXIX.

uERS. 3.---In ipso anno, etc.  Non aliter imitaretur Dauid patrem suum, qui ab infantia Deo deditus in principio regni sui cultum Dei magnificauit.

Moraliter autem admonet rectores Ecclesie, ne sint desidiosi in officio sibi commisso, sed omnia diligenter agant.

Mystice Ezechias, qui non tantum per se uel per suos opus Dei strenue gessit, imo per nuntios ad simile studium alios prouocauit, Christum significat,  quod etiam nominis interpretatio testatur. Ezechias enim apprehendens Dominum, uel fortitudo Domini. Christus autem Dei uirtus et Dei sapientia, qui omnes patrum preuaricationes, que sub lege fuerant, sanguine suo diluit, et cultum pietatis in Ecclesia plane instaurauit. Ipse legatos ad conuocandas gentes ad fidem misit. Primum prophetas, deinde apostolos, et eorum successores: hic secundo mense pascha celebrare instituit; quia umbra legis cessante, uerum pascha seruare docuit, de quo Paulus ait: Etenim pascha nostrum immolatus est Christus .

uERS. 6.---Peccauerunt patres nostri, etc.  Hoc plene scribitur, etc., usque ad et adorabant ad ortum solis.



CAPUT XXX.

 uERS. 1.---Misit quoque, etc.  Cum omni Isrel publice misisset nuntios, Manasse et Ephraim latenter misit ad eos quos sciebat conuersum iri posse per epistolas. Illi enim superbiores erant propter regiam dignitatem que erat in domo Ephraim.



CAPUT XXXI.

uERS. 1.---Fregerunt simulacra, etc. Post aduentum Saluatoris, non solum in Ierusalem et in Iuda, sed in cunctis nationibus orbis destructa est idololatria, et diaboli corruit superbia. Et crescente numero fidelium, decrescit cultura demoniorum, donec in fine mundi obruatur mors nouissima, et regnabit Dominus solus in die illa.



CAPUT XXXII.

 uERS. 4.---Obturauerunt cunctos. Contra paganos et hereticos pugnantes, diligens cautela adhibenda est, et uelanda mysteria, unde: Nolite sanctum dare canibus, neque mittatis margaritas ante porcos.

uERS. 5.---Aedificauit.  Christus edificauit Ecclesiam que est ciuitas Dei, etc., usque ad et disposuit doctores spiritualium bellorum principes.



CAPUT XXXIII.

uERS. 12.---Et egit penitentiam ualde coram Deo patrum suorum.  Audita penitentia Manasse nemo debet de Dei misericordia desperare, sed magis per penitentiam de uenia presumere.



CAPUT XXXIu.


uERS. 5.---Ossa preterea.  Ideo combussit sacerdotes in altaribus idolorum, ut ostenderet, quia funesta erant eorum sacrificia qui non solum pecudum hostias demoniis offerebant, sed et ipsos idololatrie tradebant. Hic significat omnes qui diaboli seruitio mancipati uitam sacrilegam temporaliter finierant eternis cruciatibus consumendos pro cuiusque merito.

uERS. 22.---Ad Oldam prophetidem, etc.  Oldam uxor fuit Sellum auunculi patris Ieremie, et patris Ananeel. Habitabat in secunda. Locus erat Ierosolymitanus extra murum ciuitatis et antemurale, qui uocabatur secunda: cuius mentio fit in Sophonia propheta.



CAPUT XXXu.


uERS. 1.---Fecit autem Iosias in Ierusalem, etc.  Admonemur, ut purgemus primum terram cordis nostri ab omnibus uitiis, sicque pascha Domino celebremus, non in fermento ueteri, neque in fermento malitie et nequitie: sed in azymis sinceritatis et ueritatis . Mystice autem Iosias, id est fortitudo Domini, Christum significat, de quo legitur: Dominus fortis et potens: Dominus potens in prelio . Interpretatur etiam Iosias salus Domini, et Christus saluum facit populum suum a peccatis eorum . Ipse zelo Dei mundat terram Iuda et Ierusalem ab omnibus immunditiis, qui per prophetam dixit: Zelus domus tue comedit  me . De quo alibi: Cuius uentilabrum in manu sua, et permundabit aream suam . Hic celebrat uerum phase octauo decimo anno regni sui: quia octaua etate generali resurrectione donata, sanctos suos cum perfectione bonorum operum perducit ad eterne beatitudinis denarium, eiectis prius omnibus scandalis de regno eius.

uERS. 3.---Ponite arcam in sanctuario templi, quod edificauit Salomon filius Dauid rex Isrel. Tradunt Hebrei arcam tempore Achaz de templo fuisse elatam, simulacris ab eo in templo missis, et in domum Sellum uiri Olde auunculi Ieremie fuisse traductam. Non enim poterat esse simul cum simulacris.

 uERS. 18.---Non fuit Phase simile huic, etc. Quia ablatis figuris in die iudicii, transibunt sancti de morte ad uitam, de corruptione ad gloriam, et in conspectu conditoris sui in celesti Ierusalem, in eternum gaudebunt: quia uidebitur Deus deorum in Sion, quia mirificauit misericordiam suam in ciuitate munita.

uERS. 21.---Ad quam Deus. Quia ex uerbis Ieremie, et aliorum prophetarum potuit uoluntatem Domini cognoscere, qua iudicandum erat in populo peccatore. Unde et Rabsaces dixit de Sennacherib rege Assyriorum: Dominus iussit me ascendere ad terram , quia prophete predixerant eum esse ascensurum, quod eum minime latuit

uERS. 22.---In campo Mageddo. Interfectio Iosie  qui a Pharaone Nechao interfectus est in Mageddo significat antiqui hostis persecutionem aduersum predicatores, quos neci tradere et de Ecclesia auferre conatur, ut facilius totam plebem inuadere et dissipare possit. Interpretatur enim Pharao dissipans, Nechao percutiens, Mageddo de tentatione. Permittitur quippe diabolus consurgere aduersum sanctos: et hoc totis uiribus certat, ut tentando gregem Dei percutiens eos prius dissipando auferat, quorum solatio alii contra hostem dimicant.



CAPUT XXXuI.

uERS. 4.---Constituitque. Nechao regem Ioakim constituit, imposuit mulctam terre centum talentis argenti: quia diabolus pensum seruitii a populo perditorum  expetiit, ut tam sensu quam eloquio parati sint eius obsequio.

Et uertit. Notandum quod de eodem Ioakim filio Iosie in Regum ita scriptum est: Dormiuit Ioakim cum patribus suis, regnauitque Ioachin filius eius pro eo . Iosephus tamen dicit: Dum rex Babylonis intrasset ciuitatem, fidem nequaquam seruauit, sed iuuenes fortissimos et pulchritudine decoros occidit una cum rege Ioakim, quem ante murum insepultum proiici iussit. Filium uero eius Ioachin constituit regem uniuerse prouincie. Eos autem qui erant in dignitatibus constituti numero tria millia, duxit in Babylonem, inter quos erat Ezechiel adhuc puer. Hic ergo finis habuit Ioakim regem qui uixit annos decem et triginta, regnauit  autem undecim annis. Successor uero regni Ioakim rex nomine Ononimus regnauit mensibus tribus et diebus decem. Sciendum autem, quod cum semel quis cuilibet uitio se mancipauerit, multis dominis obnoxius erit. Unde Ioakim quem Pharao ante censum sibi soluere cegit, hunc Nabuchodonosor rex Babylonis tribus annis seruire compellit. Nabuchodonosor eumdem significat quem et Pharao; principem scilicet confusionis et rectorem tenebrarum harum. Cum autem diabolus aliquem sibi censum peccati soluere cegit, totum in dominium suum  redigit, et plenum seruitium exigit, persuasione scilicet, delectatione, consensu, cogitatione quoque, locutione, et operatione.

 Sciendum quod nomen istius Ioachin, etc., usque ad prepositorum deprauati exemplis cedunt cum ipsis in predam diaboli.

uERS. 10.---Regem uero. Sedecias significat eos qui regimen in populo Dei suscipiunt: interpretatur enim Sedecias iustus Domini. Illi enim accipiunt sedem iustitie ad exercenda opera iustitie, honoris et officii accipiunt dignitatem, maxime quia filii Iosie, id est salutis Domini, per gratiam baptismi et unctionem chrismatis nuncupari merentur: sed degenerantes relabuntur in uitiorum feditate, et se  subditos conuertunt ad impietatem, nec fidem quam Deo promiserant, custodiunt, nec cum hominibus pacis federa seruant. Tales quotidie lex diuina, prophetarum, et apostolorum miracula e peccatis recedere, et ad Dominum per penitentiam reuerti monent: sed semel indurati, uerba salutis despiciunt, unde Deus iratus mittit contra eos regem Chaldeorum, id est, diabolum cum satellitibus suis, id est, spiritualibus nequitiis, qui nulli parcentes etati, nulli deferentes dignitati, quoscunque capiunt, in Babylonem, id est, in confusionem tranferunt; et domum Domini incendunt, quia fideles, qui sunt templum Dei, blasphemare compellunt. Muros Ierusalem destruunt, cum custodias pastorum deciiciunt, turres comburunt, cum prelatos per illicita desideria  exurunt: omne pretiosum demoliuntur, cum eos qui de uirtutis et scientie prerogatiua sibi applaudunt, ad nichilum redigunt.

Finis libri Paralipomenon similis principio libri sacerdotis Esdre: unde quod ibi exposuimus, hic replicare non est opus. De Cyro quoque quomodo Christum significet, et que de eo dicantur, et que ad ipsum referantur, in Isaia exposuimus.

 Salomon templum Domini septem annis construxit in Ierusalem, etc., usque ad scilicet et ciuitatis Dei de qua eiecti fuerant, recipiunt.





ESDRAE LIBER PRIMUS. *





B. HIERONYMI IN ESDRAM ET NEHEMIAM PROLOGUS.





CAPUT PRIMUM.


 Sicut Cyrus destructo Chaldeorum imperio populum Dei liberauit, etc., usque ad quibus fidem sui nominis et spem salutis cunctis qui ad regnum suum pertinent, id est, electis, predicat.

uERS. 2.---Et ipse precepit mihi ut edificarem ei domum, etc.  Domus uel templum Dei in Scripturis sanctis, etc., usque ad et pariter in futuro dedicationis illius solemnia exspectent.

uERS. 3.---Quis est in uobis.  Magna in  his uerbis fides regis, etc., usque ad eorumque animos et manus ad salutaria dirigeret opera.

Ascendat in Ierusalem.  Qui peccant uel secularia curant in imo sunt: qui Deo placere desiderant, ad celestia suspirent, omnes pompas mundi et illecebras eternorum amore transcendant, et edificent domum Deo in Iudea, in confessione scilicet sue iniquitatis et diuine miserationis, preparent corda sua que Deus habitare et illustrare dignetur, et proximos ad idem inuitare uerbis et exemplis nitantur.

 uERS. 4.---Et omnes.  Notanda distinctio uerborum, etc., usque ad unde Ioannes: Nos ergo debemus huiusmodi suscipere, ut cooperatores simus ueritatis, etc. 

Adiuuent, etc. Qui temporalibus abundant, non solum pauperibus Christi necessaria debent ministrare, sed et bona que possunt pro se libenter operari, ut utroque commodo in templo Dei quod est Ecclesia, partem mereantur habere.

uERS. 5.---Et surrexerunt.  Cyrus omnia precepit, imo permisit in Ierusalem ascendere et edificare domum Domini, etc., usque ad et ideo collate misericordie particeps esse meruit.

Principes.  Principum enim patrum, id est magistrorum, est opere et doctrina errantium  mentes, in studio boni operis edificare. Scribe docti in regno celorum, qui merita sensusque auditorum solerter examinantes, diiudicare norunt quem in quo grado ministerii ecclesiastici promoueant.

Ut ascenderent.  Quotidianis profectibus uelut quibusdam gradibus ascendit ad summam uirtutum que sunt in eterne pacis uisione. Primi gradus sunt propriam uitam corrigere. Secundi de proximorum erratibus laborare. Supremi post opera bona et doctrinam gaudia perpetue remunerationis exspectare.

uERS. 6.---Adiuuerunt manus eorum in uasis. Manus edificantium socii, qui edificare nequeunt datis pecuniis adiuuant cum seculares predicatoribus  liberos suos uel familiam Domino educandam committunt, ut quod per se nequeunt, per eos qui possunt, Domino sue deuotionis munus offerant.

Et iumentis.  Id est, tardioribus, etc., usque ad et quasi suppellex uaria ad edificandam domum Domini principibus patrum tribuantur.

Protulit autem.  Diuersa uasorum species, etc., usque ad in libro eterne memorie scriptam continet in quorum figura apte subditur: Et annumerauit, etc.

uERS. 9.---Et hic est.  Quia nouit Dominus numerum electorum, etc., usque ad ut priusquam peniteant, perennem rapiantur ad penam.



CAPUT II.

 uERS. 1.---Hi sunt, etc. Iudee scilicet non Babylonie. Ad hanc enim pertinebant etiam de captiuorum stirpe in Babylonia lati. Toto enim animo Iudeam et Ierusalem suspirabant, quorum figuram gerit dux eorum Zorobabel, qui nomine ipso se ortum in Babylone demonstrat, sed intentione et opere ciuem Ierusalem. Altiori sensu filii Ecclesie, filii sunt patrie celestis, non solum qui Ecclesie sacramentis iam sunt imbuti, sed etiam qui foris, id est inter impios aliquando aberrantes diuina electione ante secula preordinati ad uitam diuine gratie ministeriis sunt consecrandi.

Et reuersi sunt in Ierusalem.  Cum enim liberati de potestate Satane, etc.,  usque ad uisio autem pacis et confessio in presenti inchoatur, et in futuro perficitur.

Unusquisque in ciuitatem.  Ideo uigilanter Scriptura distinxit de qua generatione captiuorum soluti in patriam redierint, etc., usque ad pro quibus certa mercede remuneret.

uERS. 2.---Numerus, etc.  Populum Isrel tribum Iuda et Beniamin dicit, etc., usque ad una cum sacerdotibus et Leuitis qui inter eos sortem habuerant, debere intelligi.

uERS. 58.---Nathinei filii, etc.  Nathinei qui post sacerdotes, Leuitas, cantores, et ianitores in ordine describuntur, ipsi tunc fuere qui nunc in Ecclesia subdiaconi uocantur, obedientes officiis Leuitarum, et oblationes in templo suscipientes  a populo.

Omnes Nathinei.  Hoc loco etiam secundum litteram gratia Dei ostenditur, qua etiam in ueteri Testamento gentiles ad salutem recipiebantur, dum exposito catalogo eorum quos ueraciter ad populum Dei pertinere constabat adiuncti sunt, qui utrum ex Isrel, an ex proselytis essent, ignorabatur: eorumque simul inter filios Isrel numerus exponitur: etsi enim longa separatione patrum suorum a templo uel populo Dei quomodo ad eum pertinerent indicare nequierant: qui tamen data generali licentia de captiuitate ascenderant, ut socii recipiebantur; gaudebant etenim ceteri Isrelite eos ob amorem communis fidei et religionis habere quasi fratres et notos, etsi in origine carnis minus  cognoscebant eos.

Allegorice autem inter penitentes qui liberati a captiuitate uitiorum ad edificandam uel in se, uel in aliis domum Domini ascendunt, sunt nonnulli qui plurimis grauioribus peccatis astricti, qui a Deo ab omni actu pietatis et castitatis uidentur alienati, ut nichili prorsus bonitatis et religionis quam a doctoribus acceperant, in eis remansisse uideatur, nec possunt indicare utrum ex Isrel, id est ex sancta Ecclesia fuerint generati, quia tales peccando facti sunt, quasi nunquam pertinuerint ad Spiritum sanctum, penitendo tamen corriguntur et conuertuntur, ut numerus eorum inter ueros Isrelitas in quibus dolus non est, conscribatur in celis.

uERS. 61.---Et de filiis sacerdotum.   Eadem cautela filii transmigrationis erga sacerdotes agunt, qua erga populum. Curabant enim, ut distincte patesceret qui uere ad populum Isrel uel ad genus sacerdotale pertinerent, qui aut suspecti aut certa proselytorum, id est, aduenarum essent stirpe procreati. Sacerdotes ergo suspectos ab altaris mouerunt officio, usque dum certius eorum origo claresceret, sed nichilominus in societate transmigrantium, unanimi secum pace seruauerunt.

Mystice autem querunt filii sacerdotum de captiuitate Babylonica ascendentes scripturam genealogie sue, nec inuenientes, de sacerdotio eiiciuntur cum ministri altaris in tanta flagitia uel nefanda dogmata decidunt, ut etsi penitendo ad salutem  anime redeant, non tamen digni sunt qui ad sacrum gradum restituantur. Etsi enim inter fideles uitam exspectent eternam, non tamen scripturam gradus sui, quem repetere nequeunt inter perfectos sacerdotes inueniunt.

Omnis multitudo quasi uir unus, etc.  Hi eos significant qui profectu emendatioris uite uitia superare, et uirtutum culmen ascendere satagunt, nondum tamen sibi ad prouidendam uiam regularis uite sufficiunt, sed eorum qui in Christo precesserunt industria cercentur et diriguntur.

Et in ipsis.  Mystice, in templo uel populo Dei sunt cantores, etc., usque ad et quasi suauitate sue uocis adiuuant edificantes templum.

uERS. 66.---Muli eorum.  Mulus ex  asino et equa gignitur, mala ex equo et asina. Inter homines qui de captiuitate ascenderant etiam animalia quibus adiuuabantur, describuntur. Et eorum sicut hominum numerus designatur, quia sunt multi in Ecclesia uel sensu tardiores, uel etiam carnales, qui tamen magistris spiritualibus deuote obtemperant, et ad portanda onera fraterne necessitatis, dorsum mentis inclinant, et cum ceteris electis de confusione diabolice captiuitatis erepti, ad superne ciuitatis menia tendunt, quorum etiam numerus memoria Dei integer conseruatur; unde: Imperfectum meum uiderunt oculi tui . Et alibi: Homines et iumenta saluabis Domino .

uERS. 68.---Sponte obtulerunt in domum Dei ad,  etc.  Magne deuotionis indicium est, etc., usque ad quanto eos nec licitis uti considerant.

uERS. 69.---Secundum uires. Hec est enim mensura perfectionis, pro posse suo quemque pro Domino laborare, et statum Ecclesie primo in se, deinde in proximis confirmare. Qui taliter conuersantur, recte principes patrum uocantur, quia perfectionem uite et doctrine illis qui in Ecclesia per sollicitudinis studium patres uocantur altius uiuendo principantur.

Auri solidos.  Aurum et argentum et uestes sacerdotales, etc., usque ad Quo enim grauius se errasse meminerunt, eo ardentius bonis operibus insistunt.

uERS. 70.---Habitauerunt ergo sacerdotes et  Leuite. Leuita a Chaldeis captiuatus ciuitatem recipit, cum diaconus uirtutem perfectionis quam a diabolo seductus perdiderat Domino donante reintegrat. In Babylone uero natus ciuitatem in Iudeam ueniens ingreditur, cum regeneratus in Christo et bene institutus in Ecclesia acceptum semel diaconatum regulariter custodit. Sicut enim ille per Christi gratiam quasi de Chaldea seruitute liberatus est, ita hic per exsecutionem bonorum, in quibus predecessores eiusdem gradus conuersati sunt, uelut ad menia proprie uirtutis uel ciuitatis ascendunt.

Uniuersusque Isrel.  Uniuersum Isrel, non decem tribus tantum dicit, que quondam uocabantur Isrel ad distinctionem duarum que  uocabantur Iuda, etc., usque ad de quibus sibi promittunt Iudei, quod regnante Christo suo, cum ceteris sue gentis hominibus sint in Iudeam reuersuri, et in toto orbe regnaturi.

Allegorice sacerdotes, Leuite, cantores, ianitores, et Nathinei, omnisque Isrel in ciuitatibus suis habitant, cum ministri altaris et doctores et plebs Christiana in suis gradibus Deo fideliter seruiunt, siue qui eodem gradu aliquando uitiis sordidato uel perdito, per penitentiam correpti sunt, siue qui nuper de regno diaboli ad Ecclesiam uenientes bonum sibi gradum acquisierunt. Suas enim ciuitates introierunt Leuite uel filii Isrel, non solum qui eas captiuati amiserant, sed etiam qui de captiuis geniti ad ipsas se paterna successione pertinere didicerant.  Quicunque uero ita captiuati sunt, ut nunquam reuersi aliis fundos suos possidendos reliquerunt, illos significant, qui sic peccando ab Ecclesia discedunt, ut nunquam resipiscant, et aliis promissa sibi premia relinquant; unde: Memor esto unde excideris, et age penitentiam, et prima opera fac: sin autem uenio tibi, et mouebo candelabrum tuum, etc. ; et alibi: Tene quod habes, ut nemo accipiat coronam tuam .



CAPUT III.

Iamque uenerat mensis septimus.  Qui apud nos October pre ceteris legali obseruatione solemnis, in quo etiam celebrata est dedicatio templi. Congrue ergo cum primo ciuitates  suas intrassent et mansiones sibi prouidissent, mox in Ierusalem confluxerunt, et altare construxerunt, et eo tempore quo templum cum altari et omnibus uasis olim consecratum est, et quo ad diem consecrationis annuatim uenire solebant.

Mystice. Septimus mensis gratiam Spiritus sancti significat. In hoc mense post captiuitatem de ciuitatibus nostris in Ierusalem conuenimus, cum ablatas sordes uitiorum post inchoationem bonorum operum maiore eiusdem Spiritus gratia illuminamur, et in amore superne pacis, que in uera unitate est, accendimur. Ierusalem enim uisio pacis dicitur.

uERS. 2.---Et surrexit Iosue. De tribu sacerdotali, que significat Christum uerum sacerdotem, qui in sanguine suo nos a peccatis lauit, et assistit nunc  uultui Dei pro nobis.

Et fratres eius sacerdotes. De quibus dicitur: Ite, nuntiate fratribus meis . Hi sunt in Ecclesia altiores, et Christo familiarius inherentes, Ecclesiam edificant. Toti etiam dicitur Ecclesie: uos autem genus electum, regale sacerdotium . Sunt enim electi membra summi sacerdotis, corpora sua offerentes hostiam uiuam.

Et edificauerunt.  Magna prouisione primo altare edificauerunt, etc., usque ad sed Christum apud Patrem aduocatum non habuerunt.

uERS. 3.---Bases suas.  Corda scilicet electorum ad suscipienda fidei sacramenta preceptis  magistorum quasi ferramentis fabrorum preparata, etc., usque ad cum fideles corda et corpora ad exercendum operando quod credunt, humili intentione submittunt.

Et obtulerunt.  Mane et uespere offerimus holocaustum Domino super altare eius, etc., usque ad iuxta illud: Dirigatur oratio mea sicut incensum in conspectu tuo, eleuatio manuum tuarum sacrificium uespertinum .

uERS. 4.---Feceruntque.  Qui de Babylone in Ierusalem ascenderant, etc., usque ad et alibi: Non habemus hic manentem ciuitatem, sed futuram inquirimus .

Solemnitatem tabernaculorum. Que Grece scenophegia,  id est fixio tabernaculorum dicitur, que incipit quinto decimo die mensis septimi, et durat septem diebus: in quibus precepit Dominus populum in tabernaculis habitare, et quotidie legem scrutantes holocausta Domino offerre: quia quondam in tabernaculis scilicet morabantur in solitudine predicante legem Mosi, et crebro sibi Deo apparente, diu exspectantes promissam requiem, ne unquam scilicet tanti beneficii gratia in obliuionem ueniret.

Per ordinem. Quia quidquid inordinate geritur, meritum perfectionis amittit: quia honor regis iudicium diligit. Que enim in honorem summi regis agimus certi, necesse est discretione iudicii, quando uel quantum sint agenda, distinguamus.

 uERS. 5.---In Kalendis, quam in uniuersis, etc. Scilicet initiis mensium in ortu lune, a quo semper Hebrei menses incipiebant, nullos menses exceptis lunaribus habentes: unde pro Kalendis Greci melius neomenias, id est nouilunia uocant. Si autem menses propter dies triginta quibus implentur, significant plenitudinem operum lucis, quando in fide sancte Trinitatis Decalogi precepta perficimus, quid exordia mensium, in quibus luna, ut denuo luceat, nuper a sole dicitur accendi, nisi initia designant bone operationis, que donante conditoris gratia, quasi solis iustitie presentia percipimus? Ob cuius significantiam diuine illustrationis sine qua nichil boni inchoare uel perficere ualeamus. Deus omnes Kalendas, id est exordia mensium celebrari precepit; unde: Canite  initio mensis tuba in insigni die solemnitatis uestre . Bene autem dicitur, quia peracta festiuitate tabernaculorum filii transmigrationis faciebant holocaustum iuge, etc. Quia postquam animus semel huic mundo perfecte abrenuntiauerit, oportet ut totum se impendat obsequio diuine uoluntatis.

uERS. 6.---A primo die. Ab exordio diuine scilicet inspirationis, qua humana conscientia immutatur, et uoluptatibus neglectis, in ea sola que Domini sunt, inardescit, sicut apostoli qui Spiritu sancto inflammati, quasi holocaustum facti, omnibus linguis predicabant magnalia Dei. Hinc apud Hebreos septimus mensis nouus annus uocatur: quia per Spiritum sanctum fidelibus datur, ut nouum caritatis  impleant mandatum, et canticum nouum in edificatione domus Dei reddant.

Notandum autem quod mense septimo congregatus est populus in Ierusalem, et congregatis omnibus Iosue Zorobabel cum fratribus suis altare edificasse, et a primo die septimi mensis holocaustum obtulisse referuntur: unde colligitur hoc altare ex lapidibus impolitis citissime compositum: non sicut olim de ligno fabrefactum, et ereis laminis coopertum. Non enim aliter etiam plurima fabricantium turba instante potuit una die incipi et perfici, et ad offerendum holocaustum preparari. In libro enim Machabeorum de lapidibus factum dicitur: Et acceperunt lapides integros secundum legem, et edificauerunt altare nouum secundum illud quod prius fuit  .

Notandum quod initium quinte etatis sicut quatuor precedentium oblatis Domino holocaustis consecratur. In prima enim protomartyr Abel primus omnium electorum de primogenitis ouium Deo holocaustum obtulit et ingressum nascentis seculi primo hostiis pecorum, tandem proprio cruore dedicauit. Secunde etatis ortum Ne oblatis Deo holocaustis de his que fuerant in arca consecrauit. Tertiam etatem Melchisedech et Abraham hic in pane et uino, ille proprio filio oblato sacrarunt. Quartam etatem Dauid Domino consecrauit, edificato altari in area Horne Iebusei, et oblatis Deo holocaustis, quibus eum quem populum numerando offenderat placaret; ubi Abraham perhibetur filium obtulisse, et post  edificato a Salomone templo altare holocaustorum constat esse locatum. Quinte nunc etatis exordium Iosue et Zorobabel edificato ibidem altari, et oblatis Deo holocaustis, mox excusso captiuitatis iugo obtulerunt, et postea iugi holocausto Dominum sibi placauerunt. Hec omnia in figura precesserunt eius qui in sexta etate hostia sue carnis totum mundum redemit.

uERS. 7.---Dederunt autem.  Qui de captiuitate liberati Ierosolymam uenerant, etc., usque ad Fundatio templi illos significat, qui nuper conuersi locum preparant Domino in se; unde: Membra uestra templum sunt Spiritus sancti, etc. 

Latomis.  Latomi sunt in constructione  domus Dei, qui corda proximorum docendo uel increpando instruunt, etc., usque ad et tabernaculum de cortinis et tabulis compositum.

Cementariis.  Cementarii sunt predicatores, qui dum eos quos bonis operibus instituunt, copula caritatis ad inuicem nectunt, quasi quadratos politosque lapides, ne ordinem compositionis reserant cementi infusione coniungunt, dicentes: Ante omnia autem mutuam in uobismetipsis continuam caritatem habentes, etc. . Inde Paulus: Super omnia autem habete caritatem, quod est uinculum perfectionis .

Sidoniis Tyriisque.  Sidonii quoque et Tyrii predicatores representant, qui homines in  gloria quondam seculi sublimes et candidos securi sermonis Dei, de statu prime conuersationis deiiciunt, ut salubriter prostratos, et quasi ab humore corruptiuo ingeniti sensus excoctos, ab omni uitiorum fortitudine corrigant, et in ornatum uel in munimentum Ecclesie exigunt. Unde in psalmo qui inscribitur in consummatione tabernaculi: uox Domini confringentis cedros .

Sidoniis Tyriisque.  Dant principes patrum, etc., usque ad quia pressuram in mundo habent, quamuis confidentes, quia Dominus uicit mundum.

Ut deferrent ligna.  Deferunt ligna excisa in mare, etc., usque ad et per reconciliationem sacerdotum Ecclesie aggregamur.

Ioppe. Unde scilicet per terram ad opus templi  deferrentur, sicut in prima templi structura factum est, sed Salomon regali potentia a rege Hiram que uoluit, facile obtinuit: hi autem de captiuitate redeuntes et regni potentiam non habentes cuncta emebant.

Anno autem.  Cum supra dicatur quod septimo mense uenerunt in Ierusalem, etc., usque ad aut resurrectionem corporum quam bene operantes speramus, denuntiat.

uERS. 8.---In Ierusalem. Locum scilicet templi quo templum edificare cupiebant. Falluntur enim Iudei qui dicunt nunquam parietes templi, sed solum tectum a Chaldeis fuisse subuersum, cum pateat Esdram filium transmigrationis templum fecisse a fundamentis.

 Et omnis qui. Magna deuotio totius populi. Gaudebant enim se de captiuitate rediisse, et quantum superbe ciuitatis flagitia horrebant, tantum Ierusalem uidere cupiebant decorem: quantum fana abominabantur, tantum templum Dei restaurari conabantur. Sic non solum episcopi et presbyteri plebem fidelium, id est Dei domum debent edificare, sed etiam populus de captiuitate uitiorum ad uisionem uere pacis uocatus, ministerium uerbi ab his qui docere nouerunt, debet eligere, qui scilicet ministri uerbi, id est Leuite a uiginti annis et supra constituuntur: quia tales sunt ad predicandum constituti et preferendi, qui Decalogum non solum faciendo auditoribus ostendant, sed etiam puritatem et integritatem cordis in conspectu Dei intemeratam custodiant.

 A uiginti annis.  Non est dubitandum ibi statum Ecclesie per spiritum sumere proiectum, etc., usque ad Zorobabel uero de tribu regia orti sunt.

uERS. 9.---Stetitque.  Non filius Iosedec, etc., usque ad Laudant etiam per manum Dauid regis, cum opera Christi que per carnem gessit, diligenter attendunt et imitantur, quantum possunt.

uERS. 10.---Steterunt sacerdotes in ornatu suo.  Magna omnium personarum deuotio ostenditur, cum fundato templo omnes iuxta gradum suum misericordiam Domini laudant. Sacerdotes quidem sanctis uestibus ornati, sicut adhuc stante templo consueuerant,  tubis personantes et cor populi ad suauitatem superne laudis accendentes; Leuite in cymbalis bene sonantibus hymnos Domino concinentes; populus communi clamore Deum laudando affectum cordis ostendens.

uERS. 11.---Et concinebant in hymnis. In organis, scilicet que ipse fecit, uel psalmis quos instituit, uel quia Dauid in collocatione arce principem fecit ad confitendum Domino, Asaph et fratres eius, ut uerba Dierum testantur, de quo rursum dicitur: quia filii eius sub manu ipsius erant prophetantes iuxta regem . Merito hic cum filii Asaph laudarent et confiterentur Domino per manum Dauid, iuxta dispositionem eius hoc fecisse intelligendi sunt.

uERS. 12.---Flebant , scilicet  cernentes quantum pauperies illius temporis a magnifica quondam Salomonis potentia, qua prius templum fundatum est, distaret, etc., usque ad In secunda Christus et apostoli gratiam Noui Testamenti et regni celestis introitum nuntiant.

 Flebant in edificatione templi spiritualis, etc., usque ad nec inter augmenta piorum desunt tentamenta prauorum, qui uel bonum ficte ostendendo, uel aperte malum ingerendo, sanctos ledere conentur.



CAPUT Iu.

uERS. 1.---Audierunt autem hostes Iude et Beniamin, etc.  Hostes Iude et Beniamin Samaritas dicit, etc., usque ad qui ad dexteram iudicis benedictionem et regnum eternum percepturi  sunt. Dicunt ergo:

uERS. 2.---Aedificemus uobis.  Cum affectant heretici auctoritatem sibi predicandi inter catholicos tribui, etc., usque ad in aperti persona hostis accerrime impugnauit.

Non est nobis. Non est hereticorum edificare Ecclesiam a qua sunt alieni, sed tantum eorum qui Christo uero regi et sacerdoti adherentes, principes patrum uocari meruerunt, et pro pia cura quam habent erga eos qui Christum uidere desiderant.

uERS. 3.---Factum est autem.  Quoties heretici non solum in ciuitatibus, sed etiam in prouinciis peruerse docendo uel etiam seuiendo dogma confessionis uere impediebant, etc., usque ad sapientibus architectis reedificande post captiuitatem  eiusdem domus copia suppeteret.

uERS. 4.---Populi Iude. Populum Iuda, id est confidentem et glorificantem, dicit eum qui integramente Domino edificare, id est ad uoluntatem eius faciendam et gloriam querendam omnium quos potest animos et ora conuertere querit.

uERS. 5.---Conduxerunt.  Notanda distinctio uerborum, etc., usque ad cum principum terrenorum contra Ecclesiam presidia acquirunt, quod quantum noceat fidei, tempore Ariane perfidie luce clarius innotuit.

In regno autem Assueri.  Hunc Artaxerxem, etc., usque ad sed quasi minoris potentie illum hec tractare et decernere permisit.

  Artaxerxes cui suadetur et suasus precepit ne Ierusalem edificetur, etc., usque ad denuo superatis hostibus qui proxima tenebant loca, possederunt.

uERS. 14.---Lesiones. Quia nequeunt sufferre, qui regnum diaboli conantur impugnare, timent bella concitari in Ecclesia, ne hereses et fallacie eorum cum dogmate gentilium debellentur, duce illo qui ait: Non ueni pacem mittere, sed gladium . Et iterum: Ignem ueni mittere in terram , etc., gladium, scilicet uerbi Dei quo aduersarios sternat, ignem caritatis, quo suorum corda accendens omnia contrarie secte arma et scuta comburat.

Quoniam urbs.  Ipsi hostes iterum de ciuitate Domini confitentur, etc., usque ad id est  inchoationem et perfectionem honorum Deo a quo acceperant bene uiuendo et gratias agendo referunt.

uERS. 16---Trans fluuium. Euphratem scilicet, intra quem Syria est, qui baptismum significat, quia unus est de quatuor fluminibus paradisi, qui totum orbem irrigant, sicut quatuor euangeliste ab uno fonte uite, id est Christo inspirati, consona uoce cunctis gentibus lauacrum salutis predicant, uel quia Euphrates frugifer interpretatur: quod congruit sacramento quo orbis ablutus et sanctificatus fructum animarum, tricesimum, sexagesimum et centesimum Deo gignit.

uERS. 17.---uerbum misit rex ad Reum Beelteem.  Querit rex Persarum, etc., usque ad qui Ecclesiam persequuntur et prohibent edificari.

 Habitatores Samarie. Habitant hostes Ierosolymorum in Samaria, que interpretatur custodia, non quod precepta fidei et ueritatis custodiant, qui uisioni uere pacis obstinate repugnant, sed quia custodiam uirtutum penes se manere iactant, cum aduersus menia pacis per heresim pugnant.

uERS. 23.---Itaque exemplum.  Patet ordo historie, etc., usque ad et rex tantum prohibuisset construi ciuitatem.



CAPUT u.

Prophetauerunt.  In libris eorum plenius scriptum est, etc., usque ad Zorobabel quoque et iehsu, et populus qui cum  eis erat, non minoris fuisse fidei probantur, qui prophetas iubentes magis audierunt quam prohibentis imperium.

uERS. 2.---Zorobabel.  Ortus in Babylone, etc., usque ad Unusquisque etiam cum Deum inuocans non aliud querit quam ipsum, potest eum Salathiel uocare.

Et Iosue.  Iosue uel iehsu interpretatur Saluator. Iosedec Dominus iustus. Hic quidem, sicut filius Nun, Christum significat; uterque enim populum in terram promissionis, ille de longo incolatu eremi, hic de longiore captiuitatis seruitio introduxit. Sic uerus iehsu electos suos ab omnibus malis eruens, ad superni regni promissa gaudia inducit,  qui est filius Iosedec, id est Domini iusti, de quo dicitur: Dominus iustus concidet ceruices peccatorum, etc. 

uERS. 3.---In ipso.  Patet littera textus, quia confortati uerbis prophetarum, optimates Iudeo rum non potuerunt hostium infestationibus a sancto opere prepediri, a quo quiescentibus adhuc prophetis, timore hostium cessauerant, sicut nunc in Ecclesia geritur, dum hi qui malignorum spirituum, uel hominum insidiis retardati, tardiores aliquando ad opus bonum fuerunt, repente uerbis doctorum uel diuinarum Scripturarum correpti, nullis tentationum machinis possunt uinci, uel a proposito intentionis reuocari.

uERS. 4.---Ad quod respondimus.  uidetur  qui hoc scripsit presens affuisse, cum Esdras dicatur scripsisse, qui non tunc Ierosolymis fuisse, sed multo post, regnante Artaxerxe, illuc uenisse reperitur. Aut ergo tunc uere ibi fuit, et facto templo Babyloniam rediit, ut plures de filiis Isrel in Ierusalem reduceret, aut se edificantibus iungit, quasi suum sit quod erga fratres agitur, uel quod ipsi agunt, sicut Apostolus ait: Nos qui uiuimus, qui residui sumus in aduentu Domini, non preueniemus, etc. .

uERS. 6.---Exemplar epistole.  Multum dissimilis est hec epistola illi, etc., usque ad et tandem cognoscentes quod hoc a Deo celi et terre, qui solus uere est Deus, originem sumpsit, sacrificiis eius communicant, et edificium iuuare letantur.

 uERS. 8.---Lapide impolito.  Nouo scilicet, quem impolitum repererunt, sed poliendo edificio aptauerunt, etc., usque ad alter idololatrie mancipatus nulla spiritualium architectorum industria, nullo pietatis cultu deformitatem agrestis et terrene mentis exuerat.

Et ligna ponuntur in parietibus, opusque, etc.  Ligna que ad ornamentum uel munimentum templi ponuntur, eamdem sanctorum uitam in ornatu Ecclesie quam et lapides designant: de quibus dicitur: Exsultabunt omnia ligna siluarum, etc.



CAPUT uI.

uERS. 1.---Tunc Darius.  Iosephus nomen loci in quo he Cyri littere  sint inuente, ita posuit; et inuentus est in Egbathanis constructa urbe in regione Medie codex. Porro alia translatio sic habet: In Egbathana in edificio tutissimo regionis Medorum: unde uidetur quod nomen Medena non aliud quam Mediam significat.

uERS. 3.---Ut ponant fundamenta.  Non est nobis exponendum, etc., usque ad aut de porticu domus Domini que erant ante faciem templi. De qua Scriptura cum palatium Salomonis fabricaretur, ita memorat: Fecit atrium, etc. .

uERS. 5.---Reddantur.  Darius perfectas litteras auctoritate sua confirmat compescens omnes Iudeorum aduersarios, et templum in loco suo edificari iubet, etc.

 uERS. 6.---Nunc ergo. Significat Artaxerxes, qui domum Dei et ciuitatem edificari uetat, eos qui constructioni Ecclesie sancte motis persecutionibus contradicunt, inter quas Ecclesia maxime martyrum uictoria floruit. Darius autem piam illorum regum deuotionem, qui agnita fidei Christiane pietate non resistere, sed suis decretis eam adiuuare curabant, e quibus multi interdictis persecutionibus priorum, seipsos cum subiectis populis eiusdem fidei sacramentis consecrari uoluerunt: quibus bene conuenit quod Darius adiungit: Sed a me preceptum est quod, etc. Quis enim explicare ualeat quantum Ecclesia liberalitate regum adiuta sit et locupletata?

uERS. 8.---Ut de arca.  De arca regis ad opus Dei sumptus tribuuntur, etc., usque ad quid  Cyrillus, quid Ioannes, quid ceteri sancti dixerunt: edoctum se a senioribus Iudeorum, id est, confitentium et laudantium Deum probauit.

uitulos et agnos.  Hec animalia que munda sunt, etc., usque ad quidquid a uiris Ecclesie salubre didicerit, totum in diuinum cultum impendit.

uERS. 9.---Secundum ritum. Quia tunc tantum uota offerentium accepta erunt, cum secundum catholice pacis ritum offeruntur; que autem gentili superstitione uel heretica permista sunt, bona non sunt.

uERS. 10.---Orentque. Secundum illud Apostoli: Obsecro ergo primo omnium fieri obsecrationes et orationes, postulationes gratiarumque actiones pro omnibus  hominibus, pro regibus, et omnibus qui in sublimitate sunt .

uERS. 11.---A me ergo. Grauissima pena uoluit eum punire qui decretum mutaret, damno scilicet omnium que haberet et anime sue, quam etiam ligno confixus longo cruciatu amitteret.

Mystice autem opera nostra lignis comparantur, bona fructiferis, praua autem salicibus et incendio dignis, tolliturque lignum de domo eius, qui holocaustis Domini contradicit, et erigitur, et ipse in eo configitur, cum opera eorum qui paci Ecclesie repugnant omnibus manifeste, quam sint inutilia et peruersa patescunt: et ipsi in eis non uite gaudium, sed mortis laqueum acquisisse probantur. Domus quoque talium publicatur, id est, publico censu  proscribitur: cum corpora eorum qum quibus in hac uita remanserunt, in resurrectione perpetuo punienda tormento seuis exactoribus, immundis spiritibus in potestate traduntur.

uERS. 12.---Deus autem. Decretum suum diuine potentie confirmari desiderat, et ipse ut homo temporali regno preditus pro pace domus Dei publica lege omnia que potest facit. Quod nunc quoque in Ecclesia geritur, cum terrene potestates ad fidem conuerse pro statu Ecclesie publica edicta proponunt, et hanc Domino iuuante et inimicos debellante placidam pacem semper habere capiunt.

uERS. 14.---Iuxta prophetiam. Predixerant enim, quia si edificando templo insisterent, mox donante  Domino et opus ipsum complerent, et bonis omnibus abundarent.

 Nemo quod Aggeus dicit sub Dario rege iacta esse templi fundamenta, etc., usque ad aliquando separatim sub nomine gazophylaciorum, uel exedrarum, uel porticuum, uel atriorum; unde: Qui statis in domo Domini, in atriis domus Dei nostri .

Et Artaxerxe. Queritur quomodo, iubente Artaxerxe, dicatur domus constructa, cum statim subiungitur eam, regnante adhuc Dario, fuisse completam et dedicatam, nisi forte credendum est etiam Artaxerxem, misso auro et argento, iussisse: ubi si quid minus in edificio uel ornatu templi uel uasorum esset completum, perficeretur. Nam Esdra illuc properante,  scriptum est quod idem rex cum principibus uel consiliariis suis plurimum auri et argenti et uasorum miserit ad templum.

uERS. 15.---Mensis Adar.  Cuius tertia die domus completa est, usque ad in quibus eminentiora cuncta fuere completa.

 Templum uero quanquam electam animam significat propter inhabitantem in se Spiritum Christi, etc., usque ad a superiore quoque in tertium penetramus, cum beatitudinem animarum etiam corporum immortalium perceptione cumulamus.

uERS. 16.---Fecerunt autem. Merito gaudent filii transmigrationis, etc., usque ad quia omnes ordines Ecclesie reconciliatis per penitentiam peccatoribus gaudent.

 uERS. 17.---Et obtulerunt. Offerunt in dedicatione hostias, cum pro errantium conuersione Deo gratias agunt, cum multi conspecta deuotione eorum ad maiora se uirtutum opera accingunt, ne sint segniores eis in operando, quibus innocentiores fuerunt minus peccando. Multi etiam qui in fide precesserunt, feruentiora nouitiorum studia emulantur.

Hircos caprarum. Hirci in hac uita offeruntur pro peccato, cum electi Deo supplicant, ut liberentur a peccatis: offeruntur in futuro, cum gratias agunt qui liberati sunt, ideoque misericordias Domini in eternum cantabunt ; quia semper miseros se fuisse et dono eius liberatos esse memorabunt.

Pro peccato. Pro peccato etiam totius Isrel offerunt,  quia oportet sic eos qui nobiscum sunt, bonis fauere; sic illorum bona imitando, nostra facere, ut etiam pro statu totius Ecclesie Dominum deprecemur. Unde in oratione Dominica nemo sibi specialiter aliquid petit, sed omnibus qui eumdem Patrem habent in celis. Item, edificato templo, dedicatio sequitur, cum completa in fine seculi summa electorum perueniet ad gratiam celestium premiorum, in qua hostie offeruntur: de quibus eadem domus, id est Ecclesia, post captiuitatem mortalis erumne reedificata per gloriam immortalitatis dicit: Dirupisti, Domine, uincula mea, tibi sacrificabo hostiam laudis . Et quia offeruntur non solum pro donis uirtutum, sed et pro mundanis sordibus uitiorum:  bene post uitulos, arietes et agnos hirci pro peccato totius Isrel offeruntur: gratia enim de qua uirtutum beneficia confert, etiam scelera aufert. Nec in domo Dei habet Pelagius locum, qui se suosque persuadebat libertate arbitrii uel liberari a malis, uel confirmari posse in bonis.

uERS. 18.---Et statuerunt. Ordo poscebat ut, domo Dei edificata, mox sacerdotes et Leuite qui in ea ministrarent, ordinarentur. Quod obseruandum est his qui magnifice monasteria construunt, ut in his doctores instituant, qui ad opera Dei populum hortentur, non ibi suis uoluptatibus seruiant.

Sacerdotes.  Quod dicit sacerdotes in ordinibus suis, etc., usque ad si ad premia Domini una cum eis peruenire curamus.

 uERS. 19.---Fecerunt autem filii. Ideo specialiter edificata et dedicata domo Domini celebratio pasche memoratur, cum nulli dubium esset tum religiosos pascha suo tempore celebrare, ut mystice insinuaretur hanc esse summam perfectionis, cum preteritis omnibus mundi illecebris tota semper intentione mentis alterius uite meditamur ingressum. Pascha enim transitus interpretatur, quia filii Isrel in eo per immolationem agni de Aegyptiaca seruitute ad libertatem transierunt, uel ipse agnus, id est Christus, pro nobis immolatus transiuit ex hoc mundo ad Patrem, quod imitamur cum ab infimis uoluptatibus ad celestia querenda transimus, et uere perficimus, cum a carnis ergastulo soluti celeste regnum intramus.

  Quare de pascha post edificatam domum refertur, etc., usque ad quanto diutius terram cordis uirtute uacuam possedit.

uERS. 22.---Et fecerunt solemnitatem.  Potest hoc in loco celebratio pasche ad tempus nostre resurrectionis typice referri, etc., usque ad cuius nobis septilormem Propheta gratiam commendat.

Septem diebus. Quia per omne seculi tempus in sinceritate et ueritate, imo in omnibus bonorum uictimis et holocaustis uita ducenda est: quia Christus paschali tempore transitorie mortem gustauit, sed eterna resurrectionis uirtute deuicit.

In letitia. Hec est enim maxima nunc et in futuro iustorum letitia, perfectum esse opus iustitie uel Ecclesie, conuersis etiam gentilibus, qui olim resistebant  et ad adiuuandum eius statum, confirmandam Christiane religionis pacem per mundum.



CAPUT uII.

uERS. 1.---Post hec autem.  Hucusque reditus populi de Babylone in Ierusalem, etc., usque ad haberent unde ipsi moniti intus discerent restaurari, unde sequitur:

Post hec.  Hunc Artaxerxem sub quo Esdras de Babylonia Ierosolymam ascendit, Iosephus putat esse Xerxem filium Darii, qui post illum regnauit: sed chronicorum libri successorem eiusdem Xerxis. Regnauit autem Darius, sub quo edificatum est templum, annos sex et trigenta, post quem Xerxes annos uiginti, post quem Archabanus menses septem  quos chronographi pro anno posuere: post hunc Artaxerxes annis quadraginta.

 Scriba uelox in lege Moysi appellatur Esdras, etc., usque ad priores autem littere remanserunt apud Samaritas, quibus illos quinque libros Mosi quos solos de Scriptura sancta receperant, scribere solebant.

uERS. 7.---Et ascenderunt.  Notandum quod in capite huius libri scriptum est quod ad permissionem Cyri ascenderunt de Babylone Zorobabel et Iosue, etc., usque ad perpetuam ad celestem patriam peruenientibus do.

uERS. 9.---Quia in primo.  Prima die mensis cepit ascendere de Babylone, etc., usque ad uelut post quatuor menses lucide actionis, quos in uia pergimus,  quintum mensem perpetue remunerationis in luce patrie celestis agimus.

 Primo mense cepit Esdras ascendere de Babylone, etc., usque ad superna promissa ueniamus.

Iuxta manum Dei. Confirmatus scilicet gratia et protectione diuina, qua prospere cepta perficeret. Sic et Christus, quia Deus erat in Christo mundum reconcilians sibi, manus quoque Dei super eius humanitatem fuit, qua in passione exaltatus, et ad menia superne ciuitatis ascendit, et fidelibus suis iter patefecit.

uERS. 10.---Esdras autem parauit. Magna uirtus hominis parare cor suum ad obsequium diuine uoluntatis, et dicere posse: Paratum cor meum, Deus, paratum cor meum .

 Christus quoque parauit cor suum, ut  inuestigaret legem Domini, quia talem sibi hominem suscipere diuinitus preuidit, qui non solum sine peccato, sed etiam plenus esset gratia et ueritate: qui nulla sibi repugnante lege peccati, legem Dei absque ulla mentis uel carnis contradictione seruet; unde: In capite libri scriptum est de me, etc.  Item Dominus inuestigauit legem Dei, quia abiectis Phariseorum traditionibus Scripturam sanctam mystice intelligere docuit, et decreta Euangelii que attulit magis perfecta et Deo accepta quam ea que per Moysen premiserat, ostendit. Unde: Audistis quia dictum est antiquis: Diliges amicum tuum, et odio habetis inimicum tuum. Ego autem dico uobis: Diligite inimicos uestros, etc.

uERS. 12.---Artaxerxes rex. Artaxerxes qui deuota  mente templum et sacerdotes Domini uenerabatur, eique famulabatur, Christianos principes, sicut Darius significat. Nec mirum si successores Cyri qui templum et ciuitatem fecerunt edificari, qui seruos eius ac legem dilexerunt atque iuuerunt, Christianos reges figurant; cum ipse Dominus per prophetam Cyrum significare Filium suum dixit: et eius nomine illum honorificauerit, dicens: Hec dicit Dominus Christo meo Cyro .

uERS. 13.---A me decretum. Quia ad regem peruenerat fama diuine uirtutis, per quam ille incensam a Chaldeis legem  nouauerit.

uERS. 14.---Ut cuicunque. Omnibus licentiam eundi  tribuit, nullum ire compellit. Christiani principes nullum cogentes, ne sit incerta uoluntas fidei, omnibus quibus placuerit in regno suo Christum colere permittunt.

Et septem consiliatorum. In libro Esther legitur moris fuisse Persarum regibus, ut in cunctis agendis uel discernendis septem consilio uterentur. Septem consiliariis utuntur fideles cum in omnibus que faciunt precepta diuine Scripture sequuntur. De qua dicitur: Eloquia Domini eloquia casta, argentum igne examinatum, probatum terre, purgatum septuplum , id est sancta illustratione septiformis spiritus perfectum.

Missus es. Mittitur Esdras a facie regis et septem consiliatorum eius, ut uisitet Indiam et Ierusalem  et conuersi ad fidem principes seculi et Scripturarum persuasionibus roborati, Christum ad saluandam Ecclesiam et congregandam de gentibus quotidiano auxilio, quod Esdre nomen significat, uenire desiderant, dicentes: Domine Deus uirtutum, conuertere, respice de celo, etc. 

Que est in manu. Mirum quod inuenitur uerbum in epistola Artaxerxis quo prophete solent uti: cum dicit legem Dei esse in manu serui illius, scriptum est enim: Factum est uerbum in manu Aggei prophete. Et Dominus fecit quod locutus est in manu serui sui Elie; et testificatus est Dominus in Isrel et in Iuda per manus omnium prophetarum: quia scilicet prophete non minus operando quam loquendo que Dei sunt, predicabant.

 Christus legem in manu habuit: quia eam quondam per Moysen prout uoluit, statuit; et nunc eamdem per semetipsum immutans ad perfectiora transtulit.

uERS. 15.---Et ut feras. Notanda fides et sapientia regis et consiliatorum eius qui dona sua magis per illum qui legem Dei in manu habebat, id est opere complebat, offerenda esse intellexerunt.

Cuius in Ierusalem.  Fideliter et docte eum in Ierusalem habere tabernaculum dicit, etc., usque ad et de illo Ioannes ait: Ipse est propitiatio pro peccatis nostris .

uERS. 16.---Et omne argentum. De hac pecunia fideles in Ecclesia sua bona opera clarere cupiunt: ut per hoc patrem cum sanctis habeant: et alii ipsorum  exemplis proficiant. Nam quasi de argento et auro nostro sacrificia, libamina, et hostie ad offerendum Domino comparantur: cum uisa operum nostrorum claritate proximi conuertuntur ad officium pietatis: quo et ipsi bene uiuendo Domino consecrantur; sunt autem quedam sanctorum clarissime uirtutes: que non omnibus in exempla operis possunt ostendi: sed tantum ad glorificandam Dei gratiam recitari, ut est illud quod Daniel et Ieremias pueri prophetauerunt: quod Ioannes nondum natus: quod Cornelius cum domo sua nondum baptizatus Spiritum sanctum accepit, et innumera miracula instar argenti in domo Domini. Nec tantum ex hoc argento uel auro oblationes que super altare ponuntur,  emi possunt, quia talia cum audimus, mirari quidem uelut diuina debemus: sed quasi possibilia imitari non ualemus.

uERS. 19.---uasa quoque. uerus Esdras uasa misericordie que sibi traduntur ab hominibus in conspectu Patris in supernam Ierusalem tradidit. De quibus dicitur: Quomodo poterit quisquam intrare in domum fortis, et uasa eius diripere, nisi prius alligauerit fortem?  Fortis enim erat rex Babylonis, id est diabolus: sed uinctus et ligatus a Domino, ea que iniuste possidebat uasa, id est delectorum corda amisit: neque auferenti et ad supernam ciuitatem cuius erant propria reducenti contradicere potuit.

uERS. 21.---Et a me. Principes Christiani subiectis  suis imperant, ut quidquid petierit Christus pontifex noster, absque mora tribuant: nichil omnino retractantes, dent aurum in confessione uere fidei, frumentum in ostensione bone operationis; uinum in feruore dilectionis; oleum in hilaritate misericordie: et hec omnia sub centenario numero sacerdoti magno et scribe legis Dei celi dari iubentur, id est Christo, qui celestia nobis mandata a Patre deferens, celestia obedientibus in domo Patris premia promisit. Centenarius enim, qui in computo digitorum a leua transit in dexteram: ea que in dextra indicis  sunt gaudia, designat. Talentum autem triplicis mensure traditur. Minimum, librarum quinquaginta medium, librarum sexaginta duo summum, librarum centum et uiginti.  Corus triginta modii: batos, qui et ephi decima pars cori, id est tres modii.

uERS. 22.---Sal uero.  Sal sapientiam significat, etc., usque ad dum per aduersarios expugnant.

uERS. 24.---uobis quoque. Hoc priuilegio ostenditur, quod cetera plebs filiorum Isrel ad patriam perueniens tributa regis pendebat, quod discreta prouisione rex fecisse cognoscitur ut qui diuino seruitio supererant occupati, a suo famulatu essent liberi, et qui in terra nichil proprium possidebant, sed ex decimis populi uiuebant, nemo ex eis tributum exigeret. His omnibus probatur, non solum dilexisse, sed etiam optime didicisse que diuine seruitutis posceret cultus.

 uERS. 25.---Tu autem.  Repetit rex que supra dixerat, etc., usque ad quibus sepe reges et principes litteras pro statu fidelium miserunt.

uERS. 28.---Et ego confortatus. Sic quisque ad alios congregandos idoneus per doctrinam suam efficitur: ebrius per gratiam Dei contra omnia que sanctorum opus impediunt, mente roboratur.



CAPUT uIII.

uERS. 1.---Hi sunt ergo principes, etc.  Diligenter principes qui secum de Babylone ascenderunt, enumerat, etc., usque ad id est, ex eorum uita quos docuisti, gloriostor eris in regno Dei.

 uERS. 15.---Congregaui autem.  Nomen hoc loci non alibi me legisse memini, etc., usque ad copiam sibi ministrorum domus Dei prouidit per quos Ierosolymam ueniens que in templi usus necessaria sunt perficeret.

uERS. 17.---Et misi eos ad Eddo.  Mare Caspium secundum Orosium, etc., usque ad quibus adiunctis Esdras in exercitu suo mille septingentorum prope uirorum summam habuisse reperitur.

uERS. 21.---Et predicaui ibi ieiunium.  Datur nobis exemplum ieiunandi et orandi, etc., usque ad et sic oret, nec prospere euentura que postulat, dubitet.

uERS. 25.---Appendique eis argentum, et aurum, et uasa consecrata.  Per argentum,  et aurum, et uasa que de Babylone Ierosolymam mittuntur, etc., usque ad et per successores eorum usque ad finem edificanda est.

 Distat inter hec uasa que Esdras cum sacerdotibus Ierosolymam offert, et ea que Zorobabel et iehsu obtulisse referuntur: quia illa de templo Domini translata sunt in Babylonem, et translata sunt in Ierusalem: hec in Babylonia facta, sed deuotionis gratia Ierosolymam missa a rege uel principibus Persarum, uel etiam a populo Isrel, qui in illis partibus morabatur. Illa ergo uasa significant eos qui post acceptam notitiam et sacramenta fidei, post inchoata uirtutum opera, decepti a diabolo rapiuntur in confusionem eorum, sed Christi gratia reuocantur ad salutem: hec autem illos qui cum  peccato prime transgressionis nati, per lauacrum regenerationis sacerdotum ministerio expiati, Ecclesie filiis aggregantur.

uERS. 28.---uos sancti Domini estis. Oportet doctores Ecclesie nunquam obliuisci sanctimonie, quia a Domino sunt consecrati per Spiritum sanctum in die redemptionis, ad quam suscipiendam etiam auditores instituant, ut qui iam Domino oblati sunt per rudimenta fidei, etiam per eorum qui in fide precesserunt exempla et monita magis confirmentur, et superne ciuitatis introitu digni efficiantur.

uERS. 29.---uigilate et custodite. uigilandum est sacerdotibus, ne qua de sibi creditis animabus, id est, uasis Domini pereat: sed integro numero ad sancte uirtutis edificia perducantur.

 Donec appendatis. Eos scilicet, quos superna dispositio uobis commisit, tales instruendo et docendo exhibeatis, qui irreprehensibiles inueniantur, et apti thesauro aule celestis, id est, sedibus eterne pacis et lucis, et hoc non iudicio quorumlibet qui falli possunt, sed apostolorum et eorum qui cum Domino sunt iudicaturi. Hi enim merito sunt principes sacerdotum et Leuitarum et duces familiarum Isrel, id est, uirorum uel animarum Deum uidentium intelliguntur, de quibus dicitur: Constitues eos principes super omnem terram ; et alibi: Nobilis in portis uir eius.

Promouimus.  Omnia sunt plena mysteriis, etc., usque ad qua adiuti animas fidelium ad  societatem electorum et arcem uite perfectionis quasi uasa sancta ad templum Domini efficacius transferamus.

uERS. 32.---Et mansimus.  Tres dies manetur in Ierusalem, etc., usque ad quasi post gaudium triduane mansionis in Ierusalem ob donaria et uasa pretiosa que obtulerunt, amplius honorantur.

uERS. 34.---Descriptumque.  Hoc fit cum doctores studiose uitam examinant subditorum, etc., usque ad ut digna in celis donetur retributione.

uERS. 35.---Sed et qui uenerant.  Magna deuotio et religio ostenditur, cum peruenientes ad templum primo omnium holocausta offerunt, non tantum pro seipsis, sed etiam pro omni Isrel, id est,  pro eis qui iam domum reuersi fuerant, et pro eis qui adhuc exsulabant.

Mystice autem illi ueraciter et perfecte captiuitatem diaboli, qua peccando tenebantur, penitendo euaserunt, qui se fixa intentione diuino seruitio subdunt, qui totos se ab infimis abstractos, flamma celestis desiderii accendunt. Hoc est enim holocausta, id est, tota incensa sacrificia Domino offerre, nichil nisi eius uoluntatem in omnibus cogitare uel facere.

Obtulerunt holocaustomata Deo, etc. Non tantum pro se. Perfecte mentis indicium est, cum quis pro omni Isrel immolat, id est, pro generali fidelium sospitate, quasi unitatis et fraternitatis memor superne pietati supplicat.

uERS. 36.---Et eleuauerunt populum.  Ornando  uariis donariis, que rex et consiliarii et principes eius miserant, ministros quoque et sacerdotes illius ab omnibus angustiis liberando.

Mystice. Populus et templum Dei unam et camdem Ecclesie figuram tenent, quam leuat Esdras et filii transmigrationis ablatis de Babylone sacris uasis, cum predicatores aggregantes ei iuuante Domino nouos credentium populos, honorabilem eam omnibus et terribilem exhibent. Item cum eos quos exemplis in bona conuersatione instituere uel uerbis usque ad celestium perceptionem premiorum promouent, uel prouehunt: leuant populum in domum Dei, quia magnum et manentibus in superna patria, et peregrinantibus adhuc in terra electis gaudium faciunt.

 Hec autem  transgressio in Malachia propheta manifeste descripta, etc., usque ad referunt causam ad principem, id est, archiepiscopum, cuius auctoritate expietur flagitium.

Mystice autem uxores alienigene, hereses et superstitiosas philosophorum sectas significant, que cum in Ecclesiam incaute admittuntur, semen sanctum catholice ueritatis et pure actionis errore contaminant. Peccata quoque omnia quibus ethnici polluuntur, dum Christiani non erubescunt imitari, quasi per uxores alienigenas degenerant a semine uerbi Dei, quo fuerant generati, secundum illud: uoluntarie genuit nos uerbo, etc. , et quasi profanam de filiabus exterorum sobolem procreant, dum illecebras  errantium secuti, peruersos ex eis actus ad cuncto rum notitiam proferunt.

Non est separatus.  Notandum est quod abducto Isrel in captiuitatem, etc., usque ad principes qui corrigere debuerant primos errasse fatentur.



CAPUT IX.

uERS. 3.---Scidi pallium.  Per uestimenta solent opera designari, etc., usque ad Sedit merens, ut per lamenta penitentie ueniam promerendam esse doceret.

uERS. 4.---Conuenerunt. Nota quantum exempla doctorum iuuant. Nihil scribitur Esdras locutus esse, sed tantum audito scelere lacrymasse et turbam ad se fidelium non uociferando sed lacrymando traxisse.

 Conuenerunt. Magna mutatio rerum perfidia principum, multi luxuriam secuti, reducti sunt, magno principe merente, et quid peccatoribus agendum esset innuente: conueniunt ad eum omnes qui timent uerbum Dei, quo transgressores puniendos esse minatur.

Scisso pallio.  Typice, quod scisso indumento, etc., usque ad etiam ea que illorum fragilitati ueraciter conueniebant, misericorditer in se transferre dignatus est.

uERS. 5.---Curuaui genua, etc. Parauit se per compunctionem cordis, et affectionem corporis, ut dignus efficeretur auditu superne pietatis: et in hec uerba orationis prorumpit. Curuat autem genua, expandit manus, et fundit preces in tempore sacrificii  uespertini, sciens esse gratius quod fit in spiritu humilitatis et in animo contrito, quam quod carnibus et sanguine pecudum offertur.



CAPUT X.

uERS. 1.---Sic ergo orante Esdra, et implorante Deum et flente . . . . . . . Fleuit populus.  Qui scilicet peccauerunt, penitentiam agentes, uel qui in castitate permanserant, de casu fratrum dolentes, etc., usque ad Nunc uero etiam ipsi qui peccauerunt cum uxoribus suis et liberis, penitentiam acturi conuenerunt.

De filiis Aelam. Hunc dicit Iosephus primum fuisse Ierosolymitarum, qui ut principem decet, maxima auctoritate mox intentionem Esdre iuuabat,  populum secum peccasse confitendo, et penitentiam suadendo abiectis uxoribus alienigenis, cum liberis suis.

Et nunc si est penitentia in Isrel. Quia si populum huius peccati perfecte penitet, primo conuersi ad Dominum, correctionem promittamus, et ueniam postulemus; deinde ad nos reuersi, omnem peccati radicem exstirpemus et fruticem, eiectis, scilicet, uxoribus cum omni sobole: hoc est enim ueraciter  penitentiam agere toto corde, et intus ad Dominum conuerti, et omnem foris peccandi materiam ab ipsa origine resecari.

Surge. Decenter docet quomodo sit apud maiores consilio agendum, ut scilicet, quisque pro suo sensu quod optimum intellexerit, uel intellexisse sibi uidetur, dicat: et tamen ei qui preest, locum discernendi relinquat, paratus obtemperare omnibus que ille secundum uoluntatem et legem Dei agenda decreuerit.

uERS. 6.---Filii Eliasib. Qui tunc summus sacerdos erat, post Iesum filium Iosedec Ioacim filius eius, et post eum Eliasib filius eius summo sacerdotio functus est.

Panem non comedit.  Exemplum  hinc habent sacerdotes, etc., usque ad: Si enim refugientes coinquinationes mundi, etc. .

uERS. 9.---Ipse est.  Qui ab Hebreis Casleu, a Romanis uocatur December, etc., usque ad qua arte aduersa que exterius propter peccata deseuiunt, aut euitent, aut separent.

Et sedit omnis populus.  Id est, circa atrium sacerdotum quo ipsa domus undique cingebatur, habens circa se ex omni parte per quadrum edes atriorum amplissimas, in quibus etiam populus quando pro pluuia opus erat, stare poterat, et uidere ea que in templi ianuis gerebantur, uel circa templum: habebant enim interiores parietes iuxta terram in columnis factos exteriores solidos.

uERS. 10.---Et surrexit Esdras.  Hic  locus respondet, etc., usque ad et facta merito in memoria teneretur, ac posteris noscenda traderentur.

uERS. 16.---Et sederunt in die.  Nota numerum ternarium esse mysticum, etc., usque ad quod etiam nos omnibus annis in quadragesima pasche oportuit imitari, instante scilicet Dominica resurrectionis, mundemus nos ab omni inquinamento carnis et spiritus, ut participes resurrectionis esse ualeamus .

Et inuenti sunt.  Aptant Hebrei huic loco, etc., usque ad Sed intuendum quod non scribit Esdras Iesum alienigenam duxisse uxorem, sed quosdam de filiis et fratribus suis, etc.

uERS. 18.---Et fratres eius.  Cognati  scilicet, non enim fratres eius germani in carne eatenus uiuere, et uoluptati operam dare poterant, cum centum anni et amplius essent transacti, ex quo Cyrus regnare incipiens, Iesum et Zorobabel cum transmigratione Iuda et Beniamin, ad construendam domum Domini, Ierosolymam remisit.

uERS. 19.---Et dederunt, etc.  Primo uxores illicitas abiiciunt, etc., usque ad dignum faciat perpetua mercede in celis.





LIBER NEHEMIAE, QUI ET ESDRAE SECUNDUS. *



CAPUT PRIMUM.


uERS. 1.---uerba Nehemie filii.  Nehemias interpretatur consolator Domini, etc., usque ad quasi diruta ab hostibus Hierosolymorum menia restaurant.

uerba Nehemie.  Hucusque uerba Esdre, etc., usque ad qui non blandimentis temporalibus eneruari, sed aduersitatibus exerceri, et ad requiem sempiternam gaudent preparari.

In mense Casleu.  Mensis Casleu ipse est quem nos Decembrem uocamus, apud Hebreos nonus, apud nos ultimus. Cuius nomen quod spes eius interpretatur, bene congruit uotis eius, qui ad ruinas sancte ciuitatis intendebat erigendas. Primum enim bone actionis fundamentum est, spem habere  de auxilio Domini ad perficiendum quod cupimus. In hoc mense natus est Dominus, cuius nomine longe ante figurabatur, quod in eo mense uerus Nehemias diu desideratus ad edificationem Ecclesie esset uenturus.

Eram in Susis.  Susis metropolis est Persarum, sed tanta firmitate, ut castrum esse uideatur, et interpretatur equitatio uel reuertens, que fidelibus conuenienter aptatur, eis maxime, qui de captiuitate Ierusalem curam gerunt, id est, de salute eorum, qui aliquando per insidias diaboli de Ecclesia rapti penitentes denuo per gratiam Dei sunt redacti. Tales enim sunt in reuertente castro, id est, in robore mentis reuocate ab infimis ad desiderium patrie celestis, et in equitatu sanctorum  cordium, que scilicet portant sessorem Deum.

Qui remanserunt.  Patet littere sensus, etc., usque ad indignos arcere debuerant, auaritie, luxurie ceterorumque uitiorum incendio perire.

uERS. 4.---Fleui et luxi. Si uir sanctus audiens destructa lignorum et lapidum edificia recte lugebat, ieiunabat, et orabat, diu sedens in tristitia, quanto magis in destructione et ruina animarum continuis luctibus, et orationibus est insistendum, ut miserante Deo ad pristinam erigantur sospitatem, qui in opprobrio religionis triumphante inimico iacebant diutina uitiorum sorde squalentes.



CAPUT II.

 uERS. 1.---Factum est autem.  Qui scilicet est primus mensis anni, etc., usque ad suum intimare. Erat quidem princeps uinarius, regi poculum porrigebat, officium letitie foris agebat, sed interius lugebat: quia ciuitatem sanctam dirutam, etc. Unde: Super flumina Babylonis illic sedimus, etc. 

uERS. 5.---Si uidetur, etc.  Sicut per  Cyrum primum Persarum regem Christus significatur, etc., usque ad de qua tota prophete sententia plenissime, prout potui, in libro temporum edisserere curaui.

uERS. 10.---Et audierunt. Contristantur heretici, etc., usque ad et eos, qui peccando errauerunt, penitendo redire cognoscunt.

uERS. 15.---Considerabam murum Ierusalem. Diuersa destructe urbis loca lustrando peruagatur; et singula quomodo debeant reparari, sollicite scrutatur. Doctorum quoque spiritualium est sepius noctu surgere, et solerti indagine statum Ecclesie quiescentibus ceteris inspicere, ut uigilanter inquirant, quomodo ea que uitiorum bellis sordidata uel deiecta sunt, corrigant et erigant. Murus autem  Ierusalem dissipatus iacet, et conuersatio fidelium terrenis et infirmis sordet affectibus. Porte sunt igni consumpte, cum hi qui aliis introitum uite pandere debuerant, relicto ueritatis magistro communi, cum ceteris ignauia torpent, et temporalibus curis inseruiunt.

uERS. 17.---Quia Ierusalem deserta est.  Plana sunt hec et spirituali sensu congrua: quia doctores, imo omnes qui zelo Dei feruent, in afflictione maxima sunt, quandiu Ierusalem, id est uisionem pacis, quam nobis Deus reliquit et commendauit, bellis dissensionum cernunt esse desertam: et portas uirtutum, quas iuxta Isaiam laudatio occupare debuerat, preualentibus inferorum portis deiectas, et opprobrio habitas.



CAPUT III.


uERS. 1.---Et surrexit Eliasib sacerdos.  Id est, pontifex temporis illius filius Ioachim, qui post patrem suum Iesum filium Iosedec, non paruo tempore pontificatum tenuit. Et recte restauratio ciuitatis a sacerdote magno et fratribus eius cepit: ut qui gradu precesserant ordinis, exemplum fierent aliis in bonis operibus. Et bene edificantibus sacerdotibus adiungitur: Et usque ad turrim centum cubitorum sanctificauerunt eam usque ad turrim Hananel. Aedificant enim sacerdotes in centenario numero cubitorum, cum omnes quos erudiunt, amore et desiderio eternorum incendunt. Nam centum, que in computo digitorum  de leua transeunt in dexteram, celestia bona figurant, que comparatio terrenorum quasi dextera ad sinistram sunt.

Et edificauerunt.  uetus translatio habet, etc., usque ad et in illa lauentur.

 uidetur iuxta litteram; etc., usque ad sola interne retributionis intentione protendunt.

Portam gregis. Que, scilicet, respicit Ioppen et  Diospolim, id est, Lyddam, uicinior mari inter cunctas uias Ierusalem; que nunc porta Dauid fertur appellari, et esse prima portarum ad occidentem montis Sion. Huic opinioni consentire uidentur uerba dierum, ubi scriptum est de Manasse rege Iuda: Post hoc edificauit murum extra ciuitatem Dauid, etc. 

 Typice autem, sicut grex significat Domini fideles, etc., usque ad temporibus autem Ezechie duplicatum fuisse murum ciuitatis uerba dierum sic ostendunt: Aedificauit quoque agens industrie omnem murum, etc. 

Typice autem iste Sophonias uocem clamoris a porta piscium et ululatum audiuit a secunda: quia ab hostibus utramque deiiciendam precognouit. Fidem  enim et opera doctorum per que ab undis uite corruptibilis ceteros erui, et in Ecclesiam oportebat induci, uidit diaboli insidiis terre esse sternenda, id est, per appetitum terrene uoluptatis celestibus gaudiis esse priuandos. Bene autem ab utraque porta, prima, scilicet, et secunda, interiori et exteriori, uocem clamoris et ululatus audiuit: quia exterius opera, et intus corda diabolo impugnante uidit subuertenda. Sed quia Dominus erigit elisos, Nehemias portam piscium post ruinam narrat instauratam: quia si aliqui predicatorum peccando corruerint, non deerunt usque in finem seculi, qui succedentes portas iustitie Domino adiuuante fidelibus bene uiuendo et predicando aperiant.

Ipsi texerunt.  Hic uersus etiam de ceteris  portis, etc., usque ad qui plus periculi nobis laudando afferant, quam salutaris adminiculi a nobis uidendo referant.

uERS. 6.---Ad portam ueterem. De qua dicit Ioannes: Charissimi, non mandatum nouum scribo uobis, sed uetus quod habuistis ab initio . Mandatum uetus est uerbum quod audistis. Porta uero uetus edificatur in Ierusalem, cum uerbum fidei et dilectionis quod ab initio Ecclesie traditum est, uel recuperatur in errantibus, uel in nuper credentibus instituitur.

uERS. 8.---Ad murum. Firmitatem scilicet et munimentum perfecte dilectionis in cordibus electorum, ad quam instructores eius edificando perueniunt, cum in operibus caritatis proficiendo dicunt:  uiam mandatorum tuorum cucurri, etc. , illa, scilicet dilatatione mentis illustrate, que et amicum in Deo et inimicum diligunt propter Deum.

uERS. 13.---Et portam uallis.  uallis Iosaphat, que et Gehennon, etc., usque ad id est humiles dono superne refectionis.

Et portam uallis.  Bene post portam ueterem et murum latioris platee edificatur porta uallis, quia post rudimenta catholice fidei que per dilectionem operatur, necesse est ut humilitas nobis quasi custos uirtutum tenenda insinuetur, ut quanto magni sumus, humiliemur in omnibus.

Et mille.  Ferunt quia situs urbis Ierusalem,  etc., usque ad ut omnia a se rudera actionis noxie inutilis locutionis et etiam superflue cogitationis eiiciant.

uERS. 15.---Et portam fontis edificauit Sellum filius, etc.  Narrant scriptores, etc., usque ad gradus ipsius Ecclesie incrementis et profectibus bonorum operum, que per humilitatem fiunt comparans.

De ciuitate Dauid, etc. Ciuitas Dauid iuxta litteram mons Sion appellatur, qui a meridie positus pro arce urbi supereminet, et maior pars ciuitatis infra montem iacet in planitie humilioris collis sita. Unde in libro Regum: Cepit autem Dauid arcem Sion, hec est ciuitas Dauid . Et paulo post: Habitauit autem Dauid in arce, et  uocauit eam ciuitatem Dauid .

uERS. 16.---Aedificauit Nehemias filius Asboth, etc.  Post portam fontis et muros piscine Sile, etc., usque ad et ad regnum celeste ascensuros cognoscant.

Contra sepulcrum Dauid, etc.  Nota Dauid non in Bethlehem, ut quidam putant, sed in Ierusalem esse sepultum certa ratione mysterii. Sicut enim in Bethlehem natus et in regem unctus Christum ibidem nasciturum de suo semine, et a magis sub persona regis adorandum figurauit; ita in Ierusalem defunctus et sepultus ipsum in eadem ciuitate passurum ac sepeliendum.

Ad piscinam, etc.  Piscinam, Scripturam scilicet diuinam, etc., usque ad et si hostis antiquus  fontem nobis abstulerit uerbi Dei, continuo in arcem mentis irrumpit.

uERS. 19.---Et edificauit, etc.  Hucusque primus ciuitatis murus exstruitur, etc., usque ad in quo interni arbitrii oculos offendamus.

Contra ascensum, etc. Hic est Christus qui in fide sua et dilectione Iudeorum populum adunauit et gentium: unde lapis angularis dicitur. Contra cuius ascensum mensura secunda edificatur, cum per munditiam pie cogitationis ad uisionem eius tendimus, cum etiam in hac uita retenti crebro uisionis eius desiderio suspiramus. Sequuntur plurimi structorum ordines, qui mensuram secundam edificasse narrantur: quia maxima Ecclesie structura est in  munimine interioris uirtutis, cum scilicet omni custodia munimus cor nostrum, quoniam ex ipso uita procedit. Singula uero ad intelligentiam spiritualem trahere nimis longum est.

uERS. 26.---Nathinei. Dicuntur Gabaonite, qui in ministerium domus Domini iuxta dispositionem Iosue filii Nun fideli deuotione seruiebant.

In Ophel.  Turris erat non longe a templo altitudine enormi. Unde Ophel, id est, tenebrarum uel nubili nomen accepit, quia nubibus caput inseruit. Denique ubi in Michea scriptum est: Et tu turris gregis nebulosa , benedicitur turris Ophel. Hec turris in qua parte sit ciuitatis, liber Paralipomenon ostendit, dicens quod Manasses edificauit murum extra ciuitatem Dauid ad occidentem  Gihon in conualle, ab introitu porte piscium per circuitum usque ad Ophel . Conueniebat ergo iuxta situm loci, ut ministri templi in uicina templo turre habitarent.

Mystice autem Nathinei habitant in Ophel, id est, in turre nebulosa, cum hi qui professione perfectioris uite dicati sunt Deo, et in munimento et altitudine uirtutum actione semper et cogitatione morantur, et conuersatio eorum in celis est, quos admirans uulgus ait: Qui sunt isti qui ut nubes uolant , etc. Item Thecueni habitant in Ophel, cum quique religionis habitu insignes abdita Scripturarum de quibus scriptum est: Tenebrosa aqua in nubibus eris , id est, mystica scientia in prophetis, illustrato corde penetrant, et assidue legunt,  et meditantur.

Contra.  Dominum scilicet, qui quotidie nos misericordie sue gratia, ne in erumnis uite labamur presentis et deficiamus, irrigat, etc., usque ad et quia post presentia uirtutum dona ad uidendam claritatem Domini ascenditur, recte infertur: Post eum edificauerunt Thecueni, etc.

uERS. 27.---A turre. A turre magna et eminenti usque ad murum templi peruenit structura ciuitatis, cum iusti ab altitudine contemplationis, que mentem in hac uita despectis temporalibus ad celestia desideria suspendunt, ueraciter in illa uita ad claritatem Dominice incarnationis intuendam, patefacta etiam diuine eternitatis gloria ascendunt. Et quia Thecua buccina uel tuba, Thecueni buccinatores interpretantur,  apte dicitur quod Thecueni hoc edificauerint. Doctorum enim est quorum sonus exit in omnem terram, presentia Dei dona uel futura in ciuitate eius, id est, fidelibus patefacere.

Ad murum templi. Corpus scilicet Christi: de quo dicitur Ioan. II: Soluite templum hoc, et in tribus diebus excitabo illud: quod scilicet persecutores in morte soluerant, sed excitatum et ad celos exaltatum amatores uidere non cessant in gloria.

uERS. 28.---Sursum autem, etc.  Hanc portam significat Ieremias esse in orientali plaga ciuitatis, etc., usque ad equi cum in bono accipiuntur, sicut asini, cameli, et muli, conuersos ad Dominum populos Gentilium, uel curas rerum temporalium, Domino scilicet anime subiugatas ostendunt.

 Aedificauerunt sacerdotes, etc. Sacerdotes uero ciuitatis Dei murum ad portam aquarum edificant, cum doctores post uocationem Iudeorum ad inducendos in Ecclesiam Gentiles, uerbum Dei seminando perueniunt.

 Longum est de singulis edificiis uel edificatoribus mystice disserere, etc., usque ad nomina conscribit in celo.



CAPUT Iu.

uERS. 1.--- . . . Sanaballat . . . motus nimis subsannauit Iudeos.  Plane ira hereticorum est. Hec sunt  uerba eorum qui se Samaritanos cognominant, id est, custodes legis Dei, etc., usque ad et ornamenta uirtutum moribus emendati consequantur.

uERS. 3.---Sed et Tobias, etc.  Huius Tobie persona et uerba hereticis conueniunt, etc., usque ad quibus fructiferas fidelium mentes corrumpere nituntur.

uERS. 9.---Et orauimus. Hoc est unicum contra hostes Ecclesie refugium, oratio scilicet ad Deum, et industria doctorum, qui die nocteque in lege eius meditantes, corda fidelium contra insidias diaboli et militum eius predicando, consolando, et exhortando premuniant.

uERS. 10.---Humus nimia est.  Congesta, scilicet, in loco muri, etc., usque ad et pro  domo uel ciuitate procella tentationis ingruente, ruinam edificasse probatur.

uERS. 11.---Dixerunt hostes, etc. Hec in edificio spirituali agi solent; manet enim indefessus hostis cum satellitibus suis, spiritibus scilicet immundis et hominibus malignis, qui opera uirtutum et fidei nobis incautis impedire et expugnare contendunt, et mentem fidelium mucrone praue suggestionis interficere. Sed contra hec nobis armatura Dei sumenda est, ut possimus resistere in die malo, et in omnibus perfecti stare.

uERS. 13.---Statui in loco, etc. Ut agmine, scilicet armatorum circumdati operatores liberius et securius edificarent. Dispertiti enim sunt gradus fidelium: alii bonis operibus intus ornantes Ecclesiam  edificant: alii armis sacre lectionis muniti contra impugnantes hereticos uigilant. Hi religiosa deuotione proximos in fidei ueritate confortant, illi aduersus diaboli uel uitiorum tela necessarium certamen exercent, et ab ouili dominico insidiantes lupos pastorali sollicitudine arcent.

uERS. 16.---A die illa, media pars, etc.  Notandum, quia non solum media pars iuuenum faciebat opus, etc., usque ad minorisque laboris est incognitam cauere carnis uoluptatem, quam reiicere cognitam.

uERS. 22.---Et sint uobis uices per noctem et diem.  Nota quantum studium in operando habuerint, etc., usque ad contradicentes arguendo ab Ecclesia  repellunt.



CAPUT u.

uERS. 1.---Et factus est clamor, etc.  Desiderabat populus murum construere, etc., usque ad et manus nostras a propriis uoluptatibus auertens ad construendam Christi conuertat ciuitatem.

 Tribus de causis augetur clamor populi. Quidam fame coacti filios suos ditioribus uendere uolebant: alii liberis parcentes agros potius et domos. Nonnulli, prohibentes liberorum et agrorum uenditionem, hoc tantum persuadebant, ut mutuo sumerent pecuniam in tributa regis, oppignoratis agris et uineis, donec redeunte fertilitate reddere  possent feneratoribus quod mutuo accepissent.

uERS. 7.---Et increpaui optimates, etc.  Tanquam dux optimus militie celestis et sapiens architectus ciuitatis Dei, etc., usque ad ut dimittat nobis Pater debita nostra.

uERS. 13.---Insuper excussi sinum meum, et dixi: Sic excutiat Deus omnem, etc. Huic sententie terribilis clausula imponitur. Quicunque enim pauperibus misericordiam non impendit, uel ab eis qui non habent uelut iuste exigit, de domo sua excutitur, id est, de cetu Ecclesie, in qua putabat se perpetuo manere, et de laboribus, scilicet, in fructibus bonorum operum, in quibus se laudabiliter laborasse putabat: nil prorsus laboris recipiet. Labores enim sine pietate non possunt apud Deum fructuosi esse.

 Et dixit uniuersa multitudo, Amen. Quantum Nehemie obiurgatio uel imprecatio corda omnium mouerit, ostenditur: audita enim contestatione respondentes, amen, et Deum collaudantes, fecerunt que iusserat. In quo patet: quia non timore, sed amore dicta eius susceperunt.

uERS. 14.---Per annos duodecim.  Hoc exponit Apostolus, dicens: Quia statuit Dominus eos qui Euangelium annuntiant, de Euangelio uiuere: ego autem nullo horum usus sum . Duodecim autem annis Nehemias cum fratribus suis ita in ducatu uiuebant, ut annonas que ducibus debebantur, non comederent: insinuans euangelicum opus esse in regimine plebis, opus rectoris notabiliter circa Ecclesiam exercere, et a subditis commodum  terrenum non querere.



CAPUT uI.

uERS. 2.---ueni, et percutiamus fedus, etc.  Hostes sancte ciuitatis persuadebant Nehemie in campestria descendere, etc., usque ad quia uersutus hostis semper manus nostras tentat impedire, curemus eas semper diuino auxilio confortare.

uERS. 10.---Et ingressus. Pulsatus insidiis hostium Nehemias domum Samarie quasi amici et fratris ingreditur, sed ipsum insidiatorem et hostem inuenit, tanquam externorum donis et amicitia corruptum. Semper enim electi habent foris pugnas, intus timores, nec solum apostoli, sed et prophete periculis  ex genere, periculis ex gentibus, periculis ex falsis fratribus suspectam uitam agebant.

uERS. 15.---Mensis Eliud.  Qui secundum Hebreos sextus est, etc., usque ad et deinceps se in Dei et proximi dilectione in bonis operibus adornent.

uERS. 16.---Uniuerse gentes.  Qui autem structores sancte ciuitatis terrere uolebant, etc., usque ad et ab Ecclesia expulsi.



CAPUT uII.

uERS. 1.---Postquam autem edificatus est murus, etc.  Mystice: ubi Ecclesie murus collectis ad fidem nouis populis  uel correctis his qui errauerant edificatus fuerit, mox ponende sunt ualue regularis discipline; ne diabolus, qui quasi leo rugiens circumit, in ouile Dei possit irrumpere.

Recensui ianitores.  Ianitores qui, scilicet, claues regni celorum perceperunt, ut dignos et humiles suscipiant; superbos uero et indignos ab ingressu superne ciuitatis arceant, dicendo: Non est tibi pars, neque sors in sermone hoc. Cor enim tuum non est rectum coram Deo .

uERS. 3.---Non aperiantur porte . . . usque ad calorem solis, etc. , id est, toto tempore noctis, etc., usque ad unde: Et porte eius non claudentur per diem, nox non erit illic .

Et posui custodes.  Custodes animarum  non sunt de neophytis uel de plebe constituendi, sed de illis qui a certamine uitiorum Dei gratia liberati, iam mentem in Ierusalem, id est in uisione tranquille pacis habent, quorum conuersatio in celis est. Aliis enim consummato cursu de hac luce subtractis, alii mox substituuntur, nec unquam desinit qui pacem Ecclesie excubando ambiant propter timores nocturnos, secundum illud: Pro patribus tuis nati sunt tibi filii .

Hec illi tempori typice conueniunt, quo seminato per apostolos longe lateque Dei uerbo, totus orbis nouum fidei germen accepit, necdum Ecclesie edificate, sed tantum auditu uerbi et sacramentis populi adhuc rudes erant imbuti. Ideo congregatis non solum optimatibus, sed et uulgo diligenter eorum numerum  recensere curauit, ut perspecta omnium summa, discernere posset, qui in Ierusalem, qui in aliis ciuitatibus habitare deberent.

Unumquemque contra domum. Sic enim custodia sancte Ecclesie rite perficitur, si quisque ita sollicitudinem omnium fidelium gerat, ut specialiter eis quibus Deo auctore prelatus est, curam diligentioris studii impendat.

uERS. 66.---Omnis multitudo quasi uir unus.  Populum etiam agros colentem decimas fructuum ad Hierosolymam iussit offerre, ut habentes sacerdotes et leuite alimenta, perpetua religionis iura non derelinquerent. Et hi quidem libenter sequebantur decreta Nehemie. Ciuitatem uero exinde contigit hominum multitudine compleri. Multa etiam talia  bona et laudibus digna cum summa fecisset magnificentia Nehemias, ad senectutem perueniens defunctus est.



CAPUT uIII.

uERS. 1.---Et uenerat mensis septimus.  Qui non longe aberat. Cum enim murus esset uicesima quinta die sexti mensis completus quinque tantum dies ad exordium septimi mensis supererant, qui a prima die usque ad uicesimam secundam totus legitimis ceremoniis consecratus est, quibus ita rite celebratis, deinde ad disponendos urbis mansores cum principibus et plebe reuersus est.

Congregatusque omnis populus quasi uir unus ad  plateam que, etc.  Notanda deuotio populi et concordia, etc., usque ad quarum cantu populus inter orationes et hostias ardentius ad legis memoriam excitaretur.

Mystice quoque edificata ciuitate oportet sequi lectionem diuinam, et tubas sonare crebriores, ut populus, sacramentis celestibus initiatus etiam sacris eloquiis ex tempore solertius qualiter uiuere debeat, instruatur.

Ante portam aquarum.  Portam aquarum reor dici in atrio sacerdotum, etc., usque ad bene ergo ante portam aquarum collectus est populus tanquam per antistitem suum fluentis Scripturarum spiritualiter potandus.

uERS. 4.---Stetit autem Esdras scriba super gradum.   uidetur meminisse, etc., usque ad ut timidus et erubescens que ipse non fecit, aliis faciendo predicit, etc.

Cum presules quantum honore, tantum opere subditos antecellunt, ipsi eorum exemplis incitati uite sue gradum exsequuntur deuoti, et ab eis pie admoniti pro peccatis uel desiderio patrie celestis lacrymas profundere delectantur. Unde bene subditur, flebat enim omnis populus, cum audiret uerba legis, etc.

uERS. 10.---Ite et comedite, etc.  Ut infirmiores conscientias proximorum exemplo pie actionis, et suauitate deuote admonitionis confortemus, precipit, quatenus sicut adipe et pinguedine repleantur, aliisque exsultationis laudent nomen  Domini. Iuxta litteram quoque cum in festis diebus post orationem lectionem et psalmorum studia completa carnem reficimus, pauperum et peregrinorum meminisse debemus.

Nolite contristari. Doctores qui mentes auditorum sacris lectionibus ad lacrymas excitant, et iidem consolantur, dum gaudia secutura promittunt.

uERS. 11.---Quia dies sanctus est. Dum scilicet uerbis Domini audiendis et implendis operam damus, in quo die quamuis exterius aduersa patientes, nos in spe gaudere oportet. Unde: Quasi tristes, semper autem gaudentes , etc.

uERS. 14.---Et inuenerunt, etc.  Hec in Leuitico plenius scripta sunt, etc., usque ad meminisse nos oportet, quia incole sumus in terra,  et peregrim sicut patres nostri .

uERS. 15.---Ligni pulcherrimi, etc.  Quod scilicet Hebrei uocant cedrum. Frondes uero myrti et obumbraculum sibi affert qui dicere potest, Christi bonus odor sumus Deo in omni loco .

Frondes ligni pulcherrimi et frondes myrti, etc. Fructus caritatis que inter omnes uirtutes pulcherrima, per quam et Christus lignum crucis pro nostra salute ascendit, cuius passionem dum quantam possumus, imitamur, frondibus profecto ligni pulcherrimi et myrti in mortificationem uitiorum et libidinum protegimur. Magi enim Domino myrrham offerentes docuerunt, quia qui Christ sunt, carnem suam cum uitiis et concupiscentiis crucifigunt.

 Ramos palmarum.  Ramos palmarum afferimus, quod est manus uictricis ornatus, cum mentem uitiorum uictricem gerimus, et inuictam cunctis hostibus, ut stemus ante thronum in conspectu Agni, amicti stolis albis, et palme in manibus nostris .

uERS. 16.---Unusquisque in domate.  In domate suo, etc., usque ad et in maioribus bone actionis frugibus abundare mereamur.

uERS. 18.---Septem diebus.  Scenopegia septem diebus agebatur, etc., usque ad in conspectu Dei congregatus, et nunquam segregandus exsultauerit.



CAPUT IX.

uERS. 1.---In die autem, etc.  Notanda correcti populi deuotio, etc., usque ad cum a ceteris laboribus cessatur diuinis lectionibus aures liberius commodantur.

Et dixit Esdras. Usque ad finem orationis uel confessionis eius, quod supra dictum est, quia confitebantur peccata sua, et peccata patrum suorum, plenius Esdra deprecante qualiter factum sit, ostenditur.

uERS. 38.---Super omnibus ergo his.  Ostendit quanta deuotione omnes persone eorum nouum post festa scenopegie conuentum fecerint, ut scilicet tota se intentione a scelerum contagiis expurgatos diuino federi coniungerent, et federis sancti conditionem sermone firmarent et scripto; et sic ab impiorum consortio separati, securiores replerent opus, quod dudum  ceperant, id est, ut congruos urbis ciues de numero impiorum instituerent.



CAPUT X.

uERS. 1.---Signatores, etc. Alia translatio: Nehemias qui Athersata fertur, erat enim dionymos unde singulariter subiungitur filius Achelai, quod superius apertius dicitur: Dixit autem Nehemias, et ipse est Athersata .

 Nobis quoque sabbatum spirituale semper agendum est, etc., usque ad primo die a malis emundare necesse est, deinde bonis actibus adornari.



CAPUT XI.

uERS. 1.---Habitauerunt autem.  Nunc completa est dispositio, etc.,  usque ad sed occulti iudicis et largitoris munere percipiunt.

uERS. 3.---Et in Ierusalem.  His uerbis ostenditur, etc., usque ad nam sequitur: De filiis Iuda habitauerunt in Cariatharbe .

 Iudas interpretatur confitens uel confessio, etc., usque ad cum eorum qui sunt in agro unus assumetur, et alter relinquetur.



CAPUT XII.

uERS. 1.---Hi sunt autem, etc.  Hic principes sacerdotum una cum fratribus suis, etc., usque ad ideoque illum superstite adhuc Nehemia nasci potuisse.

  Descripta est successio principum sacerdotum et leuitarum, etc., usque ad amica prouisione restaurant, et debito honore exaltant.

 Iamdudum edificata erat ciuitas, etc., usque ad tunc in re ipsa fruentium diuina uisione beatorum hominum in corporibus spiritualibus inter angelica agmina.

uERS. 27.---Et in cymbalis, etc.  Cymbala, psalteria et cithare, etc., usque ad et corda proximorum ad amorem eius accendunt, etc.

uERS. 28.---Filii cantorum.  Imitatores scilicet eorum, etc., usque ad et in ipso tempore dedicationis, id est, perpetue remunerationis ibidem pariter uniuntur.

uERS. 30.---Et mundati.  Iustus omnino  ordo, etc., usque ad et uinctis manibus et pedibus in tenebras exteriores mittatur.

uERS. 31.---Principes Iuda, etc., id est confessionis uel laudis, perfectiores sunt Ecclesie doctores, qui in dedicatione ciuitatis super murum ascendunt: quia in tempore tribulationis generalem Ecclesie conuersationem altius uiuendo transcendisse probantur. De his enim dicitur: Super muros tuos Ierusalem constitui custodes , etc. Iure ergo qui nunc muris Ecclesie tanquam uigiles presunt, tunc quoque eisdem gloria remunerationis preeminebunt.

Et statui duos choros. uel spurcitiam peccatorum in presenti de Ecclesia correctius uiuendo, et errantes corrigendo expurgent, et in futuro qui corrigi noluerunt, iudiciaria potestate de ciuitate Domini,  id est ingressu patrie celestis, expellant. uel chori laudantium ad dexteram euntes super murum ad portam sterquilinii ascendunt, dum eos dignos laude predicant qui omnem immunditiam de Ecclesia predicando, arguendo, excommunicando, eliminant.

uERS. 34.---Et de filiis sacerdotum, etc. In hac uita filii sacerdotum in dedicatione ciuitatis Dei tubis canunt, qui ad memoriam patrie celestis corda auditorum predicando succendunt.

uERS. 35.---In uasis cantici Dauid. Quia non suo sensu uel desideriis innituntur, sed patrum et prophetarum uitam et doctrinam per omnia sequentes uerbo predicationis insistunt.

Et Esdras scriba. Quia in omnibus que agunt uerba sancte Scripture pre oculis habent, quibus  ducibus ad ingressum uite eterne perueniant, ut inebrientur ab ubertate domus Dei, et torrente uoluptatis eius, apud quem est fons uite, etc.

uERS. 36.---Et contra eos ascenderunt in gradibus.  Cum ciuitas edificaretur, etc., usque ad sanctam Trinitatem socia exsultatione concelebrant.

Super domum Dauid.  Ascendunt filii sacerdotum, etc., usque ad ortumque solis iustitie sine occasu uidere merentur.

uERS. 37.---Et super turrim furnorum.  Longum est de singulis portis uel turribus specialiter disserere, etc., usque ad circumspecta semper est necesse cautela et sollicitudine muniri.

 uERS. 39.---Steteruntque duo chori.  Perambulatis menibus et portis ciuitatis, etc., usque ad in cuius implenda uoluntate infatigabili mente permaneo.

uERS. 41.---Et clare cecinerunt. Dirupisti uincula mea: tibi sacrificabo hostiam laudis. uota mea Domino reddam in atriis domus Domini, in conspectu omnis populi in medio tui, Ierusalem . Hoc fit cum in celesti patria omnium sanctorum multitudine congregata, eas pro quibus in presenti gemimus quasque gratiarum actione quotidiano desiderio sitimus, laudes efferimus.

uERS. 42.---Deus enim letificauerat, etc.  Hec ad dedicationem sancte ciuitatis, etc., usque ad et uictimas bonorum operum maximas immolare  curabant.

Sed et uxores, etc. Quia tempore resurrectionis non solum qui predicando uel fortiter operando Ecclesiam edificarunt, fructum laboris percipiunt, sed etiam infirmiores eiusdem fidei consortes, eadem uite perceptione letantur. Benedixit enim Dominus pusillis cum maioribus .

uERS. 43.---Recensuerunt quoque, etc.  Gaudentibus cunctis, etc., usque ad et cum magna laude et letitia erat dedicata.



CAPUT XIII.

uERS. 1.---In die autem illo lectum, etc.  Hi quia de incestu nati sunt, etc., usque ad sed Deus maledictionem Balaam  in benedictionem populi sui conuertit, et eum ab armis inimicorum muniuit.

uERS. 3.---Factum est autem, etc. Quia necesse est nos auditui ueritatis intendere, ubi cum ab uno quolibet uitio lectione diuina prohibemur, continuo etiam quidquid uitii sordidantis in nobis deprehendimus, ab actione nostra et conscientia repellamus.

uERS. 6.---In omnibus his.  Hec sententia, etc., usque ad que reuersus Nehemias mox exstirpauit.

uERS. 8.---Et proieci uasa domus Tobie.  Qui supradictus est seruus Ammonites inimicus populi Dei, etc., usque ad que communicatio hereticis et schismaticis cum orthodoxis et pacificis filiis Dei.

Et proieci.  Tu quoque quidquid inter  fideles infidelitatis et immunditie repereris, etc., usque ad sicut enim Nehemias in ceteris, ita et in hoc eius personam representauit.

 Sex diebus operari per legem que necessaria sunt, in septima iubemur quiescere, etc., usque ad ab his que ad uictum et uestitum pertinent, prorsus intuitum auertant, sed congruo moderamine dispensent.

uERS. 16.---Inferentes pisces et omnia, etc.  Piscis bonus, est pia fides, quam qui a Domino malus, infirma cogitatio que se curis huius mundi ultra modum immergit, quam nobis Tyrii, id est, coangustati querunt in sabbato uendere, cum immundi spiritus quietem nostre cogitationis importune  profundis seculi curis obruere tentant. Sed pro tali mercatu Nehemias optimates obiurgat Iuda et castigat, dum diuina inspiratio eos qui professioni pietatis seruire conantur, ab huiusmodi cogitationibus purgat.

uERS. 19.---Factum est autem.  Conscientia nostra, etc., usque ad ideo merito sequitur.

uERS. 22.---Dixi quoque Leuitis ut mundarentur, etc.  Mundari eos a quotidiano operis exercitio necesse est, etc., usque ad oportet ut prius mentem suam et actus purificent ab omni errorum labe.

uERS. 23.---Sed et in diebus illis.  In Ecclesia uxores alienigenas ducunt, etc. usque ad sed gentili sensu interpretantes.

 uERS. 30.---Igitur mundaui eos.  Apertius per omnia finis et condignus edificio sancte  ciuitatis et templi Domini, ut emundatis ciuibus aliene a Deo pollutionis, ordines sacerdotum et leuitarum in ministerio suo rite custodiantur, ut instituti regulariter magistri Ecclesie castigatum ab omni peccato populum de cetero in bono permanere, et crescere semper exhortentur.

uERS. 31.---Et in oblatione lignorum in temporibus constitutis et in primitiis. Inter cetera populus ligna offert ad ignem altaris nutriendum, cum opera uirtutum diuina consecratione digna operantur. Ardent ligna et consumuntur in altari holocaustorum, cum in cordibus electorum, opera iustitie flamma caritatis perficiuntur.

Memento mei, Deus, in bonum. Merito talis conditor et dedicator ciuitatis, post multos deuotionis labores,  memorie se Creatoris et largitoris omnium bonorum commendat.





LIBER TOBIAE. *



CAPUT PRIMUM.


uERS. 1.---»Tobias.«  Liber Tobie est in superficie littere salubris. Maximis enim uite moralis exemplis abundat, et monitis. Sed quantum poma foliis, tantum historie allegoria precellit. Maxima enim Ecclesie continet sacramenta. Ipse enim Tobias populum Isrel significat, qui ceteris gentibus idololatrie deditis, fide recta  et operibus Deo seruiebat. Unde: »Cum irent, etc.« Ieroboam namque qui fabricauit ad deceptionem subditorum uitulos aureos, idololatrie cultores exprimit, quorum complices significantur in subditis.

»Nephtlali.«  Latitudo, de qua: »Latum mandatum tuum nimis ,« cuius tribus, id est filii populus fidelis, eius ciuitas Ecclesia, de qua: »Non potest ciuitas abscondi supra montem posita .«

»Supra Naasson.« Naasson augurium, huius ciuitas superiora auguratur, id est, contemplatur celestia.

 Tobie captiuitas humani generis captiuitatem designat per regem omnium prauorum,  id est diabolum, qui nos de patria celesti in huius exsilii uallem deiecit.

uERS. 3.---»Ita ut omnia, etc.«  Sic populus Isrel per doctores diuini uerbi eleemosynam non solum rudibus sue gentis auditoribus, sed gentibus ad Iudaismum uenientibus ministrabat. Quidquid enim naturaliter boni habuit quod hostis captiuans non abstulit, hoc suis in exemplum uirtutis ostendebat, et portionem salutaris scientie tanquam decimam sue substantie aduenis, id est Gentilibus offerebat.

uERS. 4.---»Nihil tamen puerile.« Iam illud apostolicum gerebat in pectore: »Nolite, pueri, effici, etc. . Hoc autem secundum illos dictum est quod incedebant in mandatis Domini sine querela,  secundum illam regulam Tyconii, qua tanquam de eodem agentes, aliquando propter bonos omnes laudamus, aliquando propter malos omnes uituperamus, quod est secunda regula.

uERS. 6.---»Omnia primitiua .« uidetur obloqui, quod prima decimatio cedebat in usus Leuitarum, secunda in necessariis erogandis quando uisitabatur templum. Sed tertii anni decimas quas  tunc consueuerant facere, concedebant pauperibus. Et ideo dicimus omnem illam uel omnes secundas, quia non poterat accedere ad templum timore custodum regis.

uERS. 9.---»Cum uero factus esset uir .« Sic populus Isrel, etc., usque ad unde: »Primogenitus meus Isrel .«

uERS. 10.---»Quem ab infantia timere,« etc., credendo et confitendo scilicet quod nunquam peccatum faceret, sed ipsum timoris Domini spiritu impleret.

uERS. 13.---»In conspectu Salmanasar,« etc. Non obloquitur quod alibi dicitur Salmanasar, qui et Sennacherib: erat enim binomius, uel generaliter omnes reges Medorum sic uocabantur sicut Aegypti  Pharaones.

uERS. 16.---»Cum autem uenisset, etc.«  Sic populus Dei, etc., usque ad et Scripture arcana pandunt.

uERS. 20.---»Sepulturam exhibebat, etc.,« peccatorum: ut nec memoria in illis remaneret. Tali sepultura uoluerunt patres nostri honorari iuxta sepulturam Christi. Unde Iacob in Iudea se uoluit sepeliri, et Ioseph de ossibus suis mandauit.

uERS. 21.---»Denique cum reuersus esset, etc.« Bene Sennacherib de Iudea fugit: diabolus enim ueram confessionem pertimescit: et ante faciem eius non subsistit



CAPUT II.

uERS. 10.---»Contigit,« etc.   Nemo miretur si aliquando bonum typice malum, mala bonum significent. Si enim hoc non liceret nunquam nigro atramento, sed semper auro lucido nomen Dei scriberetur: quia Deus lux est. Sed si nomen diaboli calculo candido scribas, nichilominus tenebras significat. Cecatus ergo Tobias populum Isrel significat. »Cecitas enim ex parte contigit in Isrel .« Fatigatus a sepultura est cecatus. Qui enim infatigabilis in bonis operibus persistit, fidei lumen non admittit. Ita spiritualer fatigatus dormit, qui uigilare, stare, uiriliter agere, et confortari negligit. Cui dicitur: »Surge qui dormis et exsurge a mortuis .«

 Hirundines propter leuem uolatum, superbiam leuitatemque significant: quarum immunditia  quibus dominatur excecat. Nido hirundineo suppositus dormit, qui leuitati lasciuie, ac superbie se incantus subiicit. Hec cecitas populo Isrel, imminente Domini aduentu in carne, maxime preualuit, cum romane seruitutis iugo laboraret, et diuine legis precepta male uiuendo uiolaret.

uERS. 14.---»Sed immobilis,« etc. Quia a domo Dei incipit iudicium. Unde: »A sanctuario meo incipite .« Qui non corripitur non est filius: »Qui parcit uirge, odit filium . Paulus tanquam puer colaphizatur, tanquam iuuenis extollitur.

uERS. 15.---»Insultabant reges,« etc.  Erant in populo, etc., usque ad unde: »Charitas patiens est, benigna est .«



CAPUT III.


uERS. 7.---»Ut Sara, etc.«  Turbam notionum signat, etc., usque ad Daniel in cenaculo orat, et Eliseus habet cenacula, et Christus in cenaculo pascha celebrat.



CAPUT Iu.

uERS. 3.---»Corpus meum sepeli.« Corpora sepeliendo quasi sacrosanctum depositum terre commendamus, que reddenda et glorificanda in resurrectione credimus.



CAPUT u.

uERS. 7.---»Ex filiis Isrel.« Erat enim ex numero angelorum, qui sunt filii Isrel, quia semper uident  Deum facie ad faciem, et sepe mittuntur in custodia filiorum Isrel, id est uidentium Deum. Unde: »Constitui terminos populorum iuxta numerum filiorum Isrel .«

uERS. 10.---»Tunc ingressus,« etc.  Apparuit angelus Tobie et socium se prebuit et Filius Dei hominem assumpsit, et uisibiliter cum hominibus conuersatus humanum genus saluauit. Introduxit Tobias angelum ad patrem, etc., et Dominus per miracula que in carne fecit populo Iudeorum, ex quo carnem susceperat, ostendit: quia est filius et angelus, id est nuntius paterne uoluntatis, cui etiam gaudium perpetue salutis predicauit, dicens: »Penitentiam agite, appropinquauit enim  regnum celorum. « Et desperantibus de lumine celesti »Ego sum, inquit, lux mundi, qui sequitur me non ambulat in tenebris .«

uERS. 15.---»Et dixit ei angelus.«  Promittit angelus Tobie ducere filium suum in ciuitatem Medorum et reducere, etc., usque ad interrogante angelum Tobia unde esset.

uERS. 18.---»Ego sum, inquit, Azarias Ananie magni filius,  Azarias adiutor, Ananias gloria Dei. Christus quoque fidelibus suis indicat, quia ipse est de quo dicitur: »Adiutor meus et liberator meus es tu, Domine, ne moreris .« »Et uidimus gloriam eius, quasi unigeniti a Patre .«

uERS. 22.---»Tunc paratis.«   Apparente Domino in carne, etc., usque ad et sic ad salutem gentium per apostolos peruenit.



CAPUT uI.

uERS. 1.---»Profectus est,« etc.  Domino ueniente ad gentes saluandas, etc., usque ad et oues spirituales a furibus et bestialibus spiritibus et hereticis defendunt.

uERS. 2.---»Et ecce piscis,« etc.  Dominice passionis sacramentum manifeste significatur, etc., usque ad nec in eo princeps mundi ueniens quidquam habuit.

»Exiuit.«  Christus mortem cui nil debebat accepit, ut pedes, scilicet suos, id est membra sua a contagione peccati et mortis ablueret. Occurrit  piscis eum deuorare cupiens, et Domino in cruce passo diabolus, quo mouente crucifixus erat, aduenit, querens si quid peccati in eo inuenisset.

uERS. 3.---»Quem expauescens,« etc. Christus imminente mortis articulo cepit pauere et tedere, non diabolum, sed mortem, que inuidia diaboli intrauit in orbem, naturali carnis fragilitate perhorrescens; unde: »Pater, transfer calicem hunc a me .«

uERS. 4.---»Apprehende branchiam,« etc.  Apprehendit Christus di bolum qui eum capere in cruce uoluit, et moriendo uicit. Apprehendit ergo branchiam, ut caput nequissimum a corpore, potentie sue dextera separaret, id est nequitiam antiqui hostis ab his, quos sibi corpus fecerat, auferret, et  hos corpori suo, id est Ecclesie inferret. Branchiam enim habet piscis in confinio capitis et corporis, est autem Christus caput Ecclesie, que est corpus eius, et diabolus caput iniquorum, qui sunt corpus eius.

»Quod cum fecisset.« Quia cum Dominus nequitiam diaboli manifestaret, molitus est adhuc electis suis persecutionem commouere: hi enim sunt pedes eius per quos ambulat in terra qui per omnia regnat in celo.

uERS. 5.---»Exentera hunc piscem.« Dominus piscem exenterauit, cum nequitiam diaboli latius sanctis aperuit: et quasi arcana insidiarum eius reserauit. Reposuit sibi cor eius, quia calliditatem eius  in Scripturis indicauit, de quo dicitur: »Serpens erat callidior cunctis animantibus terre ,« et alibi: »Num ignoramus astutius eius .« Fel quoque reposuit, quia quanto malitie furore contra genus humanum seuiat, ad cautele studium scribi et conseruari uoluit. Iecur reposuit, quia maligna eius consilia aduersum nos per doctores ueritatis insinuauit: Aiunt enim physici: quia calore et occulta uirtute iecoris excoquantur et digerantur cibi. Cum uero que agere disponimus, sedula cogitatione, quo ordine sint agenda requirimus, quasi acceptos in stomacho cibos, ardore iecoris excoquimus.

»Sunt enim hec necessaria.« Astutia diaboli et nequitia cognita nobis ad medelam proficiunt:  quanto enim ea certius exploramus, tanto certius declinamus

uERS. 6.---»Assauit carnes eius,« etc.  Quidquid sibi ex hoc pisce assumpserit, etc., usque ad donec in gentibus Ecclesie fundamenta locarentur.

uERS. 12.---»Et oportet.«  Raguel populum gentium signat, etc., usque ad et qui audire dignus sit: »Iam non dicam uos seruos, sed amicos meos .



CAPUT uII.

uERS. 11.---»Quo audito uerbo Raguel expauit,« etc.  Audiens populus gentium uerbum fidei, etc., usque ad ut qui stulta dicerent,  stulte perirent.



CAPUT uIII.

uERS. 1.---»Postquam uero cenauerunt,« etc.  Introductus Tobias ad cubiculum protulit, etc. Deus accepturus Ecclesiam de gentibus, in desponsationis initio, iubet eam abrenuntiare diabolo, et omnibus pompis eius et confiteri fidem sancte Trinitatis in remissionem peccatorum: quod est intima piscis uiscera uiuis cremare carbonibus.

 Quia post abrenuntiationem diaboli, post confessionem uere fidei, sequitur peccatorum remissio, per aquam baptismi expulso diabolo, diabolum ligauit: quia a fidelium lesione cessando compescuit, quos etsi aliquando tentare  probationem permittitur, superare tamen prohibetur.

uERS. 3.---»Religauit.« Desertum et Aegyptus corda infidelium significant, que a Deo deserta. quia eius habitatione indigna, et iuxta interpretationem Aegypti perfidie sue tenebris obscurata. Merito autem et qui a Deo deseritur a demonio repletur. Angelus uero demonem qui Tobiam occidere uolebat, in deserto ligauit, qui cohibitum a fidelibus, qui sunt membra Christi, diabolum in infidelibus tantum dominari permittit, in quibus tamen tenet eum ligatum, quia nec ipsos tantum ledere permittitur quantum nititur.

uERS. 11.---»Et factum est.« etc.   Cantus pullorum, etc., usque ad ueraciter Christum hoste superato sponsum esse sancte Ecclesie cognouerunt.

uERS. 17.---»Benedicimus te, Domine Deus.«  Letatur Raguel de uita Tobie, etc., usque ad sunt crassi gratia superne dilectionis referti.

uERS. 22.---»Duas quoque,« etc.  Apostolus gentium eos qui ad fidem uenerant, etc., usque ad qui epulas ex eis quorum reficiuntur exemplis accipiunt.

»Quatuor arietes.« Quia sancti doctores et martyres quatuor libros Euangelii fide et opere conseruant, prudentia, iustitia, fortitudine, temperantia muniuntur, et quatuor partibus mundi instruunt Ecclesiam Dei.

 »Occidi fecit.« Quia alii sponte mortificant corpora sua, ut sint hostia uiua: alii inter manus infidelium subeunt martyria: per arma iustitie a dextris et a sinistris, id est, in prosperis et aduersis hostem uincentes antiquum.

uERS. 23.---»Et adiurauit Raguel Tobiam.«  Adiuramus Christum ut maneat nobiscum, donec perfectionem quietis per Spiritus sancti gratiam consequamur, qua requiescamus et a peccatis in corpore, et a prauis cogitationibus in mente.



CAPUT IX.

uERS. 3.---»Tamen obsecro te.«  Aliquos de credentibus seruientes tibi quibus predicandi committas officium ad colligendas gentes, que  nondum fidei mysterium susceperunt, sed tamen famam audierunt: et talentum uerbi quod fama didicerunt, per fidei obedientiam reddant. Nouus quotidie populus in Ecclesia colligitur, potest tamen specialiter intelligi, qui litteram legis septuaginta interpretes acceperunt, et ideo fidem citius susceperunt.



CAPUT X.

uERS. 8.---»At uero Raguel,« etc.  Cum plenitudo gentium intrauerit, nemo prohibere potest, quin Dominus salutem Isrel tribuat, et cecitatem eius, que ex parte contigit, respiciat. Recordata est enim diuina clementia, quoniam tristitia magna et continuus dolor est Iudeis credentibus pro fratribus infidelibus.

 uERS. 10.---»Tradidit,« etc. Remittuntur in fine doctores Ecclesie ad Christum, cum ipsa Ecclesia, uirtutum diuitiis plena, ad fidem illustrandam, bonorumque operum substantia ditandam Iudeorum gentem, ex qua Dei Filius sumpsit carnem.



CAPUT XI.

uERS. 3.---»Precedamus.«  Postquam illuminatus est populus gentium, precedit diuina gratia ad illuminandam cecitatem Iudeorum, ut in libris suis cognoscant Christum uerum hominem et uerum Deum, et sic tandem quasi uiso angelo et filio suo quos diu non uiderant, multum gaudeant; tandem, scilicet, se Ecclesie de gentibus, congregate mysteriorum communione coniungat.

 uERS. 9.---»Blandimento.«  Canis gaudebat dum tecta dominorum diu inuisa reuiseret. Gaudent doctores de effectu sui operis, cum Iudeam a Domino recolligendam intelligant. Gaudent de premio uite eterne, et cunctis eodem premio corda exhilaranda predicunt, et statim aduenturam gratiam sancti Spiritus edunt.

uERS. 10.---»Exsurgens.« Audito a doctoribus uerbo salutis, exsurgit populus Iudeorum de perfidie sue cecitate longa, et amore currit ad Dominum; sed offendens gressibus operum, donec renatus instructus in Christo, fidei et operationis lumen percipiat.

uERS. 13.---»Tunc sumens.«  Dominus credentibus aperte reuelat quanta sit antiqui hostis malitia, qui ipsum in passione deuorare gestiuit;  sed per hoc occisus, membra sua, id est, eos quos ante tenebat, amisit.

uERS. 14.---»Albugo.«  Habet adhuc populus Iudeorum uelamen ante faciem cordis, etc., usque ad qui autem fragilitatis et ignorantie conscii dicunt, Domine Deus, illumina tenebras meas; a Domino illuminantur.

uERS. 18.---»Ingressa est,« etc.  Lucem gratie spiritualis, que septiformis est, significat. Post septem dies illuminationis ingreditur uxor: quia postquam Iudea per fidem illuminata fuerit, postquam gratiam Spiritus sancti acceperit; ingredietur ad eam Ecclesia, ut sit unum ouile et unus pastor, et sit domus Christi una, uno lapide angulari firmata.



CAPUT XII.


uERS. 14.---»Et nunc,« etc.  Rediturus in celum angelus apertius quid sit et quare uenerit, et quo reuersurus sit exponit: et Christus eidem populo latius proficienti conditionem suam patefecit, ostendens, quod ipse in Patre, et  Pater in Filio sit. Angelus redit ad Deum, Tobias remanet apud Patrem, et Christus a fidelibus suis intelligitur diuinitate Patri equalis, humanitate hominibus consubstantialis.



CAPUT XIII.

uERS. 1.---»Aperiens autem Tobias os suum.«  Confessus est ueritatem et misericordiam, etc., usque ad celestis patrie gaudia predicando.



CAPUT XIu

uERS. 1.---»Et postquam illuminatus est Tobias,« etc., quadragenarius numerus laboriosus est, ieiunii et abstinentie. Nos autem omnes huius uite labores debemus sustinere, cum Dei et proximi  dilectione, et sic fructificabimus.

uERS. 3.---»Quinquaginta namque et sex annorum lumen oculorum amisit,« etc. Sacratum numerum quinquagenarium transierat, nec ad sexagenarium, qui perfectionem, propter senarium, in quo omnia facta sunt, significat, peruenerat.

uERS. 5.---»In hora autem mortis sue uocauit ad se Tobiam.«  Tobias, id est, doctores Iudeorum, qui de hoc mundo exituri propinquis suis annuntiant: quia mundus ad finem appropinquat, et future uite bona in proximo futura.

uERS. 14.---»Tobias abscessit ex Niniue cum uxore sua, et filiis et filiorum filiis,« etc.  Hoc quotidie facit Christus, etc., usque ad diu uiuens animi leuitatem non deserit.

 uERS. 16.---»Sepelierunt.« Sepultura Tobie finem mundi designat, quo Dominus noster cum corpore suo, quod est Ecclesia, in requiem intrat angelis de societate hominum congratulantibus, et singulos per diuersas mansiones pro meritorum qualitate collocantibus.





LIBER IUDITH. *





PROLOGUS HIERONYMI IN LIBRUM IUDITH.





PRAEFATIO.


 Queritur quo tempore quibusue regibus historia Iudith fuerit, etc., usque ad nisi forte dicatur quod Cambyses qui gentes finitimas impugnasse, et Aegyptum superasse dicitur, cum regnum Assyriorum atque Persarum unum esset, aliquem regem nomine Arphaxat in Media repugnantem uicerit, atque suo imperio subiu auerit.



CAPUT PRIMUM.

uERS. 1.---»Arphaxat.«  Mystice, per Arphaxat superbi exprimuntur, quorum conatus et labor qui per uastum tumoris et elationis agitur facile in potestatem Nabuchodonosor, id est diaboli cadit: ipse est enim rex super omnes filios  superbie: »Quam appellauit.« Que Medie prouincie metropolis est, quam Deiocus Medorum rex condidit, sed Arphaxat mirabiliter amplificauit, sicut Daniel propheta, secundum Iosephum sub Dario rege in eadem ciuitate Medie mausoleum ualde preclarum constructum mira arte posuit, quod quacunque die cernitur eadem constructum putatur, quia sic pulchritudo noua et materia solida. Ibi usque hodie reges Persarum atque Medorum sepeliuntur et cui hec cura committetur sacerdos Iudeus est.

»In gloria.« Hi in curribus et hi in equis, etc. Sed Deus currum Pharaonis et exercitum eius proiecit in mare: ergo qui gloriatur, in Domino glorietur.

uERS. 6.---»In campo magno.«  Nominibus locorum, etc., usque ad et demum uictorias ad Chaldeos uel Assyrios concesserint.

 »Tunc exaltatum est.« Cum diabolus perditorum multitudinem sue uoluntati subiicit, eleuatur cor eius, proprie illud assignans uirtuti, non diuine permissioni: et eo magis ardescit ad plurimorum perditorum destructionem, quo se uidet quibusdam preualere per prauam suggestionem, unde sequitur.

»Et misit ad omnes.«  Diabolus per diuersas prouincias legatos mittit, etc., usque ad unde: »Omnes uno animo contradixerunt, etc.«

uERS. 12.---»Tunc indignatus Nabuchodonosor.« Diabolus propria superbia excecatus, arrogat sibi imperium totius orbis, contendens ut abstractos a cultu pietatis, consortes sue faciat impietatis: qui de potentia regni exsultans, ait: »Ascendam in celum, et ponam sedem meam in Aquilonem, et similis  milis ero Altissimo.« Et in Euangelio: »Hec omnia tibi dabo, si cadens adoraueris me.«



CAPUT II.

uERS. 7.---»Tunc Holofernes.  Holofernes ille principes gentium, qui Ecclesiam persecuti sunt significat, etc., usque ad ut omnes adorent draconem, qui bestie talem dedit potestatem.

uERS. 12.---»Cumque pertransisset.«  Per diuersas prouincias, et nomina locorum, que in historia continentur, personarum distinctiones et graduum, et dignitatum, designantur, ex quibus diabolus uindicat sibi aliquam partem, nec pugne formidat difficultatem, sed grandis potentie grandem  certat efficere ruinam.

uERS. 13.---»Predauitque omnes.« Scientie utilitatem auferens, et cetera quibus seruire debuerant Deo: et in usum seruitii sui conuertens: resistentes occidit in ore gladii, quia quos flectere ad consensum nequit, corporaliter occidit.

uERS. 17.---»Descendit in campos.« Damascus potus sanguinis interpretatur, in qua principes gentium exprimuntur, qui sitiunt sanguinem fidelium: maxime in tempore messis, id est, in consummatione seculi debacchante per latitudinem orbis furore Antichristi.



CAPUT III.

uERS. 1.---»Tunc mise unt,« etc. Potentes seculi et uoluptatum amatores, qui principem mundi  student reconciliare sibi, ut mortis periculum et uoluptatis, detrimentum euadere possint; de quibus dicitur: »Qui uult esse amicus huius seculi, inimicus Dei constituitur.« In his enim solli itudo huius seculi, et fallaci diuitiarum suffocat uerbum, et fructum non facit, hi enim secundum nomina harum prouinciarum superbia extolluntur, uanitatem sequuntur: terram duabus uiis ingrediuntur, et cetum lugentium uel luxurie sue penas luentium in inferno sociabuntur: ubi ad calorem nimium transibunt ab aquis niuium, »et uermis eorum non morietur, et ignis non exstinguetur.«



CAPUT Iu.

uERS. 13.---Memores estote. Per exempla sanctorum  corroborat, unde Iob : Instauras testes contra me, et Paulus ad Hebreos fidei uirtutem laudans patrum copiosa induxit exempla, qui per fidem uicerunt regna, operati sunt iustitiam.



CAPUT u.

uERS. 5.---»Tunc Achior dux,« etc. Quasi princeps hereticorum qui ibet idololatrie deditus, qui de diuinis operibus et miraculis cognouit que sepe aliis dicit, quamuis fidem catholicam perfecte non didicerit, et Christi baptismate renatus non sit. uel per Achior heretici designantur, qui licet per omnia uiam ueritatis non teneant, tamen in doctrina sua multa uera predicant, que nostre fidei concordant. Hi contra Ecclesiam catholicam pugnant, sed ratione superati ueritatem omnino non celant, heretici  enim bona malis permiscent; quia si semper mala dicerent, latere non possent; sicut qui ueneni poculum porrigit, labrum calicis melle tangit, ut quod dulce est, primo sentiatur, ne quod mortiferum est timeatur. Aliquando tamen corre ti saluantur, sicut Achior uidens uictoriam Iudith, consociatus populo Dei circumcidit carnem preputii sui: leprosi quoque euangelici hereticos exprimunt, qui dum rectis praua inserunt, quasi colorem sanum maculis aspergunt.



CAPUT uI.

uERS. 10.---»Porro filii Isrel descendentes de Bethulia uenerunt.« Filii: doctores Ecclesie ad arborem ligatum soluunt, cum catechumenos suos,  nec persecutorum rabiem, nec mortem pertimescere docent. Quasi ad arborem ligatum soluunt, cum a formidine crucis mentem pauidam eruunt, et ad patiendum instruunt, hoc autem melius fit, si  magistri Ecclesie cum ceteris fidelibus auditores suos Domino commendauerint deuotis precibus, ut eius dono habeatur, quod humana infirmitas non meretur.

uERS. 19.---»Et fecit ei cenam magnam.« Expleto ieiunio facit, qui animam diu languidam, et pane uerbi Domini egentem, euangelica doctrina et dapibus uirtutum reficit. Huic conuiuio aduocantur omnes presbyteri, ut eorum exhortationibus et exemplis corroborentur neophyti ad fidem accipiendam  uel conseruandam.



CAPUT uII

uERS. 7.---»Erant tamen non longe a muris fontes.« Sicut in libro Regum Philisthiim fabros ferrarios auferunt, ne faciant Hebreis aut lanceam, aut gladium. Et descendit omnis Isrel ad Philisthiim, ut exacueret uomerem, et ligonem et securim, et sarculum. Hoc enim maxime diabolus studet, ut doctrine fluenta et uirtutum arma auferat, et sic nequitiam suam in interitum seruorum Dei uelociter expleat: hinc principes gentium et Iulianus apostata non solum diuinam, sed et humanam Christianis interdicunt philosophiam.

uERS. 12.---»Tunc ad Oziam congregati.« Carnales  qui dicunt »Domine, Domine, cor autem eorum longe est a me .« Sunt enim in sagena Domini et boni et mali pisces, usque ad littus futuri iudicii, qui presentis uite incommoda grauiter ferentes, malunt presentibus uti deliciis, quam celestia bona sibi in futuro reseruari, qui magistros suos importunis querimoniis affligunt, et sibi ad luxum seculi assentire cogunt, unde sequitur:

uERS. 23.---»Et hos quinque dies,« etc. Quinque dies quinque sensus corporis, quibus presens uita ducitur, quasi quinque dierum inducias doctor iners expetit, qui corporale uitium solatium auditoribus indiscrete promittit, quasi in potestate sua sit summi datoris magnificentia, cum magis tempus tribuendi, et modus, in dantis quam accipientis potestate  consistat: si enim presentis uite negatur solatium, subditos deserunt, ut cedentes persecutionibus, corporale deuitent supplicium. Hanc conuentionem nostra Iudith, id est Ecclesia, respuit et contemnit.



CAPUT uIII.

uERS. 1.---»Et factum est cum,« etc., sequitur »Filia Merari.« Id est amaritudinis. Ecclesia enim per amaritudinem et tribulationem ad future uite gaudia generatur: ubi Dominum laudabit in eternum. Quod enim quindecim generatione progenita narratur, significat quod Ecclesia per hebdoadem legis et ogdoadem euangelii, de patriarchis et apostolis est edita, et ad celestem gratiam ascensura; unde hic numerus graduum in Psalterio ponitur,  future ad celos ascensionis figuratiuus, quo sancti uenientes merito dicunt, »Ecce nunc benedicite Domino.«

uERS. 2.---»Et uir eius fuit Manasses,« etc. Manasses interpretatur obliuiosus uel necessitas, cui Iudith coniugio copulata quasi decalogo legis uel ritibus gentilium obnoxia. Sed ueniente Christo et luce Euangelii clarescente in mundo, omnis illa obseruantia cessit, et quasi uilis collectio messis uelociter transiit; unde Apostolus: »Ubi uenit fides, iam non sumus sub pedagogo. Omnes enim filii Dei estis per fidem in Christo Iesu .« Et ad Romanos ait: »Mortificati estis legi per corpus Christi Iesu, ut sitis alterius qui ex mortuis resurrexit .« Et uir Manasses, Christus Ecclesie sponsus.  Bene Manasses dicitur, quia nos facit obliuisci calamitatis pristine per consolationem uite future. Hic in tempore messis hordeacee, id est collectionis plebis Iudaice, cum mitteret apostolos suos predicare et manipulos credentium congregare: uenit estus persecutionis super caput eius, id est super diuinitatem eius. »Caput enim Christi Deus .« Inde enim maxime scandalizabantur Iudei, quod dicebat se esse Filium Dei. Unde, »Facis teipsum Deum .« Et alibi: »Quia Filium Dei se fecit .« Passus est iehsu in gente sua, et sepultus in horto. Huius sponsa ablato sponso, ieiunio, et orationi operam dat, usque ad consummationem seculi, nec erroribus hereticis dignatur pollui.  Cui uir suus reliquit diuitias spiritualis sapientie et uirtutis: et familiam, id est gentium multitudinem, aggregauit.

uERS. 7.---»Cui uir suus reliquerat diuitias multas.« Ex ueteris legis et ex philosophie instructione, moralisque discipline, multiplices opes ad Christum ueniens attulit Ecclesia; unde et Paulus se ad pedes Gamaliel nutritum gloriatur, et Moyses omni sapientia Aegyptiorum eruditus legitur.

uERS. 12.---»Non est iste sermo.« Cum afflicti sumus, nec tempus, nec modum prescribere Domino debemus, sed magis arbitrio eius cuncta relinquamus. Unde quidam patrum in oratione sua dixisse legitur: »Fili Dei, fili Dei, sicut scis, et sicut uis, miserere mei .« Regnum tantum Dei  querere debemus, et omnia adiicientur. Presens uita sit fidelibus in usu, futura in fructu. Sit res temporalis in itinere, desideretur eterna in peruentione.

uERS. 28.---»Et dixerunt.« Quecunque loquitur Ecclesia in confessione fidei in doctrina religionis, laudabilia et irreprehensibilia sunt, hec singulos fideles orando premonet, si quisque sicut probauit uerum esse quod docet, ita operibus implet: unde subditur:

uERS. 30.---»Et dixit illis Iudith.« Iudith, id est Ecclesia, commendat presbyteris portam, id est castrorum Dei sollicitam custodiam, ut peruigili et solerti cura contra hostium insidias semper parati assistant et orationibus muniti.



CAPUT IX.


uERS. 1.---»Quibus abscedentibus.« Postquam ad presbyteros locuta est, oratorium ingreditur Iudith, quia sollicitudo sanctorum post predicationis obsequium, redit ad cordis sui secretum, ut ibi compleat pure ascensionis incensum: secundum illud, Cum oraueris, intra in cubiculum tuum.

uERS. 2.---»Domine Deus.« Bene in oratione actum Simonis commemorat, qui cum fratre Leui stuprum sororis in alienigenas uindicauit. Futurum enim erat, ut Holofernes qui in Iudith uoluit explere immunditiam libidinis, gladio feriretur ultionis.

uERS. 9.---»Respice castra.« Sicut luxuriosos luxuriosis comparat, ita nunc superbis superbos, Assyrios,  scilicet Aegyptiis; quia sicut potentia diuina est in illis, ita manifestari potest et his subuersis, quia idem Dominus, eadem potentia, eadem iustitia.



CAPUT X.

uERS. 2.---»Abstulit a se cilicium, et exuit se uestimentis uiduitatis sue,« etc. Quia sancta Ecclesia aliquando pro peccatis suis, penitentie gerit affectum: sed tamen spe remissionis et futuri premii exhilarat animum.

uERS. 4.---»Ut incomparabili decore.« Quia iustum est, ut qui Dei feruet amore, omnibus habeatur dignus honore, unde: »Astitit regina a dextris tuis in uestitu deaurato, circumdata uarietate .«

 uERS. 5.---»Et panes et caseum.« Hec omnia Abra pro dispensatione domine sue obseruat. Iustum est enim, ut qui non nouit moderamina uite sue tenere, non subito fiat rector aliene.

»Dixeruntque,« etc. Sub dominatione secularium principum libere manere permiserunt. Sicut Traianus licet inprimis Christi Confessores persecutus sit, Plinio secundo admonente, leuioribus decretis edictum suum temperauit. Aelius quoque Adrianus per Quadratum discipulum apostolorum, et Aristidem Atheniensem uirum, de Christiana religione eruditus, ad Munitium Fundanum proconsulem Asie epistolam misit, ut nemini liceret Christianum sine criminis obiectione aut probatione damnare.



CAPUT XI.


uERS. 4.---»Et dixit illi Iudith: Sume uerba,« etc.  Species custodit que blanditur, etc., usque ad sed sopor tibi quem ferias preparauit.

uERS. 17.---»Missa sum.« Prima uia salutis fuit gentibus, predicatores Euangelii gratanter recipere et fidem prebere, et per eorum doctrinam ad agnitionem ueritatis uenire.



CAPUT XII.

uERS. 19.---»Et accepit.« Non inquinatur cibis gentilium aut superstitione. Ecclesia enim inter gentes habitans, idololatria non polluitur, sed his que deuotio fidelium per obedientiam preparat, utitur,  unde: »Meus cibus est ut faciam uoluntatem eius qui misit me Patris .«



CAPUT XIII.

uERS. 4.---»In lecto.« Nefande securitatis, qua se impune peccare confidit; unde: »Impius cum in profundum peccatorum uenerit, contemnit .«

uERS. 11.---»Caput Holofernis.« Recordationem confecti belli sollicite iubet memorari, unde: »Sobrii estote et uigilate .

uERS. 13.---»Custodibus murorum.« Id est doctoribus, qui uerbo et exemplo Ecclesiam muniunt, et ad uitam eternam introducunt, de quibus dicitur: »Super muros tuos Ierusalem constitui custodes .« uel angelicis spiritibus, qui nobis in  custodiam missi, malignos spiritus excludunt.

»Aperite portas.« Id est deuotionem cordis, unde dicitur: »Qui habet aures audiendi audiat, quid Spiritus dicat ecclesiis .« Secundum illud: »Beatus qui causam suam loquitur in aure audientis .« Dominus uirtutem populo suo dabit, cum quo scilicet, apicem celestis regni ascendit, unde: »Nemo ascendit in celum nisi qui descendit de celo .«

uERS. 16.---»Illa autem ascendens.« Ad celestia dogmata sermonem conuertens, et ad laudandum Deum pro beneficiis suis auditores attollens.

uERS. 18.---»Et interfecit.« De quo: »Ipsa conteret caput, etc. .« Et in Euangelio: »Dabo  uobis potestatem calcandi super serpentes et scorpiones et super omnes uirtutes inimici .«

uERS. 19.---Et ecce,« etc. Scitote quanta sit malignitas, quanta fraus inimici nostri, quanta pietate a nobis superatus sit, quos Dominus illesos ab omni fraude et erroris contaminatione custodit, ut his inspectis Conditori et Redemptori nostro gratias agatis, unde: »Sobrii estote et uigilate .« Et: »Timeo ne sicut serpens seduxit Euam astutia sua, ita et sensus nostri corrumpantur .« Et item: »Confortamini in Domino et in potentia uirtutis eius: et induite uos arma Dei .«

uERS. 25.---»Quia hodie nomen tuum,« etc. Laus Ecclesie non recedet de ore hominum, qui memores sunt studii et operum eius, que per dilectionem Dei  et proximi presentes tribulationes secura sustinet, fide plena et spe firma, attendens eminentiam celestium premiorum, ubi sociabitur beatitudini angelorum.

uERS. 29.---»uidens autem Achior.« Per Achior principem Ammonitarum pagani uel heretici designantur, qui uidentes Ecclesie fidem hostium superasse ferocitatem, nimio pauore concutiuntur et superbiam suam humiliantes Ecclesiam uenerantur; et sequaces suos errorem relinquere et fide liberi sese sociare hortantur; unde Isaias: »uenient ad te curui filii eorum qui te humiliauerunt, et adorabunt uestigia pedum tuorum omnes qui detrahebant tibi .«



CAPUT XIu.

 uERS. 13.---»Tunc ingressus.« Duces persecutorum deos suos contra Ecclesiam poscentes auxilium, inueniunt eos propria feditate spurcissimos et omni uirtute destitutos, unde fuge se commendantes relinquunt ea in quibus temporaliter confidebant. »Non est enim prudentia, non est sapientia nec consilium contra Deum;« unde Hieremias ait: »Non fugiet uelox et non saluabitur fortis,« etc. .



CAPUT Xu.

uERS. 3.---»uidentes itaque,« etc. Gedeon contra Madianitas pugnaturus, non hastam, non clypeum, sed tubas et lampades tulit, prefigurans Euangelii precones, quibus non est colluctatio aduersus carnem et sanguinem, sed contra spiritualia  nequitie in celestibus, etc, et pugnant predicationis uoce et miraculorum fulgore.

»Omnis itaque.« Ad predicationem uerbi Dei ex singulis gentibus et prouinciis probate persone et uiribus accincte ad malitiam Domini ueniunt; unde Isaias: »Ecce isti de longe uenient, et ecce illi ab Aquilone et mari ,« etc.

uERS. 13.---»Per dies autem.« Qui uniuersum presentis uite tempus significant, quo populus Dei de hoste triumphans spiritualiter exspoliat; unde de Ecclesia dicitur: »Confidit in ea cor uiri sui, et spoliis non indigebit .«

uERS. 14.---»Porro autem.« Sic populus Dei ab Aegypto recedens, ipsam spoliauit, unde tabernaculum  construxit. Sic reges iusti sub Testamento ueteri que hostibus abstulerunt, in ministerio templi consecrauerunt.

uERS. 15.---»Iuuenibus.« Quia tunc neque nubent neque nubentur, quia resurgent omnes in uirum perfectum, in mensuram etatis plenitudinis Christi. Unde in resurrectione Domini, iuuenis coopertus stola candida angelus apparuit.



CAPUT XuI.

uERS. 12.---»Horruerunt.« Notare debet lector, utrum opinio uera sit, quod Cambyses filius Cyri a plerisque iste Nabuchodonosor dictus sit, qui Persis, Medis, et Assyriis imperauit.

uERS. 16.---»Adonai Domine.« Unum de decem nominibus apud Hebreos significans, quod Dominus  creature dominetur. Et notandum, quod ubicunque bis ponitur, Dominus: primum nomen, tetragrammaton est, et proprie ad Deum pertinet, et ineffabile dicitur: secundum commune, quod conuenit hominibus. Et bene Adonai Dominus filius Dei dicitur: quia Deus et homo, Dominus et Deus, quod omnibus dominetur uel ab omnibus timeatur.

uERS. 21.---»In carnes eorum.« Quas amauerunt,  de quibus nascitur fetor uermium. Caro et sanguis uermes creat: quia delectatio carnalis, cui sal continentie non resistit, penam eternam generat luxuriosis; unde: »uermis eorum non morietur, et ignis non exstinguetur .«

uERS. 22.---»Et factum est.« Adepta uictoria de hostibus suis, quisque electus ab omni labe purgatus, properat in supernam Dei ciuitatem, ubi uera uisio pacis, ubi reddit uota sua conditori.

uERS. 28.---»Centum quinque, etc. Pro eterna beatitudine centenarius numerus a leua transit in dextram.

»Abram suam.« Abram carnalium conuersationem, que semper timori obnoxia est in libertatem gratie et ad securitatem caritatis ducendo et exhortando  perducit, ut non timore, sed amore seruiat.

uERS. 29.---»Luxitque illam omnis populus diebus septem.« Electi Dei per omne tempus, quod septem diebus euoluitur, propter peregrinationem presentis Ecclesie, in dolore et gemitu non affliguntur ex desperatione, sed future uite recordatione, iuxta illud: »Fleuimus, dum recordaremur Sion .«





LIBER ESTHER. *





B. HIERONYMI IN LIBRUM ESTHER PROLOGUS.





CAPUT PRIMUM.


 Liber Esther quem Hebrei inter hagiographa numerant, Christi et Ecclesie continet sacramenta, etc., usque ad qui regnauit post Darium patruum cognomento Nochum annis quadraginta.

uERS. 2.---»Susan ciuitas,« etc. Susan metropolis est in Perside, quam aiunt historici Memnonis fratrem constituisse, et a Susi fluuio nomen accepisse. Ibi est regia domus Cyri lapide candido et uario, columnis aureis, et laquearibus gemmisque distincta: celi continens simulacrum stellis micantibus insignitum, et incredibilia multa. Ibi Assuerus conuiuium maximum diuitiis, et copiosum deliciis celebrauit. uirtus namque sacri eloquii, sic aliquando  transacta narrat, ut uentura exprimat: sic factorem approbat, ut ei in ministerio contradicat: sic gesta damnat, ut hec mystice gerenda suadeat.

uERS. 3.---»Tertio igitur anno.« Tempore, scilicet, istius seculi incarnationis sue sacramentum patefecit, et spirituales epulas predicationis, et corporis et sanguinis sui abundantissime ministrauit. Primum tempus ante legem, secundum sub lege, tertium sub gratia.

»Grande conuiuium cunctis principibus.«--- »Simile est regnum celorum homini regi qui fecit  nuptias filio suo .« Et alibi: »Homo quidam fecit cenam magnam: et uocauit multos .« Huius conuiuii historia, pompam diuitiarum, et luxum regis ostendit: sed Christi spirituales delicias quas unicuique dispensat, allegorice significat. Christus enim est ille ditissimus rex, qui uxoris sue, id est Ecclesie, precibus exoratus, Iudeos, id est confessores suos, de manu inimicorum liberat, atque ipsos iuste condemnat. Neque enim necesse est, ut si aliquorum bona Christum significant, eorum quoque mala ipsi, scilicet Christo conueniant. Moyses enim in multis Christum significauit; sed non in hoc, quod ad aquas contradictionis dubitauit. Sed nec Aaron factura uituli. Nec Salomon in sorde libidinis. Sic Assuerus in isto iudicio,  ut in liberali conuiuio Christum significat, sicut Isaias in Cyro rege Persarum Christum signat, de quo postea subiungit: »Accinxi te et non cognouisti me ,« etc. Si enim reges iniqui in malefactis diabolum significant; cur non reges iusti in benefactis, Christum demonstrant? Nabuchodonosor iussit populos audita symphoniarum et musicorum uoce prostratos statuam adorare. Et diabolus seculari dulcedine genus humanum inflectit a mentis rectitudine ad sequendam auaritiam que est simulacrorum seruitus.

uERS. 5.---»Dies conuiuii.« Magnatum uel primitiuorum  fidelium primi refecti sunt, secundum illud: »Non sum missus nisi ad oues, que perierunt domus Isrel .« In circumcisionis sacramento Dominice resurrectionis, et Noui Testamenti et uere circumcisionis: et octo sunt beatitudines, ad quas istud conuiuium perducit, quod fit tantum diebus; mali autem conuiuabantur in noctibus.

uERS. 6.---»Et pendebant.« Byssus mortificationem carnis significat. Purpura sanguinem martyrii. Columne marmoree, firmitatem doctorum. Bene ergo dicitur quod tentoria diuersi coloris byssinis et purpureis funibus per circulos eburneos in columnis marmoreis suspendebantur; quia decor Ecclesie in sapientie meditatione et in uirtutum  ascensione per carnis mortificationem et castitatem cum martyrii dignitate in doctoribus debet effulgere; et ipsorum uerbo et exemplo ad aliorum notitiam peruenire: ut ab his instructi et confortati, aulam paradisi mereantur introire.

»Et columnis marmoreis fulciebantur.« Id est, doctoribus de quibus dicitur: »Ego confirmaui columnas eius .« Ex alibi: »Columnas fecit argenteas, reclinatorium aureum .«

»Super pauimentum.« Smaragdus a nimia uiriditate sui sic uocatur. Parium, genus marmoris candidissimum. Per uirorem enim fidei et candorem castitatis construitur fundamentum humilitatis. »Beati enim pauperes spiritu, quoniam ipsorum est regnum celorum. .« Et: »Qui se humiliat  exaltabitur . Et alibi: »Discite a me, quia mitis sum ,« etc.

uERS. 7.---»uinum.« Secundum illud: »Charitas Dei diffusa est in cordibus nostris ,« etc. Alii datur sermo scientie, alii sapientie, alii fides, alii gratia sanitatum.

»Nolentes cogeret ad bibendum,« etc. Nemo cogitur spirituale donum accipere: filios uult Deus, non seruos: uoluntatem uult, non necessitatem, secundum illud: »Qui potest capere capiat .« Item. »Si uis ad uitam ingredi, serua mandata .« Et: »Si uis perfectus esse, uade et uende omnia que habes ,« etc.

uERS. 8.---Unusquisque quod uellet,« etc. Secundum uelocitatem et capacitatem et utilitatem  singulorum. Sic enim temperanda est predicatio, ut in omnibus utilis fiat, nulli noceat, et inter omnium uitia, quasi gladius anceps transeat. Sic per superbiam rescindens auferat, ut non augeat timiditatem. Sic otiosis et torpentibus sollicitudinem operis imponens, ut inquietis et curiosis non augeat importunam actionem, et sic de ceteris.

uERS. 9.---»In palatio, ubi rex Assuerus,« etc. Hierusalem, ubi templum et sancta sanctorum, uel in sancte Scripture meditatione; in qua diuinitas, potentie sue tribuit notitiam.

uERS. 11.---»Ut ostenderet,« etc. »Ubi uenit plenitudo temporis, misit Deus Filium ,« etc. Tunc enim Dei Filius incarnatus legis mysteria  quibus ante fideles pauerat, abundantiori gratia manifestauit.

uERS. 12.---Que renuit.« Non solum legatores despiciens, sed et regis imperium; unde in Euangelio, senior filius a patre rogatus ad conuiuium noluit introire: et qui ad cenam uocati, aliis rebus occupati, noluerunt uenire, iuxta indignationem patrisfamilias, reiecti sunt et alii loco illorum constituti.

uERS. 16.---»Responditque Mamuchan audiente rege atque principibus: Non solum regem lesit regina,« etc. Hic nouissimus in ordine septem sapientum numeratus, sententiam promulgat, et Paulum apostolum significat qui dicit: »Ego sum minimus apostolorum, qui non sum dignus uocari apostolus  .« Et contradicentibus Iudeis et zelo repletis ait: »Quia uos indignos iudicatis uite eterne, ecce conuertimur ad gentes .«



CAPUT II.

uERS. 7.---»Qui fuit.« Esther dicitur absconsa, Edissa, misericordiam consecuta. Hec est gentium Ecclesia, que in abscondito cordis nutriens castitatem fidei, misericordiam et gratiam coram oculis Domini inuenit, repudiata synagoga, que in Osee uocabatur absque misericordia. Hanc nutrit Mardocheus spiritualis, et adoptat in filiam qui est doctor gentium in fide et ueritate, et est de stirpe Iemini, hoc est de stirpe Beniamin.

uERS. 8.---»Esther.« Hanc Nabuchodonosor  spiritualis et rex confusionis a naturali lege et cultu unius Dei in confusionem idololatrie transtulit, sed pietas diuina ad uiam ueritatis per predicatores reuocauit.

uERS. 9.---»Et septem puellas.« Id est, fideles animas Spiritu sancti gratia regeneratas atque dedicatas que eius sequuntur uestigia, fide, doctrina, et operatione, de quibus dicitur: »Adolescentule dilexerunt te nimis.«

»Que noluit.« Quia peccatorum labe et sordibus idololatrie per baptismum mundata, opprobrium pristine iniquitatis non sustinuit ultra.

uERS. 13.---»Ingredientesque.« Quecunque anima certat ad thalamum Christi properare, condignum a suis doctoribus accipit ornamentum, et  quo magis se deuotam ad agnitionem fidei, et exercitium operis preparat, eo amplius a doctoribus instruitur, ut de competentium numero, ad sancte Trinitatis integram fidem et confessionem ac perceptionem baptismi et unctionem chrismatis, ut celesti sponso ueraciter iungatur, accedat.

uERS. 14.---»Atque inde.« Qui se ab Ecclesia per uitiorum sordes separauerit, merito in secundas edes retruditur ubi concubine regis morantur: quia sane fidei casus descensum honoris meretur, nec habet ultra potestatem ad regem redire, nisi superna gratia uisitatus, in pristine statum dignitatis restituatur.

uERS. 15.---»Euoluto autem.« Id est, transactis  quinque etatibus mundi, quibus patrum propago processerat, instabat sexta etas ueniente Redemptore, in qua gentium multitudo per Euangelium uocanda erat.

uERS. 16.---»Tebeeth. Apud Hebreos; Xudimos, apud Grecos; Ianuarius est apud Latinos. In quo Dominus incarnatus octauo die circumcisus a magis adoratus, et mysticis muneribus est honoratus, in quo etiam a Ioanne baptizatus esse predicatur.

uERS. 19.---»Cumque et secundo.« Non sufficit Christo primitiuam sibi sociare Ecclesiam, sed per predicatores de gentibus multitudinem acquisiuit copiosam; unde: »Alias oues habeo que non, etc. .«

uERS. 21.---»Duo eunuchi regis,« etc. Possunt  in duobus eunuchis schismatici et heretici notari, qui fraudis et malitie uenenum corde gestantes, contra ueritatem consiliantur ut eam credentibus auferant, et Christum, id est fidem Christi, in ipsis fidelibus interficiant: sed eorum iniquitatem sancti doctores manifestant, ut innocentes saluentur, et illi iusta ultione puniantur.

uERS. 23.---»Historiis et annalibus traditum coram rege,« etc. Duobus Testamentis, in quibus scriptum est, que iustis premia, que iniustis debeantur supplicia; unde: »Ibunt hi in supplicium eternum: iusti autem in uitam eternam .« Et in Ezech.: »Iustitie iusti super eum, et impietas impii erit super eum .«



CAPUT III.

 uERS. 1.---»Aman filium.« Potentes seculi, qui beneficiis diuina potestate collatis abutentes, quos consortes habent nature dedignantur habere consortes gratie: et honorem et reuerentiam quam soli Deo debuerunt, in sese transferre contendunt. Eos autem qui consentire nolunt, odiis et cruciatibus persequuntur: sed iusto Dei iudicio in insidiis suis capiuntur iniqui. Unde dicitur: »Iustus angustia liberatur, et traditur impius pro eo .« Potest per Aman  Iudeorum populus figurari: qui prophetas occiderunt, et Dominum prophetarum et apostolos, eius generis nobilitatem propter incredulitatem et duritiam cordis perdentes, qui per Isaiam  principes Sodomorum et populus Gomorrhe dicuntur. Unde Ezechiel: »Pater tuus Amorrheus, et mater tua Cethea.«

uERS. 7.---»Missa est sors.« Qui ad sortem Domini pertinent, occiduntur, quos significat ille hircus, qui secundum sortem Domini in lege occidebatur.

uERS. 10.---»Tulit ergo.« Sicut Aman epistolas dirigens, regis signaculo eas munire conatur: ut facilius uotum expleatur, sic Iudei libros diuine legis in quibus est signaculum summi regis, id est, gratia Spiritus sancti ad comprehendendam heresim suam assumunt in testimonium, reprobantes societatem gentium et Christi Euangelium, quasi diuinis preceptis contrarium.



CAPUT Iu.


uERS. 2.---»Usque ad fores.« Sic magister Ecclesie intercessione regine, de qua dicitur: »Astitit regina a dextris tuis ,« etc., que partim peregrinatur in mundo, et partim regnat cum Domino, a rege omnium seculorum desiderat exaudiri.

»Non enim.« Nullus cum corruptione presentis uite potest aulam celestem intrare, sed ante obitum suum debet quisque corporis castigatione et cordis compunctione regni pulsare introitum, ut post letabundus supernum intret palatium. Si quis querat quomodo rex iustissimus tormenta inferat innocentibus, sciat hoc non esse ex uoto malitie, sed ex summi consilii nutu procedere. »Sapientia enim uincit malitiam ,« »attingit a fine usque  ad finem fortiter: et disponit omnia suauiter .« »Omnia quecunque uoluit fecit in celo et omnibus abyssis .« Cuius iusto iudicio agitur, ut fideles in manu persecutorum tradantur uel ad purgationem, uel ad correptionem, uel ad meritorum augmentationem: sic Iob Satane traditur; Paulus ab angelo Satane colaphizatur.

»Rursumque.« Orant pro se inuicem Mardocheus et Esther, id est magistri et discipuli, sicut Paulus pro discipulis orat, et pro se orari obsecrat, ut in Actibus apostolorum ab Ecclesia fiebat oratio sine intermissione pro Petro.



CAPUT u.

uERS. 2.---»uirgam auream.« Regiminis potentiam uel passionis crucem, per quam acquisiuit  potestatem, de qua dicitur: »Data est mihi omnis potestas in celo et in terra .« Et alibi: »Propter quod exaltauit illum, et dedit illi nomen quod est super omne nomen .«

uERS. 8.---»Si inueni in conspectu.« Dilatio petendi non deputatur segnitiei, sed patientie. Non enim in presenti sed in futuro bonis et malis retribuetur merces: cras enim pro futuro ponitur, unde: »Nolite solliciti esse de crastino;« et Iacob in Genesi ait: »Apparebit mihi cras iustitia mea .« Et de agno dicitur: »Non remanebit ex eo quidquam usque mane .« Cum iudicium uenerit, reuelabitur quali ueste quisquam ad conuiuium intrauerit.



CAPUT uI.


uERS. 1.---»Noctem illam duxit rex insomnem,« etc. In se mobilis permanens cursus temporum et actus omnium contemplatur, et nulla eum latet cogitatio cui omnia presentia; unde Apostolus: »Non est in illo, est et fuit, sed est in illo semper est .«

uERS. 2.---»uentum est.« Gesta Mardochei memorantur coram rege; quia bona opera sanctorum doctorum nunquam obliuioni tradentur, sed in memoria eterna erit iustus.

uERS. 10.---»Festina.« Magistri Ecclesie omnium uirtutum cultu et decore sapientie illustrati honorantur diademate regie dignitatis, tanquam  membra summi regis. Ascendunt super equum regium, id est, super populum fidelium in quorum cordibus residet rex angelorum; unde Habacuc propheta: »Ascendens super equos tuos, et equitatus tuus sanitas.« His Aman specialis hostis populi Dei, licet etiam inuitus prebet obsequium cum persecutores Ecclesie coguntur eidem Ecclesie reddere testimonium, non ualentes occultare quod manifestum est.

»Tulit itaque.« Hec mutatio dextere Excelsi, qui si uidebatur gloriosior, infra alios apparet uilior et inferior, secundum illud: »Deposuit potentes de sede, et exaltauit humiles.« Similiter Isaias ait: »Conuertetur Libanus in Chermel, et Chermel in saltum reputabitur.« Sic Synagoge compressa est  superbia, Ecclesie humilitas exaltata. Sic persecutores fidei ad nichilum sunt redacti: confessores Christi in toto orbe exaltati. Caput in caudam, et cauda in caput uersa est: »Quia omnis qui se exaltat, humiliabitur .«



CAPUT uII.

»Secunda die,« etc. Sed ubi Esther petitionem suam aperuit, damnatus ad penam secessit. In Euangelio enim prandium et cena memorantur. Prandium presens tempus Ecclesie designat, cena autem eternum et ultimum conuiuium. Unde malis separatis in perpetuum letantur boni. Aman, namque quia uestem dignam conuiuio non habuit, extra proiici meruit.

 uERS. 7.---»Intrauit in hortum.« Rege in hortum properante, id est, secum electos ad delicias paradisi inuitante, reginam pro salute sua deprecari contendit, sed tempus opportunum non habuit. Sero enim queruntur salutis remedia, cum mortis imminent pericula; unde Salomon: »Tunc inuocabunt, et non exaudiam eos: mane consurgent, et non inuenient .«

uERS. 8.---»Et statim.« Deprecatio Aman, oppressio dicitur, quia in die iudicii iniquorum oratio irritatio est: unde: Cum iudicatur, exeat condemnatus , etc. Tunc oppressio qua humiles opprimebant, ipsis improperabitur.

uERS. 9.---»Harbona.« Doctores legis significat, qui scelera et dolos Iudeorum predixerunt, unde  Moyses: »Noui quod post mortem meam inique agetis, et declinabitis de uia quam ostendi uobis .« Et in Euangelio: »Est qui accusat uos, Moyses, in quo speratis .«

»In domo Aman.« Iniquos tumultuantes contra Christum, significat Aman et eius Ecclesiam persequentes. Christus autem in lege erat eis promissus; lex itaque, que ad custodiam uite data est, ipsis in mortem uersa est, per quam Christum delere, et eius confessores interficere moliebantur: et qui per legem innoxios opprimere uolebant; ipsa accusante, iusti iudicii accepere sententiam. Qui in lege peccauerunt, per legem uindicabuntur.



CAPUT uIII.


uERS. 1.---»Die illo.« Tenet Esther domum Aman, hostis Iudeorum, cum Ecclesia possidet mundum, quem possederat diabolus, hostis Christianorum; unde: »Cum fortis armatus custodit atrium suum ,« etc. Ingreditur ante faciem regis Mardocheus, cum quotidie sanctorum anime de incolatu presentis uite ingrediuntur ad contemplationem diuine maiestatis.

»Domum Aman.« Dignitatem et honorem quem Iudei scientia legis, et prophetarum, et cultu religionis habuerunt; unde in Prouerbiis: »Custoditur iusto substantia peccantis .« Et in Euangelio: »Auferetur a uobis regnum, et dabitur genti facienti fructus eius .«

 uERS. 2.---»Tulitque rex.« Laudante et predicante instantiam magistrorum, a Domino pro gratia gratiam accipiunt in conspectu conditoris omnium; unde: »Nutriuit corda fidelium.«

»Tradidit Mardocheo.« Predicatoribus gentium ut sibi hererent, et gentibus ministrarent.

uERS. 3.---»Procidit ad pedes,« etc. Quia sancta Ecclesia, pro ereptione filiorum suorum, quotidie Deum omnipotentem per fidem et mysteria incarnationis exorat, ut hostium comprimatur audacia, et fidelium liberetur innocentia.

uERS. 5.---»Obsecro ut.« Quia euangelica doctrina, que Christi nomine in toto orbe predicatur, Spiritus sancti signaculo confirmata declaratur, cuius dono repleti ipsi predicatores permanserunt  insuperabiles, et hostium suorum gloriosi triumphatores.

uERS. 9.---»Accitisque scribis,« etc. Quia Euangelii doctrina ita condita est per scriptores Noui Testamenti, Domino mediante, ut sancte Trinitatis fides plenissime in ea contineretur, et totius decalogi summa perfectio in duobus preceptis caritatis demonstraretur.

»Qui centum uiginti.« In quibus totus mundus signatur. Nam denarius numerus per duodenarium multiplicatus centum et uiginti facit, quibus septenarius sociatus totius summe plenitudinem concludit: ita decalogi custodia apostolica traditione per totum orbem diffusa, septiformis Spiritus gratia in  cordibus fidelium infunditur uel est consummata.

uERS. 11.---»Interficerent,« etc. Ne mali germinis pullularent rediuiua plantaria. Similiter septem gentes que habitabant in terra promissionis Dominus interfici iussit, et postmodum Amalechitas omnimode deleri, ut omnem occasionem scandali auferret eis; unde Dauid ait: In matutino interficiebam , etc.

uERS. 14.---»In Susan,« etc. In superbia mundi debellanda. Nam Susis equitatio uel euertens interpretatur; unde Saluator ait: »Confidite, ego uici mundum .«



CAPUT IX.

uERS. 4.---»Et plurimum posse cognouerant.«  Quia doctorum actio laudabilis, et potentia uirtutum, honorem et reuerentiam tribuit multitudini fidelium. Unde in Actibus apostolorum: »Fiebant prodigia et signa multa ,« unde legitur alibi: »Fiebat enim omni anime timor . Item: »Nemo audebat se coniungere illis, et magnificabat eos populus .«

uERS. 5.---»Itaque percusserunt Iudei.« Non solum alios operarios iniquitatis, qui perseuerant in peccatis, nec curant percipere remissionem peccatorum, Spiritus sancti diuina sententia damnandos iudicat, sed etiam carnales Iudeos decalogi transgressores, crucis Christi reatum, quem ex perfidia contraxerunt, in inferni ciuitatibus sensuros.

uERS. 6.---»Quorum ista sunt nomina.« Horum  nominum interpretationes non multo opere exquirimus, nec allegorie seruire cogimus. Typus enim in parte est, non in toto. Si enim in toto est typus, non est historia. Historicum oportet rei geste ueram seriem exponere, nec citra subsistere, nec ultra procedere: allegoricum interpretem, egregias partes, in spirituali sensu conuenientes eligere.

uERS. 16.---»In tantum.« Omnes, qui quinque sensibus corporeis legem carnaliter suscipiunt, et cum per septiformem Spiritus sancti gratiam specialiter plena et perfecta sit, spiritualiter intelligere respuunt, quasi duobus diebus uincuntur atque prosternuntur.

uERS. 17.---»Dies autem.« Notandum quod quidam Iudeorum tertia decima die interficiunt, et  decima quarta desinunt, et solemnitatem agunt, quidam per duos dies, id est, tertiam decimam et decimam quartam diem eiusdem mensis occidunt, quinta decima solemniter quiescunt: quia quidam  sanctorum, post completos labores quibus Deo bene credendo et bene uiuendo seruiunt, modo ante tempus iudicii in animabus sabbatum eterne quietis habent: alii, usque ad ultimum resurrectionis diem in carne perdurantes superatis hostibus uniuersis subito immutati, quietem animarum et corporum percipiunt; unde Apostolus: »Mortui qui in Christo sunt, resurgent primi. Deinde nos qui uiuimus, qui residui sumus, resurgemus cum illis obuiam Christo in era ,« etc. Nam quarta decima, que bis septem continet quietem animarum perfectam significat, quinta decima uero septenarium et octonarium complectens, animarum et corporum quietem significat.

uERS. 24.---»Et misit Phur,« etc. Sors in urnam  missa, dispositionem cuiuslibet rei in hominis mente significat, cuius euentum non humanum, sed diuinum regit arbitrium, unde Salomon: »Sortes mittuntur in sinum: sed a Domino temperantur .«

uERS. 28.---»Isti sunt dies.« Quia quies animarum et resurrectio corporum merito firmiter a fidelibus custoditur et celebratur: uel, quia quietis animarum et resurrectionis corporum merito feriatio a fidelibus custoditur et celebratur.



CAPUT X.

uERS. 1.---»Rex uero Assuerus omnem.« Christus, qui excisus de monte sine manibus creuit in montem magnum et impleuit totum mundum: historialiter, enim non omnem terram tributariam  fecit, quia nec habuit.







LIBER IOB. *





B. HIERONYMI PROLOGUS DUPLEX IN LIBRUM IOB.





ARGUMENTUM.


In terra quidem habitasse Iob Husitidi, in finibus Idumee et Arabie fertur: et erat ei ante nomen Iobab. Et accepit uxorem Arabissam, et genuit filium, quem uocauit Ennon. Erat autem ipse filius quidem Zare, de Esau filiis filius: de matre uero Bosra, ita ut sit quintus ab Abraham. Et hi sunt reges qui regnauerunt in Edom, in qua et ipse regnauit. Sed primus in ea regnauit Bela, filius Beor: et nomen eiusdem ciuitatis Denaba. Post Bela autem, Iobab, qui uocatur Iob. Post Iob autem Husan, qui erat dux ex Themanorum regione. Et post illum regnauit Adad, filius Badadi, qui excidit Madian in campo Moab, et nomen ciuitatis eius Auith.



PROTHEMATA IN IOB. 


Quedam historice hic dicuntur, et allegorice, et moraliter. Quedam nequeunt ad litteram accipi; quia erronea essent uel impossibilia, uel a se inuicem discordantia, ut illud scilicet: »Sub quo curuantur qui portant orbem ,« quasi gigantes mundum uehant; et illud scilicet: »Elegit suspendium anima mea ,« quasi tam patiens uelit suspendio uitam finire: et illud scilicet: »Per eat dies in qua natus sum ,« etc. Aliquando qui sensum littere negligit, ueritatis lumen sibi abscondit, dum intrinsecus aliud querendo, quod foris est perdit; ut dum de misericordie operibus dicit: »Si negaui quod uolebant, pauperibus  ,« allegoriam querat. Diuinus enim sermo, sicut in mysteriis prudenter exercet, ita superficie simplices refouet: quia est ut fluuius planus et altus, in quo agnus ambulet, elephas natet.

Erranti homini data est lex. Inobediens legi confunditur exemplo, maxime hominis sine lege, qui legaliter uixit. Unde : »Erubesce, Sidon,« id est, stabilitas in lege positorum, »ait mare:« Gentilitas, que, dum legem custodit, auditores legis redarguit.

Dicitur Moyses hec de Iob, quasi de antecedente scripsisse: quia in Genesi legitur Iobab de Esau descendisse, et Balach filio Beor in regno successisse. Sed mos est sacri eloquii in prioribus partibus breuiter longe post secutura perstringere, dum ad  alia properat. Non igitur fuit Iob ante legem, sed tempore Iudicum, quia ipse uerius creditur gesta uictorie sue scripsisse. Nec nocet quod ait, dixit, uel fecit hec Iob: quia mos est sanctis de se quasi de aliis loqui: Spiritus enim est qui loquitur in ipsis sicut de aliis. Unde angelus Moysi, modo angelus dicitur, qui exterius seruit, modo Dominus qui interius presidet; unde et Dauid: »Attendite, popule meus, legem meam .« Non enim populus uel lex erat Dauid, sed eius qui in eo loquitur.

Et a Gentili, sicut a Iudeo uoluit prophetari, qui pro utroque populo uenerat.

Infructuosa loquacitas quasi uerborum folia a diuinis resecatur, dum in templo Dei nemus plantari  prohibetur. Indignum est ut uerba celestis oraculi restringantur sub regulis Donati.

uirtus Iob et in quiete magna fuit sibi nota et Deo: sed flagellis commota, ut aromata nobis redolet. Unde et fideles grano sinapis comparantur, quod non contritum lene est, sed si conteritur inardescit, et quod latebat in eo prodit; unde in Psalmo: »In die mandauit Dominus misericordiam suam, et nocte declarauit eam .« Donum misericordie, quod in diei quiete percipitur, nocte aduersitatis manifestari dicitur. Flagellatur etiam, ut inter mala gratias agere sciret quod unum ei profecto deerat. Quod ergo hostis ad malum petiit, Deus ad bonum permisit. Nec putet quis aliqua uerba Iob reprehendenda, quem adeo commendat Deus, in quo  quasi medio diabolus contra Deum certat. Quod uero bona sua narrat, non est arrogantia: sed per ea se, ne desperet, confirmat, cum per tot mala et amicorum opprobria cogeretur desperare de uita sua. Omni genere tentationis feritur Iob: damnis rerum, quibus potens in seculo moueri putabatur; sed hec despicit: orbitate prolis; sed hanc equanimiter dolet: percussione carnis, quam patienter tolerat; et hec fuerunt quasi exterior impetus belli, et quasi hostes a facie pugnantes. Intus uero per uxorem quasi per ciuem mens sustinet uenena consilii, sed et hanc sapienter docet.

Amici ad consolationem ueniunt, sed ad increpationem prosiliunt: inter quos et ultimus iunior, quod  indignus sit, acrius increpat, quia aliquando plus conturbant uerba quam uulnera. Ecce quasi hostes ex latere. Per uulnera probatur patientia: per uerba exercetur sapientia, illa robore, hec ratione superauit.

Amici Iob magis ignorantia deliquerunt quam malitia. Non enim tantus uir amicos iniquos habuit: sed, dum causam percussionum discernere nequeunt, in culpam labuntur. Percussionum enim alia est, qua percutitur iniquus ut puniatur; alia ut corrigatur; alia ne futura committat; alia ut cum consequitur salus, saluator amplius ametur. Bonus si percutitur, merita cumulantur: quod nescientes distinguere, percussum pro culpa credunt. Unde et citius ad ueniam redeunt, quos Deus hic humiliat, ut non  nisi per eum quem despexerant, ad gratiam reciperet.

Sicut omnes iusti, ita Iob, non modo uerbis, sed rebus, Christum presignauit: ut per passionem passurum ostendat Christum: id est, caput cum corpore, quod est Ecclesia. Uxor eius, carnales significat, qui intra Ecclesiam quo per fidem propius sunt, durius uita premunt. Amici Iob, hereticos, qui specie consulendi decipere uolunt, et dum quasi pro Domino loquuntur, ueritati aduersantur. Iob dolens dicitur, quo passio Christi uel labor Ecclesie exprimitur. Eliphaz, Domini contemptus, id est heretici, qui, dum falsa de Deo sentiunt, eum superbiendo contemnunt. Baldath, uetustas sola, quia non intentione bona, sed appetitu glorie loquuntur, id est,  non zelo noui hominis, sed prauitate uite ueteris. Sophar, dissipatio specule, uel dissipans speculatorem, quia heretici mentes superna contemplantes uerbis percutere appetunt. Contemnendo ergo Deum, in uetustate se retinent, in qua manentes, malis sermonibus speculantibus nocent. Sed quia et ipsi aliquando ad Ecclesiam redeunt, hoc amicorum reconciliatio ostendit, pro quibus Iob orat, quia hereticorum sacrificia Deo non sunt accepta, nisi manibus Ecclesie oblata. Septem pro eis sacrificia offeruntur, quia dum septiformem Spiritum accipiunt, quasi septem oblationibus expiantur. Tauri et arietes pro eis oblati sunt: in tauro ceruix superbie significatur: in ariete ducatus gregis: quia per superbiam ab Ecclesia resilientes, post se infirmos greges trahebant;  quod in eis occiditur, dum ad Iob, id est, Ecclesiam redeunt. Per Elihu qui recto sensu loquitur, sed ad elationis uerba deriuatur arrogans, sed tamen fidelis exprimitur, qui et arguitur: nec tamen sacrificio reducitur, quia per ueritatem fidei uictus est, sed per tumorem superbie displicet. Unde Elihu, Deus meus iste, uel Deus noster interpretatur: etsi enim superbus, tamen ueraciter credendo, aperte confitetur, et Deum per diuinitatem, et Dominum per incarnationem perhibet.

Post omnia mala, ob duplicia recepit, quia Ecclesia et hic pro laboribus suis duplicia accipit, dum susceptis gentibus, in fine et Iudeos conuertit, et in futuro duplici stola dotabitur, id est, beatitudine  anime et corporis. Unde Propheta: »In terra sua possidebunt duplicia .« Afflicto Iob dicitur: sed quanto tempore fuerit, tacetur; quia Ecclesia affligenda scitur, sed quandiu ignoratur; unde: »Non est uestrum nosse tempora uel momenta que Pater in sua posuit potestate .«



CAPUT PRIMUM.

uERS. 1.---»uir erat in terra Hus.«  Per Iob Christus, id est, caput et corpus designatur: ergo post historiam uiso in capite quid credamus, uideamus ex corpore quid uidendo teneamus.

GREG.  Iob in terra Hus, etc., usque ad post et astuta collecta sunt.

  Prius persona apta describitur quam pugna eius dicatur, ut talis posse uincere uideatur. »Simplex.« Necesse est ut simplicitatem columbe astutia serpentis instruat, et astutiam simplicitas temperet; unde: Spiritus in columba et igne apparuit: quia pleni illo sic mansuetudini simplicitatis deseruiunt, ut contra mala zelo rectitudinis accendantur.

»Timens Deum.« Salomon: »Qui timet Deum nichil negligit .«

 Item Salomon: »Qui in uno offendit, multa bona perdet .« Legalia dicuntur animalia, id est, secundum legem munda, que et ruminant et ungulam findunt: quorum alterum habent cameli, alterum uero deest eis, et sic legi congruunt et  dissident.

uERS. 3.--- »Ac familia multa.« Innumera turba cogitationum, que quasi ancille, domina, id est ratione, absente, opus deserunt, perstrepunt; sed ea redeunte, cum silentio operantur: his si bene dominamur, nec earum multitudine animus superatur.

 »Inter omnes,« id est, inter angelos orienti luci inherentes, magni sumus, eorum socii. Orientales sunt omnes qui per fidem sunt in Christo, de quo Propheta: »Oriens nomen eius :« quos omnes superat Homo Deus.

uERS. 4.---»Et faciebant conuiuium,« etc.  Filii conuiuia faciunt, etc., usque ad quia ad omnia trepidans a bonis operibus torpet.

 »Per domos, unusquisque,« etc. Per domos, ut Petrus per Romam, Philippus in Samaria, in suo die, id est, pro modo intelligentie, quia aliam institutionem fecit Paulus apud Grecos, aliam Petrus apud Romanos: licet non dissentirent in fide.

»Tres sorores,« id est, fidem, spem, caritatem: in omne quod agunt uirtutes uocant, ut de eo gaudeant; quasi ex cibo uires capiunt, dum bonis operibus fidentiores fiunt; quasi ex potu post cibum debriantur, dum contemplationis rore infundi appetunt. Sed ex ipsis bonis et mala oriuntur, ut elatio; uel cum pro his letitia fit menti, adest etiam quedam securitas, inde torpor. Ergo subdit: »Cumque in orbem transissent dies.« Peracto conuiuio filios  sanctificare, est post uirtutum sensum intentionem cordis dirigere: et omne quod agitur districta retractatione mundare, ne decipiatur qualitate mali, ut putentur bona que mala sunt; uel quantitate boni, ut sufficiens credatur, cum perfectum non fit: sed hoc melius orando quam discutiendo inuenit. Mens enim per compunctionem eleuata omnia sub se certius diiudicat.

uERS. 5.---»Cumque in orbem,« etc. In orbem dies conuiuii transeunt, cum predicatione mysteria peraguntur; peractis omnibus Iob pro filiis offert, quia pro apostolis de predicatione redeuntibus Christus Patrem orauit, mittendoque Spiritum sanctum sanctificauit, emundans quidquid culpe inesse potuit.

  Diluculo consurgit qui compunctionis, etc., usque ad que expleta indigent expiationis.

 Holocaustum totum incensum dicitur, etc., usque ad ante oculos Dei usque ad terminum uite tegat.

uERS. 6.---»Quadam autem die.«  In exordio qualitas et terminus rei exprimitur; ut modo, tentatio Iob a die cepta dicitur, quia ad uictoriam dicitur, sicut et in aliis. Nunc qualitate temporis res signatur, ut quod angeli in meridie apparent Abrahe, Iudas nocte exit. Nunc loco: ut quod Isrel infirmus legem non in monte, sed in imo, audit. Nunc qualitate eris, ut quod dicitur: Hyems erat, cum predicatur non credituris; et frigus erat, imminente negatione Petri. Nunc  positione corporis, ut quod Stephanus uidit Iesum stantem.

 Non dicitur aliquid factum coram Domino, etc., usque ad quo rex Achab exigentibus meritis decipiatur.

»Affuit inter eos.«  In die Dominus Satan uidit, etc., usque ad sicut cecus non uidet lumen quo illustratur.

»Inter eos etiam Satan.« Quia bonis Dei cogitationibus que ex Deo sunt, se interserit ut perturbet, sed eum latentem nobis Deus detegit. Unde dicitur: »Unde uenis?« quod dicere, est eius insidias aperire nobis. »Circumiui terram.« Carnalia corda scrutatur, ut mala inserat; nec transuolat, sed perambulat, quia non cito deserit quem tentat, sed moratur, ut  uestigia prauitatis imprimat: contra eum Iob laudatur: »Nunquid considerasti seruum meum,« quem Deus bonum facit, et roborat, quasi in auribus Satane laudat: unde ipse grauius contra seuit, dicens: »Nunquid frustra?« quasi, cur laudas quem protegis? Me despecto laudandus esset, si contra me suis uiribus staret; unde malitiose expetit: sed extende paululum; dum bona abundant, mens aliquantulum erigitur, quasi bona a se: que bona diabolus appetit male: sed Deus tentari bene sinit, ut dum in bonis illis homo concutitur, imbecillitate cognita in Deo solidetur. Unde subdit: »Ecce uniuersa substantia quam habet in manu tua est.«

uERS. 7.---»Cui dixit Dominus,« etc.   Non Dominus, etc., usque ad quod est ad afflictionem bonorum malitie sue estibus anhelare.

»Unde uenis?«  Non querit a bonis, quia non querimus nisi quod nescimus, et Dei nescire est reprobare, ut et bonus uir nescire mentiri dicitur, non quod nesciat, sed quod contemnat. Dicere ergo »unde uenis? uias eius est quasi incognitas reprobare. »Circumiui terram.« Per gyrum circumitus, laboris anxietas significatur. Laborans terram circumiuit, qui in celo quietus non stetit: et non transuolat, sed perambulat, quia a spiritualis potentie uolatu corruit, pressus nimis grauedine sue malitie. De membris quoque eius dicitur: »In circumitu impii ambulant , id est, in exteriorum labore fatigantur. Diabolus non contra Iob,  sed in Iob medio, contra Deum certat. Unde non prius Iob a Deo petiit, sed illum Deus in conspectu eius laudauit.

uERS. 9.---»Nunquid frustra Iob timet Deum? etc.«  Diabolus uenisse redemptorem senserat, sed, propter humilia que passus est, quidquid de deitate suspicatus est, ei in dubium euenit pro sua superbia, et non Deum natum, sed Dei gratia custoditum credidit. »Nonne uallasti?« Domum uallatam dicit, quia tentando conscientiam eius penetrare non potuit substantiam, quia electos eius inuadere non presumpsit.

»Possessio illius creuit.«  Quasi: quia tot bona in terra recepit, pro his se innocenter gerit: sed innocens non esset si inter aduersa staret: quia  nequit in die, in nocte aduersorum, uult reprobare. Non ergo uires Iob, sed quemque uerius aduersis probare sciens, tentandum expetit. »Sed extende,« nec uires feriendi sibi tribuit; uoluntas eius semper iniqua, que ab ipso est: potestas iusta, que a Deo; unde: Spiritus Domini malus in Saul, et Domini est per licentiam, et malus per uoluntatem.

»Manum.«  Queritur quod numerus fidelium predicantibus apostolis augetur: hoc Satan dicere, est talia inuidendo cogitare, et de his tabescendo dolere.

uERS. 11.---»Tange.«  Quia exteriora sunt que petit conteri, nec multum putat nisi animam ledat.

»In faciem.« Facies Domini respectus est gratie.  Dicit ergo: si data que amat subtrahis, respectum, scilicet gratie tue, fauorem tuum non requirit, sed maledicendo contemnit.

uERS. 12.---»Dixit ergo Dominus.«  Non petitione diaboli prouocatus Deus uincitur, sed hosti concedit ad dolorem et deceptionem suam quod famulo prosit. »Ecce omnia que habet,« etc. Pia dispensatione relaxat et refrenat: substantiam prodit, corpus protegit, etsi postea corpus traditurus, non tamen simul omnia, ne coaceruata perimant, que diuisa possunt tolerari. uel sortem Iob Dominus nouit, et tamen bella diuisit, ut mirabilius uictor esset: cum hostis uictus se iterum ad noua bella repararet.

»Ecce uniuersa . . . tantum in eum, etc.,« id est,  bona eius exterius tentanda tribuo, sed intus mihi illum seruo.

»Sed extende.«  Per passiones peccare posse Christum putauit. »Ecce uniuersa que habet in manu tua sunt.« Manus Satane non potestas, sed tentatio: prius Iudea, que possessio eius fuerat, infidelitate sublata est, et ei aduersata: post et caro eius crucifixa.

»Egressus.« Id est, ad desiderii sui uota peruenit. uel egreditur, dum quod bona intentione sibi permittitur, praua intentione ab eo perpetratur. »Egressus Satan.« Quo exiit, ab eo qui ubique est? sed quamdiu pressus potentia Dei, Satan quod appetiit, exercere non potuit, quasi ante faciem stetit; exit cum laxatus est ad effectum sui desiderii.  »Egressusque a facie.« Quia, dum usque ad cor preualere nequit, exclusus ab intimis exterius uagatur: et si mentem turbat, foris est: quia non interimit, sed erudit.

 Tempora tentationibus congruunt. Tempus tentandi aptum elegit, cum filios eius in conuiuio inuenit: prenuntiatio tribulationis est letitia satietatis.

uERS. 13.---»Cum autem quadam die filii et »filie, etc.« Apostoli et omnes fideles. Maior filius Iudaicus populus lege generatus; minor, Gentilis in fine uocatus. In domo ergo primogeniti, apostoli conuiuantur: quia adhuc Scripture sacre deliciis in collectione solius Iudaici populi uescebantur, quibus tunc dictum est: »In uiam gentium ne abieritis  .«

»Comederent et biberent, etc.« Comedere, est bonis operibus gaudere: uinum bibere, est desiderio celesti estuare.

»Fratris sui primogeniti, etc.« Prior nascitur in corde sapientia, etc., usque ad ut quid preoccupata mens perdidit, afflicta recipiat.

uERS. 14.---»Boues arabant, etc.«  Boues arantes, id est, boni bene operantes, asine simpliciter uiuentes; he iuxta boues, quia intelligentia eorum pascuntur. Sabei captiuantes, id est demones, pueros, id est incipientes, nondum uirilis constantie, gladio, id est desperatione eternitatis. Nuntius qui euadit, propheticus sermo est: qui ait: »Captiuus ductus est populus meus: quia non habuit  scientiam ;« quia dum fiunt mala que predixit, quasi sanus ad Dominum redit: captiuatis enim infirmis, uera predixisse cognoscitur.

uERS. 15.---»Et pueros.« Pueros uocat cautelam illam diligentie, per quam his prouidet, que et in eo percutitur.

uERS. 16.---»Ignis Dei cecidit e celo.« Celum doctores legis, sacerdotes, de quibus ignis inuidie cadit super oues et pueros, id est, innocentes et infirmos. Puer sanus redit, quia uera dixisse prophetiam claruit zelus apprehendit populum ineruditum.

 Oues cogitationum innocentia. Ignis de celo, id est, ab ereis potestatibus flamma liuoris irruit, et sepe mundas cogitationes ardore libidinis  accendit: qui ignis est Dei, non facientis, sed permittentis; et quia subito impulsu circumspectiones obruuntur, custodes pueri occiduntur. Sed sola discretio, id est, ratio animo damna nuntiat, et quasi Dominum ad lamenta uocat.

uERS. 17.---»Chaldei fecerunt,« etc. Chaldei interpretantur feroces, etc., usque ad isti pueros percusserunt gladio, id est, persuasione sinistra, etc.

»Camelos, etc.« Camelus mundum animal partim, etc., usque ad et sola discretio animo quod ploret renuntiat.

»Ut nuntiarem tibi, etc.« Nuntiantur mala, et multa, et subita, ut super uulnus uulnere irrogato impatienter ferat; et callidus hostis non tam iactura rerum quam ordine nuntiorum pertentat. Prius praua  nuntiat, post maiora, tandem mortem filiorum: ne iam orbato uilesceret rerum amissio, cum non essent heredes quibus hoc seruaret. Gradatim ergo deteriora audit, ut in eius corde omne uulnus locum inueniat.

uERS. 18.---»Filiis tuis, etc.« , Filii et filie  sunt apostoli et plebes subdite, qui in Iudea Scriptura uescebantur. »uentus,« id est, fortis tentatio a deserto, id est, cordibus Iudeorum, uel immundis spiritibus prorumpit: et quatuor angulos in quibus stat domus, sacerdotes, scribas, seniores populi, Phariseos, commouit. Domus, id est, Iudea in persecutione Domini cadens apostolos in desperatione obruit. Et uerus est sermo de persecutore populo: »Dilectus meus in domo mea fecit  scelera multa ,« Et de apostolis: »Proximi mei a longe steterunt .« Et: »Percutiam pastorem, et dispergentur oues ,« etc.

»In domo fratris,« id est, in maioris fratris conuiuio Satan obruit filios, quia per negligentiam maiorum querit aditum in mortem minorum; et in alios magis accipit uires, quando eos qui per custodiam aliis presunt, seruire letitie conspicit. Non quidem illi uentri uacabant; sed cum inter conuiuia intentio mentis bona minus feruet, minus preuidet.

uERS. 19.---»Repente uentus.«  Latenter dicitur contra eum elementa mouisse ille, cuius nutu mota sunt: licet diabolo semel a Deo accepta potestate ad usum nequitie sue elementa concutere, ut et damnatis in metallo, ad usum ignis et aqua seruit.

 »A regione deserti.« Regio deserti, etc., usque ad nominatam iram in ere monstrat, uentus irruit.

uERS. 20.---»Tunc surrexit Iob, et scidit uestimenta sua.«  Ruente domo, etc., usque ad ut totum cor in Dei amore ardens eas deuotionis perfectione consumat. »Et tonso capite.« Magna constantia putatur, etc., usque ad et se diuine potentie consentire ostenderet. »Corruens in terram.«  Cadens adorauit, quia ille ueram orationem exhibet, qui quod puluis sit humiliter uidet. Unde et dicit: »Nudus egressus sum de utero matris mee.« Nudum in fide prima gratia genuit, nudum eadem suscipit. Cum pulsatus uitiis quasi nudus ad misericordiam refugit, et aliqua uirtute aliquando detectus,  ipsa humilitate melius uestitur: non sibi sed Deo tribuens quod habet, Dominus dedit bona, ea Dominus etiam tollit, quod ideo ad tempus fit, ut humilis melius habeat.

uERS. 21.---»Nudus egressus sum.« Nudum me huc intrantem terra protulit, nudum me hinc exeuntem terra recipiet. Consolatio ex conditione rerum, quod propria non perdidit, sed accepta et relinquenda recolit: tempus quo necdum ista habuit preuidet qualis exiturus. Consolatur etiam se ex iustitia Dei.

»De utero matris mee.« Mater Christi Synagoga est, que in se eum opertum littera tenuit, nec nudum in deitate uidit, sed ab ea nudus ad Gentes uenit. Ecce Ioseph, quem purum hominem credens Synagoga, adulterino complexu eum constringere  uoluit: cui tegmen littere reliquit, et se conspicuum Gentibus prebuit. Sed nudus reuertetur, cum in fine mundi reliquiis Isrel Deus innotescet. »Dominus dedit.« Iudea dum uenturum credidit, abstulit, cum ipsa uenientem contempsit. »Sicut Domino placuit.« Cum turbamur, ad iudicium Dei recurrere debemus, et maiores laudes reddere, quia pulsari uerius nos nouimus.

uERS. 22.---»In omnibus his non peccauit Iob.«  Dolens animus debet se custodire, etc., usque ad corde non tumuit, ore non murmurauit, lingua contumax non fuit.



CAPUT II.

uERS. 1, 2.---»Factum est autem, etc.« »Unde  uenis?«  Hoc non ut prius, etc., usque ad qui minuere uoluisti, profectui seruisti.

uERS. 3.---»Innocentiam.« Innocentiam retinet qui etiam post lapsum scintilla rationis excitatus fideliter penitet.

 Quomodo Pater in Christum, cum quo idem est, motus est per Satanam? quia Christus homo non pateretur, nisi Adam peccasset, cum Satan Adam mouit, in Christum Deum commouit. Frustra, quia penam tulit sine sua culpa; sed non frustra, quia soluit quod alter rapuit.

uERS. 4.---»Pellem pro pelle.« Diabolus per miracula Filium Dei, sed propter humilia purum hominem putauit. Hunc ergo iudicans ex aliis, qui in loco pastorum aliena damna contemnunt, quasi non  motum multis subtractis, quasi que extra se sunt, dolore proprie carnis tentat, quasi pro se doleat, qui non pro aliis. Hoc cum fieri petit, dicit desideriis; hec et per membra uerbis et desideriis intulit, per que dixit: »Mittamus lignum in panem eius ,«, id est, configendo corpori eius stipitem crucis adhibeamus.

 Pellis pro pelle datur, quia sepe, dum ictus contra oculum uenit, manum opponimus, ut potius in ipsa quam in teneriori uulneremur: hoc consuete fieri sciens, dicit: »Pellem pro pelle, et cuncta que habet homo« Quasi, ideo Iob extra se tot flagella equanimiter sustinet, quia ne ipse feriatur, pauet: et cura sui minus de suis sentit; unde ipsum ferire  expetit: »Mitte manum tuam,« quod Deus recte permittit, ut sepe uictus obmutescat.

uERS. 5.---»Alioquin mitte manum tuam.« Sepe diabolus, postquam mentem impugnauit, ad tempus cessat, ut securam repente irrumpat: ideo iterum Iob expetit, quod Deus ei reticendo concedit. »Et tange os eius.« Per os et carnem intelligit uitam corporalem, per animam intelligit rationem, ut superius.

uERS. 6.---»Ecce in manu tua est.« Potestatem per suos in carnem Christi Satan habuit, sed animam seruat, non quod non tentet, sed quod non superet; uel animam, id est, charos et ei electos a iure suo amittit, cum illum occidit a planta pedis usque ad uerticem: quia ab exordio mundi membris  eius dura intulit, et usque ad caput ipsorum, id est Christum, seuiendo peruenit. »Ecce in manu tua.« Sinit nos tentari, ut uideamur nobis infirmi, et tamen custodit.

uERS. 7.---»Egressus igitur Satan.«  Accepta licentia, etc., usque ad penitendo respicit, ne qua elatio surgat.

uERS. 8.---»Qui testa saniem radebat.«  Testa ex luto fit, etc., usque ad sed deteriores qui elatione, ut uxor Iob que superba suadet uiro.

uERS. 9.---»Dixit autem illi uxor sua.«  Primam diaboli tentationem ostendit, etc., usque ad sed in asperitatem dilabuntur.

»Adhuc tu permanes in simplicitate tua.« Simplicitatem arguit, quod terrena despicit et eterna  cupit, quasi dicat: Quid simpliciter eterna petis et super his male gemis, excidens  et mala presentia, uel moriens euade. Sed hec passi sunt illi forma rectitudinis. Unde ait: »Quasi una de stultis, etc.,« ferientes extra sustinent, peruersos intus docent: ibi fortes, hic misericordes: ibi aduersos repeliunt, hic suos protegunt; et grande est in acie hoc utrumque facere. »Adhuc tu permanes.« Eua uerba sua repetit, quasi dicens: Desere simplicitatem, id est, obedientiam, uetitum comedendo contemne. »Benedic Domino et morere.« Id est, transcendendo preceptum, ultra quam es conditus uiue. uide ordinem: post uulnera uerba hostis intulit, quia cum uis doloris ingrauescit, facilius parua persuasio aliquem capit: propter quod qui cetera  abstulit, uxorem reseruauit.

uERS. 10.---»Quasi una de stultis, etc.«  Quia sensus, non sexus in uitio est: non ait una de mulieribus, sed »de stultis mulieribus:« quod prauum sapit, accidentis stultitie est, non conditione nature. »Si bona suscepimus, etc.«  Magna consolatio est in malis bonorum reminisci, ne sit omnimoda desperatio, sicut in letis temperat ab elatione preuisio mali. Unde dicitur: In die bonorum ne sis immemor malorum, et in die malorum ne sis immemor bonorum. »Si bona,« id est, si ad eterna bona tendimus, cur non mala presentia sustinemus? »In omnibus his,« etc.  Duobus modis labiis peccamus, cum non iusta dicimus, uel cum iusta tacemus.  Sed Iob nec contra ferientem superba dixit, nec contra suadentem recta reticuit. Patientiam habuit, Deo gratias agens, insipientiam coniugis arguendo docens: et sic uictus ardentius hostis instigatur, et quia uxor tacuit alios excitauit ad contumelias. »In omnibus.« Qua sancti in omnibus, que extra et intus patiuntur, nec iniuriis Dei excedunt, nec in contumeliis prauorum.

uERS. 11.---»Igitur.«  Amici hereticos significant, etc., usque ad hypocrite nolentes esse, sed uideri docti. »Audientes.« Non dicit audientes, ideo quod uitia hec audiant, sed diabolus qui per ista tentat hec intelligit. »Tres amici.« Numerus iste moralis uel mysticus tres turmas Chaldeorum significat, id est, impugnationem que fit in opere,  lingua, et cogitatione, hec enim omnia impugnat.

»Condixerant, etc.«  Quia in falsitate concordant, et dum sua docent, quasi consolantur. uere autem consolantur in afflictione presenti, qui de eternis erudiunt. Heretici amici nominantur, quia non ex sua nequitia, sed ex nostra benignitate nominandi sunt: ut, »Amice, ad quid uenisti ?« »Condixerant.« Quia quedam uitia contra nos inter se coniunguntur, ut superbia et ira, remissio et timor: que etsi diuersa sint, tamen ad eumdem finem tendunt, id est, ad subuersionem spiritualis Iob.

uERS. 12.---»Cumque eleuassent procul oculos.« Qui in imo sunt oculos leuant, etc., usque ad quasi hostes per intentionis hostiam in amicos mutamus.  »Exclamantes plorauerunt.« Quia speciem percussi plaga mutauerat, speciem consolatorum spontaneus dolor immutat: quia dolentem non potest consolari, qui non concordat dolori, sed herens trahit. Ideo, uidentes corpus scissum, uestes scindunt; uidentes mutatum, capita fedant puluere, ut facilius Iob audiat eos, dum aliquid de sua afflictione in eis uidet. uidendum tamen est consolatori, ne nimis dolens afflictum grauet, et dolentem desperare faciat: forsitan amici Iob nimis doluerunt, nescientes mentem percussi, quasi ille a corde cecidisset. »Sparserunt puluerem.« Puluis terrena intelligentia; caput, mens; celum, preceptum superne locutionis. Puluerem super caput in celum mittere, est seculari intellectu mentem corrumpere, et de uerbis celestibus terrena  sentire. Dies intelligentia, nox ignorantia, septem uniuersitas. Sedent ergo, id est, condescendere se simulant infirmitati Ecclesie; et in his in quibus uerum lumen intelligunt, et in his in quibus habent ignorantiam, et sic dolos deceptionis parant.

uERS. 13.---»In terra.« Quia speciem humilitatis ostendunt, ut superba suadeant. uel terra est incarnatio Christi, quam quidam heretici non negant, sed uel de deitate, uel de incarnationis qualitate discordant a nobis: quia ergo illam non negant, quasi cum Iob in terra sedent. »Septem diebus.« Ignoratur utrum continue, an tot diebus crebra uisitatione insisterent. »Diebus et noctibus.« Quia uel in hoc, quod uere, uel in hoc quod stulte sapiunt,  incarnationi non contradicunt. »Nemo loquebatur ei uerbum.« Quia tunc tacent hostes, si filios Dei predicando generare negligimus: sed si recta loquimur, tunc graues contumelias ingerunt, in uocem doloris contra nos erumpunt. Loquuntur quidem semina errorum: cum corda fidelium torpere uident: sed cum uident alta sapere, de erumna seculi dolere, ad celum reditum querere, circumspecte linguam frenant.

»Nemo loquebatur.« Sunt enim multi, etc., usque ad et nisi sacrificio purgentur, puniendi sunt.

»uidebant enim dolorem.« Quia tunc timent praua loqui, cum amoris Dei dolor corda fingit: quia tunc non proficerent, sed et quos tenebant, bonis exercitatis perderent.



CAPUT III.


uERS. 1.---»Post hec, etc.« Attentos facit, quasi ad occulta que clausis uasculis tegebantur, sed aperto ore eorum deteguntur, ut eorum intimo odore recreemur. Hucusque triplex expositio, hinc prout singula exspectent loca.

 »Maledixit diei suo.« Ecce hoc non secundum historie superficiem, quia et malum est hoc et impossibile. Dies enim in quo natus fuit, iam non erat, et otiosum est maledicere rei non existenti, perniciosum uero si existeret: nec iam potest dies preteritus uerti in tenebras, nec ei possunt conuenire cetera que sequuntur, nec abortiuus  requie frueretur, ideo hic nichil secundum litteram.

 »Post hec.« Id est post omnia predicta, que passus est, tacentibus etiam amicis. Cum ergo patienter in omnibus gratias egit et bene docuit, nunc nullo instigante non est credendus ex impatientia ad maledictionem prorumpere, sed quietus hoc dicit, quia inter mala laudauit Deum. »Maledixit.«  Maledictum duobus modis dicitur, etc., usque ad et medicamen ponit.

uERS. 3.---»Pereat dies in qua natus sum.« Non conditus, etc., usque ad sed peccati tenebras intulit.

»Pereat dies.« Dies, mundi prosperitas, qui in nocte desinit, quia ad tribulationem perducit: uel, dies, peccati delectatio; nox, mentis cecitas. Homo tribus modis dicitur, per naturam, per culpam, et  per infirmitatem. Homo ergo in die nascitur, nocte concipitur: quia ad delectationem peccati non rapitur, nisi prius per mentis tenebras infirmetur. Sed pereat dies, id est, peccati delectatio uigore iustitie destruatur.

»Et nox.«  Id est, quod cecata mens per consensum perpetrat, dum blandimenta delectationis caute non perspicit, penitentia exstinguat: ne culpa, que blandiri incipit, ad interitum trahat.

uERS. 4.---»Dies illa,« etc.  Id est, exordio delectationis, ad quem finem perditionis rapit, uideatur, et per penitentiam crucietur. Quod si ita punita est. »Non requirat.« In iudicio ut puniat;  et non illustrabit. Illustrat lumine, qui arguit: sed quasi tegitur, qui in memoria iudicis non reuocatur. Unde: »Quorum tecta sunt peccata ,« nec tunc in conspectu omnium monstrentur.

uERS. 5.---»Non illustretur, etc., obscurent eum.« Id est, diem delectationis, ne ab eo qui omnia uidet, uideatur. »Tenebre.«  Id est, lamenta penitentie uel occulta Dei iudicia, a quibus preueniente gratia absoluimur, quam nos mereri nescimus. »Et umbra mortis.« Id est, mors Christi secundum carnem, etc., usque ad in quo misericordia subuenit, hoc homo puniat: unde sequitur: »Occupet eum caligo.« Id est, mentis confusio, de qua dicitur: »Est enim confusio adducens gloriam. « »Et inuoluatur.« Omni parte. »Amaritudine.«  Penitentie: sed si dies, id est, delectatio peccati, sic punitur: quid nox, id est, consensus ad culpam?

uERS. 6.---»Noctem illam tenebrosus turbo possideat.« Quasi turbo tempestatis est concitatus, etc., usque ad pro cecitate damnationis in qua nati sumus. »Non computetur in die anni.« Annus superna gratia, etc., usque ad sed exors ab illa patria in eternum est. Unde subdit:

uERS. 7.---»Sit nox illa solitaria.« Quia a frequentia illa separatur, uel hominem, quem sibi socium fecerat, amittit: et electis per gratiam redemptis solus cum corpore suo gehenne traditur. »Nec laude digna.« Homo cum substratus, idola coluit, in quibus demonia quasi tenebras noctis  laudauit: sed iam idolis reprobatis, nox est laude digna.

uERS. 8.---»Maledicant ei.«  In ueteri translatione, etc., usque ad et in fine solutus aperte bella gerat. »Leuiathan.« Id est, additamentum eorum, id est, hominum, in quibus post suggestionem mala addere non cessat. uel exprobrationem, quia cum Ade addere deitatem spopondit, et quod habebat, abstulit. Hic a propheta serpens tortuosus dicitur, qui molliter quasi blandis uerborum finibus insidias infundit. Et uectis, quia durus per malitiam ad necem percutit. Suscitatus aperte aget, interim autem latenter.

uERS. 9.---»Caligine« Eius noctis. »Obtenebrentur stelle.« Id est, hypocrite, qui lucent per  opera ad oculos hominum. He sunt que cauda draconis, id est, extrema persecutione Antichristi, trahuntur; he obtenebrantur, quia malitia hostis sic preualet eis, ut apertis malis inuoluantur, quales intus, tales exterius. »Exspectet lucem.« Hoc secundum membra eius, etc., usque ad que Christum prophetando sustinuit, sed uenientem non cognouit. »Nec ortum surgentis aurore.«  Ortus aurore est noua natiuitas resurrectionis, qua sancti cum carne orientur ad uidendum lumen eternum. Sed quantumcunque hic fulgeant electi, nequeunt penetrare que erit illa gloria illius noue natiuitatis: hec nox non clausit, sed aperuit ostia uentris, quia concepto homine, ad peccatum desideria concupiscentie, reserauit.  His autem ostiis, id est, desideriis concupiscentie carnalis reseratis, ad innumera corruptionis mala pertrahimur. Unde grauati gemimus: quia hoc iustitia exigit, ut quod sponte fecimus, inuiti toleremus.

uERS. 10.---»Quia non conclusit ostia uentris, etc.« Hoc de ipso capite, etc., usque ad ut latrones dicimus captis uitam dare, si non auferunt.

uERS. 11.---»Quare non in uulua mortuus sum.« Non est credendum, etc., usque ad ne ad delectationem suggestio traheret. »Et egressus ex utero.«  Quia peccatum conceptum foras, etc., usque ad dum contentionem proprie carnis contra spiritum ferunt.

uERS. 13, 14.---»Nunc enim.«  Per nunc,  quod est presentis temporis, stantem semper in presenti, id est, eternam quietem designat. »Requiescerem cum regibus.« Id est, angelis, quod subiecta regunt. Qui et consules, quia nobis uoluntatem Dei nuntiando consulunt. uel reges, dicit sanctos predicatores, qui se regunt, et consules terre, quia terrenis bene consulunt. Dicit ergo quod si non peccaret, illuc etiam non redemptus ascenderet, ad quod apostoli et sancti predicatores post redemptionem cum magno labore perueniunt, qui non differuntur ut antiqui, sed mox post mortem intrant celum. »Qui edificant,« Omnis terrenus densis cogitationum tumultibus corde comprimitur, et frequentia desideriorum quasi turbarum calcatur. Sed solitudines edificare, est a secreto cordis terrenorum desideriorum  tumultus expellere, et in amorem intime quietis anhelare, ut possit dici: Unam petii a Domino, et hanc requiram, etc.

uERS. 15.---»Cum principibus qui possident aurum.« Principes sunt Ecclesie rectores, etc., usque ad qui autem futura preuidit, iam preterita recolit.

uERS. 16.---»Aut sicut abortiuum.«  Quia quod abortiuum, ante tempus oritur, exstinctum protinus occultatur. Hi sunt sancti, cum quibus se quiescere potuisse considerat, qui a mundi exordio ante tempus redemptionis fuerunt: et tamen mundo se mortificauerunt. Tempus primum ante legem, quod patres secundo mortuos protulit, quasi uterus abortiui fuit: et ipsi quasi ab utero mortui sunt,  qui sine tabulis legis Deum naturaliter timuerunt, et futurum redemptorem credentes uoluptates occiderunt. »Absconditum.« Quia paucis a Moyse memoratis, etc., usque ad quos spiritus prophetie irradiauit, ut ipsum Iob.  Iam quietem huius lucis aperit, et quid apud eam quotidie agitur de conuersatione impiorum uerbis manifestioribus demonstrat.

uERS. 17.---»Ibi impii.« Id est, in luce Christi, quam antiqui prestolati sunt, Gentiles a turba desideriorum mundi cessant, et tranquilla mente iam eternam quietem pregustant. Et hoc est: »Et ibi requieuerunt.« In mundo fortes robore, non fessi dicuntur. Qui uero in amore Dei roboratur, salubriter  a sua uirtute deficit, et quo fortius eterna petit, eo magis fessus, in terrenis moritur. Unde: »Concupiscit, et deficit anima mea in atria Domini .« Dum ibi dicit lucem, locum electorum quo continentur, ostendit.

uERS. 18.---»Et quondam uincti.« Iusti, etsi a desideriis quieti, dum tamen in corpore, molestia sue corruptionis ligati sunt. Corpus enim grauat animam, et repugnat caro spiritui. Sunt et uincula corporea, fames, sitis, et huiusmodi que hic nequeunt solui: sed et ab omnibus in libertate glorie filiorum Dei soluentur. uide gradus: impii conuersi cessant; exercitati in intimo sinu quiescunt; a uinculis corruptionis absoluti ad libertatem perueniunt. Sed quid hic interim egerint, subdit: »Qui non audierunt,  etc. »Exactor diabolus, qui semel nummum deceptionis homini contulit, et quotidie debitum mortis exigit, uox eius est tentatio. Audit qui tentatur, et resistit: exaudit qui consentit. Idem de interna pace, quia quod mens ualde amat, sepius replicat.

uERS. 19.---Paruus et magnus ibi sunt.«  Quia hic est discretio operum, ibi erit dignitatum. Unde: »In domo Patris mei mansiones multe sunt. « »Et seruus.« Qui peccat, seruus est peccati, quia hic nunquam liber fit, dum iudicem metuit: sed ibi liber erit, ubi de uenia nulla dubietas erit. Erit quidem ibi memoria culpe, non que mentem polluat, sed que sine lesione beatitudinis, arctius beatitudini et letitie astringat, ut sanati  dolorum sine dolore recordamur; unde amplius medico gratias agimus.

uERS. 20.---»Quare misero data est lux?«  Contemplatus requiem, ubi liber a Domino despicit seculi prospera, que ab ea retrahunt. »Quare misero data est lux,« id est, prosperitas in peregrinationis miseria: quia, si non iustum penitus opprimit, tamen mentem in amorem Dei et in dispensatione sui diuidit; unde addit: »Et uita his qui, etc.« Amaritudo est omni iusto, etc., usque ad uel in regimine preesse.

uERS. 21.---»Qui exspectant mortem.«  Id est, penitus se mundo mortificare desiderant, sed occulto Dei iudicio non uenit, quia occupari iniunctis honoribus compelluntur, quod Dei timore tolerant;  et intus est desiderium pietatis, et foris explent ministerium ordinis, ne per superbiam contradicant Dei dispositioni: et sic et multis prosunt, et quo se imperfectos uident, per humilitatem amplius surgunt: et quod a desideriis differuntur, ipsa tarditate ad eadem dilatantur: unde addit, quasi effodientes, etc. »Quasi effodientes thesaurum.« Quia qui thesaurum fodiendo querit, etc., usque ad exempla contemplationis inuenit, unde diues sit.

uERS. 22.---»uiro cuius.« Ecce cum quereretur quare misero data est lux, ostendit hic, uia abscondita est uiro: quia si iam bene agit, quid aget in fine nescit; uel aliquando que putantur Deo placere, displicent.

 uERS. 23.---»Circumdedit eum Deus.«  Quia licet celestia desideret, tamen quid de se intus dispositum sit nescit. Sunt et circa eum tenebre ignorantie, preteriti est immemor, futura non inuenit, presentia uix nouit, intima dispensationis Dei penetrare nequit. Qui uero has tenebras intendit, flet: et omni uisu supernam lucem requirit: unde fit aliquando, ut in pio fletu interni gaudii claritas erumpat; unde sequitur:

uERS. 24.---»Antequam comedam.« Comedere est contemplationis luce pasci, quam non habet nisi qui prius in hoc exsilio, quasi ubi non sunt bona gemit, et suspirat desiderio et exsequitur uim lacrymarum.

»Et quasi inundantes aque, etc.« Aque inundantes multis uoluminibus impetu feruntur, sic in  lugentibus multa uolumina, dum qui apud Deum decernatur, nesciunt: dum preterita sua recolunt, futura pertimescunt, et in bonis suis ne errent, uerentur: quos dum flagella Dei corripiunt, se offendisse suspicantur: unde addit:

uERS. 25.---»Quia timor.« Flent enim, quia deseri se timent: et ne pia percussio non sit discipline, sed uindicte, unde: »Quis nouit potestatem ire tue? « Aliquando enim est gratia quam dicimus iram, et aliquando ira quam dicimus gratiam, unde necesse est ut in omnibus timeatur; in prosperis, ut non sint sibi data ad maiorem excecationem, non ad consolationem, ut bonis solet fieri, ne sit in aduersis initium pene.

uERS. 26.---»Dissimulaui.«  Et si semper  cogitando, etc., usque ad si Iob qualis in potestate fuit ad exemplum proponit.

»Nonne dissimulaui?« Potestas habita et ad utilitatem cogitanda, et propter tumorem dissimulanda, et potens ut prodesse debeat, posse se sciat.

»Nonne silui?« Ecce qualis est in ore.

»Nonne quieui?« Ecce qualis erga illicita, etc., usque ad quia nostra perfectio culpa non caret, unde addit:

»Et uenit super me indignatio.« Unde magna arte dicturus uerbera, premisit recte facta, ut in his quisque consideret que pena maneat iniquos, si ita hic castigat iustos, ut si iustus uix saluabitur, impius ubi parebit?



CAPUT Iu.

 uERS. 2.---»Si ceperimus loqui tibi.«  Molliter incipiunt, sed in aspera prorumpunt. Sic heretici blanda uerba proponunt, ne caueantur, sed aspera subinferunt.

»Sed conceptum.«  Perfecti nec in corde peruersa concipiunt que silentio compescunt. Alii praua concipiunt, sed silentii uigore magno constringunt: alii et concipiunt et mox efferunt. In sensu leues, in lingua precipites. De his est Eliphaz, qui suo experimento de omnibus idem sentit.

»Tenere quis poterit.« Quasi uellet retinere: in quo innuit se in loquendo offensurum.

uERS. 3.---»Ecce docuisti plurimos.«  Certa bona sunt que et ille fatetur, qui criminari  uult. Quantus ante fuit qui tot suis occupatus disponendis, etiam libere alios docuit, actu et uerbo recta ostendens? Quia uero criminator bona de eodem dicit, ad crimen inflexit, dicens:

uERS. 5.---»Nunc autem uenit, etc., quasi non seruasti recta que dicebas.« Nota autem quod sunt iniqui, et bona iustorum que nota negare non possunt, dicunt, ne praui uideantur: et ut inde magis credatur eis, in malis que inserunt, et hec ipsa bona ad cumulum reatus inuertunt. Hic recta Iob ergo dixisse, sed non seruasse, quasi suo testimonio malus reprehenditur: inferius male loqui notatur, ut taceat. Et hi sunt duo modi quibus bonos impetunt mali, dicentes eos uel praua dicere, uel bel bona que dicunt non tenere.

 »Defecisti, etc. Ubi est timor tuus?« Quasi de uirtutibus miretur perditis, quas congruo ordine ponit. Sicut in uia seculi audacia fortitudinem, timor debilitatem parit, ita et in uia Dei audacia debilitatem, timor Dei fortitudinem: quia qui Deo iungitur, potestate quadam super omnia leuatur; fortitudo non nisi in aduersis ostenditur, unde patientia additur, quia in fortitudine quasi proficit, qui mala aliena non motus tolerat. De patientia perfectio nascitur, unde in patientia animam possidere, homo dicitur, id est, in omnibus recte uiuere, cunctis motibus mentis ex uirtute dominari: qui enim se uincit, contra omnia est fortis.

 Quoniam autem inuehendo corripuit, nunc quasi exhortando subdit:

 uERS. 7.---»Recordare, obsecro te.« Sed et hoc reprehensibiliter agit. Innocens enim et rectus sepe hic funditus delentur, etsi ad eterna seruantur: sed qui non pro eterna sed terrena mercede Deo seruiunt, ipsi sibi fingunt quod querunt, et docere presumentes cum terrenam securitatem predicant cunctis suis laboribus ostendunt quod amant.

uERS. 8.---»Quin potius uidi eos.«  Dolores seminat, qui dicit. Fraudulenta metit, qui dicendo preualet. uel dolores seminat, qui peruersa agit. Metit, qui in eis prosperatur. Hi non  pereunt, sed felicius hic iustis uiuunt. Patitur enim Deus quosdam hic preualere, ut mundius uita iustorum purgetur. Punit mox alios, ne putetur humana negligere, et multa mala preterire, ut corda innocentium,  qui pusillanimes sunt, confirmet: uerius autem diceret de omnibus, in fine; generaliter poterat dici, quod innocens et rectus non perit, quia etsi hic atteritur, apud Deum uera salute reparatur. Et mali pereunt, quia etsi hic altius crescant, in fine durius ferientur. Sed quia dicit, recordare, patet transacta ad mentem reduci, non futura enuntiari.

uERS. 9.---»Flante Deo perisse.«  Nos conflamus erem, dum ab extra intus trahimus, et ab intus extra reddimus. Deus ergo in retributione flare dicitur, quia ab exterioribus causis intus iudicii consilium concipit, et ab interno consilio exterius sententiam emittit, id est, a malis nostris que extra  uidet, iudicium intus disponit, et ab interno conceptu extra damnationem facit. uel flare Deus, id est, irasci dicitur per simile, quia nos cum irascimur, flatu furoris inflammamur. Flat ergo Deus irascendo uindictam cogitans, cum, post longam patientiam, qui in se tranquillus est reis uidetur turbulentus, cum ipsi coram eo reatu suo turbentur.

 Postquam clementer monuit, aperte increpat. »Rugitus leonis,« id est, seueritas et terror ipsius Iob: »uox leene,« loquacitas coniugis, »dentes catulorum,« edacitas filiorum destructa est. Rigidus exsultat, quasi iure essent damnata. Tigridi etiam Iob comparat pro maculis simulationis. Hypocrita enim, qui rectus uidetur, habet latentia uitia,  que aliquando erumpentia colorem uariant. Preda est iustorum gloria, quam sibi arripit: putans ergo iste sanctum Iob bona que in eo nouerat, per hypocrisim tenuisse, dicit:

uERS. 11.---»Tigris periit.« Hoc est uarietas tue simulationis exstincta est, etc., usque ad hi tales per sapientiam putant se omnes transcendere.

uERS. 12.---»Porro ad me dictum est uerbum absconditum.«  Abscondita se heretici audire simulant, unde et latenter predicant, ut sanctior eorum predicatio habeatur, non aliis equa.

»Furtiue, etc.«  Quia non cum aliis per ostium intrant, sed rimas querunt praue intelligentie, quia uero fur lumen timet, addit:

uERS. 13.---»In horrore uisionis nocturne.«  In pauore nocturne uisionis se percepisse uenas susurri diuini dicunt, quia ut alta iactent, uix ea posse se capere dicunt. Sed dum ita alta notant, testes contra se nequitie sunt. In nocturna enim uisione dubie cernitur.

»Quando solet sopor occupare.« Hoc est, dum omnes inferius dormiunt torpore, nos ad alta et superna percipienda uigilamus. Et dum aliquando hoc despici uident, seipsos timere simulant quod dicunt, unde subdit:

uERS. 14.---»Pauor tenuit me.« Ut miri uideantur in altis, quasi pertimescunt que fingunt: et tamen audaces sunt proferre, que asserunt uix se potuisse audire.

»Ad me dictum est uerbum.«  Filius Dei  dicitur, etc., usque ad eo magis rectitudinem eius repressa formidat: unde subdit:

»In horrore uisionis nocturne, etc.« Id est, in pauore occulte contemplationis, in qua nichil manifeste, sed quasi imaginarie, uidetur. Sed ad hanc nemo pertingit, nisi carnalibus desideriis repressis, unde:

»Quando solet sopor occupare homines.« uigilat qui curis seculi intendit: dormit in quiete qui fugit. Hic est Iacob qui in itinere dormit et angelos uidet, id est, in cursu huius uite a secularibus rebus oculos claudit quod ad concupiscendum culpa primis parentibus aperuit. Et nemo ad uidenda interna perducitur, nisi ab his que exterius implicant  subtrahatur; unde: »uacate et uidete: quoniam ego sum Deus .« Sed quo animus in contemplatione leuatus super se altiora conspicit, eo in se terribilius tremit, unde:

»Pauor tenuit me et tremor et omnia ossa.«  Id est, fortiora acta, etc., usque ad stimulum carnis sentit, addit:

uERS. 16.---»Stetit quidam.  Ut incomprehensibilia se nouisse iudicent, etc., usque ad quia bonum commune specialiter sibi arrogauit.

»Inhorruerunt pili carnis mee.«  Pili sunt superflua quelibet humane corruptionis cogitationes uite ueteris: quas si a mente excludimus, pilos carne incidimus, ut non dolore fatigemur. Unde Moyses: »Leuite radant omnes pilos carnis sue  .« Hec autem subtilius in nobis conspicimus, cum alta penetramus, unde recte nunc dicitur:

»Cum spiritus transiret.« Cum enim mens uera uidet, durius se de superfluis cruciat. Transeunte ergo spiritu, pili pertimescunt, quia ante uim compunctionis superflue cogitationes fugiunt, quia intima uisio animam contra se inflammat; et dum illicita districte resecat, mens latius speculationi inheret, et bene figit spiritum qui transibat, nec tamen hec ipsa mora contemplationis uim pietatis plene aperit, unde subdit:

»Stetit quidam cuius non agnoscebam uultum.«  Quidam non dicitur, etc., usque ad per ceternam eius speciem conspicit, subdit:

 »Imago coram oculis me.« Imago Patris Filius est, qui dicit: Nemo uenit ad Patrem, nisi per me.

»Et uocem quasi aure lenis audiui.«  uox aure, cognitio, etc., usque ad qui ex hoc auditu, didicit.

uERS. 17.---»Nunquid homo comparatione Dei iustificabitur?« Hoc in contemplatione nouit, quod iustitia humana diuine comparata iniustitia, ut que lucerna in tenebris lucet, in sole caligat: quod potuit, quia qui lucem uidet, scit quid de tenebris estimet.

»Aut factore suo purior?«  Hoc estimat qui contra flagellantem murmurat. Sed debet scire, quia impie non flagellat, qui mira ex nichil fecit, et  conditor nature non est iniquus iudex culpe. Etsi iste iniuste Iob redarguit, recte tamen modum creature in comparatione Creatoris describit. Puriorem ergo se uir factore suo estimat, si contra flagellum querelam parat, eumque sibi procul dubio postponit, cum eius iudicium de sua afflictione redarguit

»Ecce qui seruiunt ei.«  Angelus etsi in statu suo immutabilis permanet, in hoc tamen quod creatura est, uicissitudinem mutabilitatis habet, et ita stabilis non est. Si enim natura hec mutabilis non esset, cum esset bene condita, in nullis cecidisset. Sed ex arbitrio habuit ruere uel stare, et in stantibus meritum fuit, motum mutabilitatis sue, studio uoluntatis fixisse. Hoc mutabilitatis argumentum est quod de apostata subdit:

 »Et in angelis suis reperit prauitatem.« Ex quorum comparatione infirmitas humana colligitur.

»Quanto magis hi qui habitant domos luteas.«  Id est terrena corpora, etc., usque ad conspiciunt curis seculi occupati; unde subdit:

uERS. 20.---De mane usque ad uesperam.« Id est, a uite sue exordio usque ad terminum perpetratione iniquitatis uulnerantur, a qua succisi in profundum ruunt.

 uel mane, prosperitas; uespera, aduersitas; sed per utrumque pereunt, quia per prospera lasciui, per aduersa impatientes ad insaniam surgunt. Et quia nullus eorum, scilicet, »qui de mane usque ad uesperam succidentur« intelligit, quid bonis afflictis hic seruetur, quid sibi futurum qui  hic bona putant. Sed quia non omnes sic deseruntur, subdit:

»Qui autem reliqui fuerint.« Id est, despecti mundi, quos seculum ut indignos reliquit, ut puer Aegyptius, id est, amator seculi, peccatis niger, sepe a seculo despectus relinquitur, ut non cum eo currat, sed fractus aduersis torpeat. Sed hunc Dauid, id est, Christus, inuenit, et in suum amorem conuertit, et cibo uerbi pascit, et ducem itineris, id est, predicatorem suum facit: quo duce conuiuantes, id est, mundi letitiam destruit, que eum comitem habere despexit.

»Auferentur ex eis.« Quia Deus sibi eos elegit.

»Morientur, et non in sapientia.« Interposita sorte iustorum, redit ad interitum non intelligentium.  Reprobi iustos despiciunt, quia per mortem suam inuisibilia querunt, uel per mortem uitam inuisibilem querunt. Sed ipsi, qui pariter mortem et sapientiam fugiunt, sapientiam quidem penitus deserunt, nolentes pro ueritate mori, mortem tamen non euadunt.



CAPUT u.

uERS. 1.---»uoca ergo.«  Quoniam hoc ueraciter contra iniquos protulit, quamuis latenter Iob in numero eorum proposuerit: fastu sapientie inflatus apertam irrisionem in Iob subdit: »uoca ergo,« id est, si afflictus clames, Deus non respondet, id est non dat effectum, quia in tranquillitate eum contempsisti; et »ad aliquem sanctorum,« id est,  sanctos in afflictione adiutores non habes, quia socios in hilaritate non habuisti.

 Post irrisionem subdit sententiam, etc., usque ad hec sapientes turbat, sed ira per uitium stultos trucidat.

»Et paruulum occidit.« Id est, dum ei inuidet, quem putat maiorem, etc., usque ad uel partem habendo quantitatem nobis restringit.

 Quia totis desideriis in terreno amore solidatur, unde primus Cain in terra ciuitatem construxit, alienus a celo hic felicius degit.

uERS. 3.---»Et maledixi pulchritudini eius.«  Quia cum ex uisa prosperitate malorum, pedes infirmorum nutent: fortes, uidentes que pena  ad gloriam eorum sequatur, prosperitatem eorum reprobant statim. Infirmus cum qualitate rerum mutatur, dum uidet prospera, laudat, dum mutantur, nichil esse iudicat: sed firmus cum ipsa gloria penam considerat sequentem, et mox damnat. Sed quia proficientes in mundo multos secum trahunt, subdit:

uERS. 4.---»Longe fient filii eius.« Id est, sequaces.

»In porta.«  Porta regni est dies iudicii, in quo electi intrant ad gloriam, ante quem filii huius mundi elati sunt, sed tunc conterentur.

uERS. 5.---»Et non erit qui eruat.«  Quia illos ibi ueritas eripit, quos hic per disciplinam premit.

 »Cuius messem.« Habet quisque donum intelligentie, quo recta intelligit et dicit: Sed quia eadem non amat nec facit, a messe quam habet, ieiunat; sed qui esurit iustitiam ab illo audiens recta, se reficit, unde: »Que dicunt, facite .«

»Et ipsum rapiet armatus.«  Diabolus ut inermis uincitur, cum aperta mala suggerens, omnia bona similiter tollere conatur: sed armatus uincit, alia bona intacta preterit, alia latenter corrumpit.

»Et bibent.«  Stultus sepe habet diuitias, etc., usque ad et studiosus tarditate prepeditur? respondet:

uERS. 6.---»Nihil in terra fit sine causa.« Quia inde ille iustius de negligentia punitur, iste de studio coronatur. Sed quia ad intelligendum recta  non modo studio, sed et persecutionibus erudimur, additum: »Et de humo non egredietur.«

»Et de humo non egredietur.«  Humus, id est, elementa mundi in penam uertuntur delinquentium; unde dicitur: »Pugnabit pro eo,« id est, pro Domino, orbis terrarum contra insensatos, sed tamen de eis non egredietur dolor, quia pena non nascitur de his que feriunt, sed de his qui peccando percussiones extorserunt: sed quo exterior pena castigat, eo mens ad superna leuatur; unde subdit:

uERS. 7.---»Homo ad laborem nascitur.« Quia impossibile est in hac peregrinatione sine labore esse: sed in eo quod caro affligitur, mens ad petenda alta leuatur. »uel homo,« id est, carnalis, mala  mundi sentit, quia inhianter bona eius appetit. Sed cuius mens hec transit, ut auis ad alta, penna spei leuatus, nil mali sentit, congaudeat et de flagellis, sed quia hec nullus suis uiribus ualet, subdit:

uERS. 8.---»Quamobrem ego te.« Id est, illum rogo per quem hec tribui scio.

uERS. 9.---»Mirabilia absque numero.« Quia diuinorum operum magnitudo, nec ex qualitate ualet discuti nec ex quantitate numerari.

uERS. 10.---»Qui dat pluuiam.«  Hec uerba mystica sunt, quia amici Iob societate eius eruditi erant. »Dat pluuiam terre:« cum arida gentilium corda gratia predicationis infundit.

»Irrigat autem aquis uniuersa.« Cum hominem  spiritu replet ad fructificandum. Homo dicitur omnia, quia cum omnibus habet aliquid commune. uel uniuersa, id est, diuites et pauperes, et omnes differentias hominum, quia bonum opus sequitur retributio.

uERS. 11.---»Qui ponit humiles in sublime.«  Ut modo despecti iudicent cum Domino.

»Merentes.« Quia quanto magis nunc aduersis tribulantur, et se per lamenta castigant, tanto sublimiorem sospitatem habebunt etiam in hac uita. Hec de electis possunt intelligi, ubi humiles alta mente omnia temporalia transcendunt, et afflicti sunt erecti sospitate, non insania, ut qui letantur cum malefecerint. Hi uero de certitudine eterne salutis hilarescunt.

 uERS. 12.---»Qui dissipat cogitationes.«  Cum reprobi cogitent mala, Deus aliquando ne contra bonos preualeant, uires tollit, ut effectu careant operis, et apud Deum conscientia rei sint.

uERS. 13.---»Qui apprehendit sapientes.«  Quia consiliis Dei humana facta etiam tunc congrue seruiunt cum resistunt, ut in uenditione Ioseph, ne adoraretur; in petitione preputiorum a Saul, ut Dauid exstingueretur; in morte Domini, ne omnes crederent in eum. Deus alia concedit propitius, alia permittit iratus: que tunc in usum sui consilii uertit, ut que eius consilio repugnant, eius consilio militent; et quod sine eius uoluntate geritur, eius uoluntati contrarium non sit, unde: »Omnia quecunque uoluit, etc.«

 uERS. 14.---»Per diem incurrent.« Quia in ipsa ueritatis presentia, perfidie errore cecati sunt, uidentes miracula Christi et de eius deitate dubitantes.

»Quasi in nocte.« Palpando querimus que oculis non uidemus: Iudei miracula uiderant, et adhuc quasi palpantes querebant: »Si tu es Christus, dic nobis palam .« Sed horum manibus diu retineri non potuit Christus.

»Per diem incurrent tenebras.«  Mens inuidi cum de bono alieno affligitur, de radio solis obscuratur.

»Et quasi in nocte sic palpabunt in meridie.« Dies boni operis in proximo exterius lucet: quasi in nocte palpant, quia, liuore ceci, aliqua que reprehendant,  inuenire satagunt. Ecce Loth, id est, iustus malis aduersantibus intra domum recluditur et munitur, id est ad mentem reuertitur et manet interius, Sodomite ceci circumeunt, id est, inuidentes facta dictaque scrutantur, nec ostium, id est, aditum reprehensionis, inueniunt, sed parietem palpant, quia ubique laudabilis actio iusti eis obuiat.

»Palpabunt.« Sed pauper spiritu, id est, qui apud se non est elatus: saluatur a gladio oris, id est, iniqua persuasione.

uERS. 15.---»Porro saluum faciet egenum a gladio oris.« Gladius oris est accusatio Iudeorum. Manus uiolenti, gentilitas que crucifixit: sed hos Christus resurgendo superauit. In quo egeno, id est, humili populo fidelium spes uite sequentis solidatur.  Iniquitas autem, que modo dilatat os suum in contumeliam Christi, claudet per supplicium, uel conuersa cessat ab iniuriis. Eadem de prauis generaliter.

»De manu uiolenti pauperem.« Id est aduersa potestate, ut nec blandimentis suasionum trahatur, nec dolore suppliciorum frangatur. Pauper autem non trahitur, quia spes eius fixa in eternis contra hec solidatur. Ad cuius spei fructum cum pauper uenerit, elatus obmutescit, et contrahit os: quia tormenta linguam ligant, que loquebatur contra iustos detrahendo. Sed ut electus supplicia euadat, et ad premia pertingat, debet hic flagellis purgari, unde subdit:

uERS. 17.---»Increpationem ergo Domini ne reprobes.«  Reprobat qui se iniuste pati conqueritur.  Eliphaz ergo putans Iob pro purgatione percuti, non probatione fortitudinis, quia Iob libere loquitur, causas sue percussionis querens, putat eum increpationem Domini reprobare. Sic heretici quod recte ab Ecclesia agitur, ad malum conuertunt.

uERS. 18.---»Quia ipse uulnerat.«  Duobus modis uulnerat Deus quos ad salutem reducit. Aliquando percutit in corpore ut mentem sanet; aliquando sine exterioribus flagellis mentis duritiam suo desiderio percutit, et sic eam sanat, que secura in mundo mortua quiescebat. Sed, dum mens ad Deum anhelat et omnia secularia despicit, omnia mox ei uertuntur in tentationem, et eam affligunt; sed, dum transitorio labore atteritur, a perpetuo  liberatur, et ideo subdit:

uERS. 19.---»In sex tribulationibus.«  Senario, quem septimus sequitur, presentis uite operatio et discursus signatur: quia, sexto die Deus omnia perficiens, hominem condidit, et septima quieuit, qui non habet uesperam, id est, finem; in septima ergo tribulatione liberat, ne in septima malum attingat: quia hic paterne erudiens atterit, sed in die iudicii a uerbere abscondit.

uERS. 20.---»In fame.«  Enumerat mala presentis uite et adiutoria Dei. Fames mentis est silentium uerbi Dei: quo subtracto, tentatio carnis inualescit, que est bellum. Sed Deus etiam in fame a morte animam eripit, quia uerbo suo reficit. »Et in bello.« Contra tentationes carnis fortes facit. Sed  talis factus aliquando detractiones metuit, unde addit:

uERS. 21.---»A flagello lingue.« Id est, ab exprobratione contumelie, propter quam irrisus a bono cessat; unde Dauid: »Et a uerbo aspero.« Ab hac sanctus absconditur, quia, dum hic laudem non querit, nec contumelias sentit; sed, quia post hec aliquis cruciatus corporum timet, sequitur: »Et non timebis calamitatem.« Id est, persecutionis: sed, quia talis in terrore iudicii futuri securitatem sibi parat, subdit:

uERS. 22.---»In uastitate et fame.« uastitas es gehenna que foris, etc., usque ad ut in articulo mortis eius impetus non horreat, subditur: »Et  bestias terre.« Que tempore mortis ad rapiendas animas effrenantur, sed seuientes non timet, qui blandientes secutus non est: et initium retributionis est, in obitu securitas mentis. Cum autem bene uiuitur, cauendum est ne quis despectis ceteris de singularitate glorietur, sed sociale bonum recogitet, unde addit:

uERS. 23.---»Sed cum lapidibus regionum pactum.« Quasi diuise sunt regiones gentium, ecclesie moribus et linguas distantes; lapides electi, qui in edificio ponuntur. Qui ergo recte uiuit pacto se lapidibus iungit: quia in eo quod mundum deserit, sanctis per imitationem se alligat; unde impugnatio crescit, qua tamen attritus humilius Deo subditur, unde subiicit: »Et bestie terre.« Non  pacate sed pacifice, quia non pacem habent, sed pacem faciunt; quia cum acrius homo a diabolo impugnatur, amplius ad amorem impellitur, et cum eo robustior pax efficitur. uel bestie sunt motus carnis, que continentia quasi cauea presse, etsi tentando rugiunt, non tamen ad effectum quasi ad rabiem morsus excedunt, in quo sunt pacifice. uel quia perturbant, amplius illud, ubi nulla contradictione uiuitur, diligitur: et sic ad amorem intime quietis impellunt.

uERS. 24.---»Et scies quod pacem.«  Pax uel inchoata, que hic est concepta ex desiderio Dei; uel plena, que in futuro ex uisione Dei. Cum ergo mens Deo uel caro menti subiugatur, tabernaculum iusti, id est, corpus quod mens inhabitat, pacem  habet motibus desideriorum sub iustitia refrenatis. Sed nichil est hec castitas carnis, si non adsit mentis suauitas in amore proximi.

»Et uisitans speciem tuam non peccabis.«  Species nostra est proximus, etc., usque ad quia ex semine boni operis uberes fructus predicationis colligit; unde subditur:

uERS. 25.---»Scies quoque quoniam multiplex erit semen tuum.« Ille enim bene loquendi facundiam accipit, qui bene uiuit, nec conscientia loquentem prepedit. Hinc est quod Aegyptii serui facti, frumenta ad semen percipiunt, qui ante liberi ad esum acceperant: quia cum plene Deo subdimur, uerbo predicationis replemur. Ante liberi sacro eloquio pasti; et tamen ad quedam que in mundo  petimus uacantes. Ex predicatione, magna proles fidelium sequitur. Et hoc est: »Et progenies tua, quasi herba terre.« Id est, innumerabilis. uel herbe comparatur, quia, arentem mundi gloriam deserens, spe interna uirescit. Iusto autem non sufficit hec magna exterius agere, nisi etiam per contemplationem in eterna penetret; unde subditur:

uERS. 26.---»Ingredieris in abundantia sepulcrum.  Sepulcrum est contemplatio, etc., usque ad quod utilitati proximorum refundant. »Sicut infertur aceruus tritici.« Quia tempus actionis primum est, extremum contemplationis. Et necesse est ut perfectus mentem prius uirtutibus exerceat, et eam postea in horreum quietis condat. uel sepulcrum  est quies eterna, in qua tanto uerius quiescitur, quanto perfectius uita corruptionis necatur. Hanc in abundantia ingreditur, qui post congesta huius uite opera, huic mutabilitati plene mortuus, in secreto ueri luminis occultatur, sicut triticum: quia iusti in alieno tempore percussiones sentiunt, sed in suo, ut grana, in horreum intrant.

uERS. 27.---»Inuestigauimus.« In hoc notat se, non secundum superficiem dixisse supra sepulcrum, bestias, lapides, tabernaculum, et huiusmodi, sed in his interiora quesisse. »Quod auditum mente pertracta.« uerba iactantie; et si bene docuit, imperitia est uelle docere meliorem: unde dicta amicorum etsi recta, non recte dicta arguuntur.



CAPUT uI.

 uERS. 2.---»Utinam appenderentur.« Tactus flagellis uerbis lacessitur, non ut non erectus in defensionem contumax caderet: sed ut percussus tacens gratias egit, lacessitus recta respondit: »utinam appenderentur peccata.«

»Statera.«  In manu patris Christus habens lancem misericordie et iustitie, peccatum per misericordiam laxans, leue esse; calamitatem moriendo grauis esse ponderis ostendit. Cui et hoc gratie dat, ut ipsa cognoscibilis sit calamitas. Cecus enim homo in exsilio, quasi in patria, gaudebat: sed Deus extra apparens hominem intus reuocat, ut uiso quod amisit, graue doleat quod tolerat; dicit ergo:

»Utinam appenderentur.« Id est, malum nostre, etc., usque ad pensans iudicia Dei quibus affligitur,  et hoc est:

uERS. 3.---»Unde et uerba mea dolore sunt plena, quia sagitte Domini.« Id est, percussio animaduersionis Dei, que non me, ut multos, inemundatum dimittit.

uERS. 4.---»Ebibit spiritum.«  Id est, elationem compescit, ut dicat: »Defecit spiritus meus .« Et non solum gemo quod patior, sed timeo quod minaris, et hoc est:

»Terrores Domini militant:« ne post hoc mors eterna sequatur. Sed quia stature aduentum desiderat, quo ardore eumdem gentilitas, et Iudea sitiat, supponit, cum ait:

uERS. 5.---»Nunquid rugiet onager,« id est, agrestis asinus, etc., usque ad sed carnaliter tenebatur,  subdit:

uERS. 6.---»Aut poterit comedi insulsum.« Sal est uirtus occulte intelligentie, etc., usque ad conuertendo esuriens recepit.

 Ille desiderat stateram, nos iam per fidem eius uiuimus; sed tamen pro purgatione sagittas eius patimur, et terrore futuri timemus.

Sed quia filii sumus, non debemus timere ut Dominum, sed diligere ut Patrem, et ad eum anhelare, ubi cibo, id est, eternitate eius pascamur, pro quo modo rugimus, unde:

»Nunquid rugiet onager.«  Onager, est populus qui, etc., usque ad etiam ab huiusmodi uerbis se separant, et hoc est:

 »Aut poterit comedi insulsum.« Sed iam in alto positi, a stultis semoti, sepe dum sola propria ad ferendum dura procurant, pro amore ueritatis non sunt accincti.

»Aut potest aliquis gustare.«  Durum est petere quod cruciat, quod uitam fugat, sed sepe cum fit in alto, ad ferenda stultorum mala se inclinat, ut eos trahat. Aucto enim desiderio celestium angustiatur, et pre dulcedine illorum amara seculi non metuit. Unde, et post impossibilem mortis gustum, subdit:

uERS. 7.---»Que prius nolebat tangere,« id est, mala seculi iam sunt dulces cibi pre amore celi. Et cum hec dulcia sint, »Quis det ut ueniat petitio mea?«

 uERS. 9.---»Qui cepit, ipse me conterat.«  Conterit aduersarius, et defecit a te homo. Conterit Deus, et fractus a uitiis in uirtute solidatur. Qui ergo per flagella Deo appropriare desiderat, dicit: »Qui cepit, ipse conterat,« quia aliquando incipit Deus contritionem uitiorum, et in ipso prouectus initio homo extollitur, et sic hostis exclusus, grauior assumptis aliis spiritibus surripit, et uirtutes conterit.

»Soluat manum,« id est, exerceat effectum; dum enim inflatus longa prosperitate amorem suum per flagella non exercet, quasi manum ad ferienda uitia ligatam tenet, unde peccanti populo dicit: Iam non irascar tibi, et zelus meus recessit a te.

»Succidat me.« Cum enim dolor uel tentatio non  percutit, elatio mentis succisa cadit, ut iam querat manum leuantis.

uERS. 10.---Et hec mihi sit consolatio ut affligens.«]  Quasi quibusdam hic parcit, ut eternum feriat; sed me hic non parcens feriat, quod est mihi consolatio. Timent enim sancti hic sibi parci. Quod hec non tumenti, sed humili mente dixit, ostendit in his.

»Nec contradicam sermonibus.« Sermones Dei ad nos: non modo dicta, sed et facta, ut hic percussio Iob; cui murmurando non contradicit, quia et quem feriendo tolerat, sanctum uocat.

uERS. 11.---Que est enim fortitudo mea?«  Alia est fortitudo bonorum, etc., usque ad et pro ea quam non amat, pati recusat, dicit ergo:

 »Que est enim fortitudo, aut quis finis?« Id est, mala, etc., usque ad unde infirmus habet uires, unde subiungit:

uERS. 13.---»Ecce non est auxilium.« Ad maioris quoque meritum fortitudinis, quomodo a proximis destituitur, addit:

»Necessarii quoque.« Si exterius despectus, intus solio iudicii presidet; nam ad sententias erumpit: »Qui tollit, etc.«

uERS. 14.---»Qui tollit ab amico suo.«  Amicus est quilibet proximus, etc., usque ad qui intus dudum eterna negligendo perierunt: de quibus recte dicitur:

uERS. 17.---»Et ut incaluerint,« id est, cum per  cognitionem pene feruere ceperint, a delectatione carnis, quam desiderio tenebant, separabuntur. Mali eterna non intelligunt, nisi cum iam pro terrenis puniuntur: tunc mens estuat, et igne sere penitentie se inflammat; tunc eius duritia per supplicium liquatur, unde propheta: »Tantummodo uexatio sola intellectum dabit auditui« , hoc tunc passuri, interim his implicantur.

uERS. 18.---»Inuolute sunt.« Omne quod inuoluitur in se replicatur: sic mali, uolentes aliquando bona quasi extra se tensi, ad consueta mala tentati replicantur. uel inuolute sunt, qui etsi aliquando uicta una nequitia pedem leuant, regnans altera et ad eam quam uicerant implicat, ut qui iam spreta auaritia adhuc luxuriosus est, pro pretio luxurie ad  auaritiam redit. Sic ope uicaria fugitiuum suum uitia retinent, et quasi laqueis egressus ligant, unde sepe lapsi ad suas uoluptates redeunt, nec curant ea que permanent, unde subdit:

»Ambulabunt in uacuum et peribunt.« Quia nichil secum de fructu sui laboris portant. Sed iustus in conspectu Domini non apparet uacuus: portat enim manipulos iustitie. Ab illorum autem imitatione per finem terret, »Considerate semitas, etc.«

uERS. 19.---»Considerate semitas.«  Thema interpretatur auster, Saba rete: Auster qui tepore membra dissoluit, est hic fluxa uiuendi remissio; rete est actionis obligatio, et fluxis actibus homo implicatur, dum non perfecte mundum deserit, dum non districto studio, sed dissolutis gressibus uadit,  ut qui pro amore carnali parentum ad ea que Dei sunt prepeditur. »Considerate,« dicit, quia peruersa agendo diligimus, sed hec uisa in aliis diiudicamus, unde ad nos reuersi de huiusmodi erubescimus.

»Exspectate paulisper.« Quia parum est quidquid finitur; sed qui hoc longum putat, de eternis non curat. Dicta breuitate uite contra iniquos insurgit uoce iustorum

uERS. 20.---»Confusi sunt.« Quia scilicet mali bonos per aspera a spe conantur retrahere: quod si peragunt, exsultant; si non, incassum crudeles fuisse erubescunt; unde et quid in retributione fiat, subdit:

»uenerunt quoque.« In iudicio mali ad iustos perueniunt, quia eorum gloriam uidebunt, ut grauius  doleant uidentes quod perdiderunt. Tunc pudor eos operit, cum testis conscientia urit. Eadem spiritualiter. Amici Iob confusi sunt, quia dum eum ad desperationem inflectere nequeunt, confunduntur, uenerunt dum iam mentis constantiam intus agnoscunt et erubescunt. Quos ostendit de numero eorum qui Deum non timent, nisi suis uel aliorum aduersis territi.

uERS. 21.---»Nunc uenistis, et modo uidentes plagam meam.«  Quasi, ego Deum et ante aduersa timui, uos qui ex amore Deum non timetis, ex solo uerbere formidatis.

uERS. 22.---»Nunquid dixi.« Ecclesia substantia hereticorum  non  eget, id est, carnali sapientia; et recta, que contra diabolum de conuersione aliquando loquuntur, audire ab eis renuit, quia per hec ad perfidiam trahunt. »Manus hostis« est fortitudo Satane. »Robusti« sunt maligni spiritus.

»Nunquid dixi: Afferte.« Contra diuites mundi, etc., usque ad et quod in seipsis despiciunt, et in aliis.

uERS. 24.---»Docete me.« Hoc uel prioribus subiungitur, uel per se dicitur per increpationem.

uERS. 25.---»Quare detraxistis.«  Mundus esse debet, etc., usque ad reprehensibilia profertis ad increpandum?

 Duo genera locutionis noxia sunt, quod et peruersa laudat et quod etiam recta uituperat; ibi  fauor, hic ira: de hoc amicos Iob arguit; ad quod uitium ex otiosis dictis peruenitur, unde subdit:

uERS. 26.---»Et in uentum.« In uentum uerba proferre, etc., usque ad sit ergo ostium lingue quod modo claudatur, modo aperiatur.

uERS. 27.---»Super pupillum.«  Ecce quante infirmitatis se esse perpendat, etc., usque ad si tolerat quos non amat, uel si non tolerat quos amat.

uERS. 28.---»uidete an mentiar.«  Quia humilis, que dicit, non ex auctoritate precipit, sed ex ratione persuadet; sed quia occasione rationis, contrarii ad contentionem effrenantur, subdit.

uERS. 29.---»Respondete, obsecro absque contentione.« Quia heretici inquisitionibus non intendunt  ueritatem assequi, sed uictores uideri.

»Et loquentes, etc.« Quia qui loquitur, iudicio auditoris subditur. Inter cor et linguam eius equus arbiter sit, ut nichil precipitanter de corde per linguam prodeat, sed prius examinet quam dicat. Et quia qui prius de suis, recte iudicant de dictis alienis, addit:

uERS. 30.---»Et non inuenietis in lingua mea.« Quia non uobis in me stultitia sonat, si a uestra conscientia non procedat; sic Ecclesia prius falsa hostium destruit, post uera aperit, quibus non est locus dum falsa pro ueris habentur; per »linguam« aperta locutio, per »fauces« occulta tractatio, quia quod Ecclesia foris predicat, uiuendo custodit.



CAPUT uII.

 uERS. 1.---»Et sicut dies mercenarii.«  Qui dies cito transire optat, ut ad laboris premium ueniat, sic omnis iustus; et sicut ille in alienis laboribus sudat, sed proprium premium sibi parat, sic iustus in mundanis malis sudet, ut celestia bona capiat. Cauet ne uacuus ab opere dies eat, et premium minuatur. Patitur dura, ut magis coronetur, licet merces iam sit in corde; sed tamen grauius estus sentitur in corpore, ut post sit refrigerium in quiete, et hoc est:

uERS. 2.---»Sicut seruus.« Bene omnis electus seruus dicitur, quamdiu sub iugo corruptionis huius est, antequam ueniat in libertatem glorie.

»Et sicut mercenarius.« Qui de grauitate operis  lacessit, nisi spe finis releuaretur, sed illo uiso nichil putat quod sentit.

uERS. 3.---»Menses uacuos.« A rebus mundi, quia non eas querunt per actus suos boni, et noctes aduersitatum tolerant laboriosas, quando iam sunt in cruciatu corporis. uel menses uacui, quia modo est labor, sed nondum premium.

»Noctes laboriosas.« Enumerat, etc., usque ad eo magis gemit diu nescisse quod querit, et quod inaniter laborauit.

uERS. 4.---»Si dormiero.«  Secundum historiam animus dolentis exprimitur, qui, cogente mestitia, per diuersa desideria uagatur; in nocte diem, in die uesperam desiderat, quia dolor non sinit placere quod adest; et iam hoc expertus graue,  consolante desiderio aliud exspectat; sed nec sic dolor finitur, unde:

»Et replebor doloribus.« Causa autem doloris hec est:

uERS. 5.---»Induta est.«  Eadem subtilius in Ecclesia, etc., usque ad non eis est hic integra salus, unde subdit:

»Et replebor doloribus usque ad tenebras.« Quia securitatem non inuenit, donec penitus tempus tentationis relinquit. Doloris autem causam subdit:

»Induta est caro,« id est, carnalis uita quam ago, uel mala operatione polluitur, uel inde restricta, ex memoria imaginibus peccatorum fuscatur, que quasi puluis ante oculos surgunt. Ecclesia uero  in quibusdam putredinem luxurie carnis sentit, in quibus terrenis actibus deditis puluere conspergitur: de utrisque subdit:

»Cutis mea.« Cutis sunt in Ecclesia, qui solis exterioribus curis uacant: quorum corda desperatio siccat, et ideo contrahuntur, non extenti per longanimitatem ad eternam uitam: presentibus herent: quod ideo fit, quia non attendunt quam fugitiua hec uita sit. Sed Ecclesia econtra:

uERS. 6.---»Dies mei uelocius.« Sicut tela filis, sic uita diebus singulis proficit: sed quo magis crescit, ad incisionem tendit. Sed et tele festinantiam uelocitas uite transit, que semper deficit. Et ideo electi cor non in ea figunt, unde ait:

»Et consumpti sunt,« id est, nullam mihi fiduciam  pono in his: quod faciunt reprobi, ego non.

uERS. 7.---»Memento.«  Id est, benignus uelociter transeuntem respice, quia humane breuitatis consideratio, Deo est grata oblatio.

»Quia uentus est.« uita eterna et solida: hic uita nec solida nec manens iudicatur.

 Et quia postquam transit uita, non est locus merendi ueniam, subdit:

»Et non reuertitur.« Id est, post mortem, mens suam retributionem uidens, non reuocatur ad exhibenda bona opera: unde diues de se desperans, quod est aggrauatio pene, pro fratribus rogat. Ecce uita transit, quod sequitur permanet. Post etiam,

 uERS. 8.---»Nec aspiciet me uisus hominis.« Id est misericordia Redemptoris, que peccantium duritiam emollit, ut cum Petrum respexit ; sed post mortem non liberat, quem ante gratia non reformat. Non uisus hominis, sed,

»Oculi tui in.«  Id est, districtum iudicem ad feriendum uidebis, et qui hic exspectatus ad penitentiam substiti, iam non subsistat. Hoc iusto conuenit, qui timet omne quod agit, et remota pietate se periturum prescit, et non subsistit ante oculos, quia pene uita non sufficit, si iustitia eum premit. Nec enim astra, id est qui sanctitate lucent, coram eo munda sunt. Culpa autem et pena humani generis breuiter subditur.

uERS. 9.---»Sicut consumitur nubes.«  Nubes  ad alta leuatur, etc., usque ad uade in domum tuam.

uERS. 10.---»Neque cognoscet eum amplius locus.«  Locus hominis Deus est, etc., usque ad adhuc de corruptione carnis contradictionem sentit.

uERS. 12.---»Nunquid mare sum.«  Carcer, est caro que impedit, etc., usque ad nunc subdit consilium contra ea.

uERS. 15.---»Quamobrem elegit.«  Anima, est intentio mentis, etc., usque ad »si hoc mihi facturus es interfice me.«

uERS. 16.---»Parce mihi, Domine,« ut eterna des, quia contemptu illorum hec melius sperantur. Dum parci sibi petit, probat quod non a Deo desperauit;  quod est, suspendium elegit, hoc est, desperauit, de eodem intulit, parce: quod est, mortem ossa: hoc est, non ultra uiuant hoc tertio.

»Nihil enim sunt dies mei.« Qui eterna considerat, ad se rediens bene hos dies nichil uocat, et districte iudicari formidat.

uERS. 17.---»Quid est homo.«  Magnificat Deus hominem multo spirituali munere, et erga eum ponit cor, quia pro datis districtius iudicat. Sed quid homo? quasi: etsi magnificatus ultra se donis tuis, tamen quia caro est, si sine pietate iudicetur, ferre non potest, unde adhuc addit:

uERS. 18.---»uisitas eum diluculo.« Diluculum est cum de nocte uitiorum et ignorantie ad lucem uenit homo, in quo et mox probatur: ne enim bona  a se habere glorietur, tentatione concuti permittitur, ut altitudo Dei et sui infirmitas uideatur, sicut Salomon post sapientiam tentatur a meretricibus; hec tota hac mortalitate homo patitur unde: »Usquequo non parcis mihi.«

uERS. 19.---»Saliuam.«  Saliua in os a capite labitur, etc., usque ad qui hoc uult mereri, fatetur malum quod fecit: »Peccaui, etc.«

uERS. 20.---»Peccaui, quid faciam tibi.«  Quasi: quid in recompensationem tibi offeram non inuenio, quia omnis uirtus hominis ad culpam abluendam infirma est. uel, »quid faciam tibi,« quasi: omnia bona non tibi, sed nobis prosunt.

»O custos hominum.« Quia nos sic destituit, ut  nos custodire nequeamus, et si quid conamur, peccatis grauamur, unde:

»Quare posuisti me contrarium.« Cum homo serpenti credidit, etc., usque ad sed misericordiam querit, unde addit:

uERS. 21.---»Cur non tollis.« Ecce desiderium Mediatoris, qui tollit peccata mundi. uel, tunc peccatum plene tolletur, cum in corruptionem homo mutabitur. Desiderat ergo Redemptorem uel resurrectionem, unde et penam quam ex origine meruit, et iudicium quod ex propria actione timet, adiungit. Ecce nunc peccanti homini dictum est: Cinis es, et in cinerem reuerteris.«

»Quare posuisti me contrarium.«  Quia inferior, factus contrarius modo superiori, id est  Deo: ideo nostrum inferius, id est sensualitas, factum est contrarium superiori, id est spiritui, ut semper pugnent.

»Mane,« id est, in aduentu iudicis, cui omnia aperta. Querere Dei, est districte iudicare, ante quem nec iustus subsistit; sed hoc est solatium liberationis, quod se sufficere non posse dicit humilis; plangit ergo mortem que nunc est, timet iudicium quod imminet.



CAPUT uIII.

uERS. 1.---»Respondens autem.«  Sciendum est imprimis, quia sicut Eliphaz sanctissimum Iob de superbia principaliter notauit, licet et de hypocrisi breuiter tetigerit, ita et iste de hypocrisi principaliter notare intendit; sed priusquam hoc  faciat, quiddam premittit unde perpenditur quam onerosa ei fuerint uerba ipsius Iob, uerba scilicet edificationis: quasi ergo ulterius bene loquentem pati non possit, indignatiue in hec uerba prorupit, dicens:

uERS. 2.---»Usquequo loqueris talia.« Quasi dicat: quare loqueris inutilia? et spiritus multiplex . . . . .

»Usque loqueris talia.«  Quia grauia sunt iniquo uerba edificationis quasi ferre non possit; et quia non uult corrigi, bene dicta criminatur.

»Et spiritus multiplex.«  Dum multiplicitatem sermoni eius tribuit, inopiam intelligentie ipsius reprehendit. Et nota esse quatuor genera loquendi.  Alii enim ampli sunt ore et sensu, qui laudandi sunt; alii uero utroque stricti, qui miserandi; alii sensu ampli, sed non possunt eloqui, qui sunt adiuuandi; alii sensu inopes, sed lingua torrentes, qui despiciendi: quod iste in crimen Iob torquet.

uERS. 3.---»Nunquid Deus.«  Hec Iob nec negauerat nec ignorabat, etc., usque ad quasi iuste perierint, alios feriunt, unde subdit:

uERS. 4, 5.---»Etiamsi filii tui peccauerunt, etc. Si diluculo:« quasi ipsi in luce, Ecclesia sit in nocte: quam uocant, ut per cognitionem Dei surgat, et per precem penitentie preterita diluat, »si mundus« in cogitatione, »rectus« in opere.

 uERS. 6.---»Euigilabit.« Qui ab adiutorio tui modo errantis dormit.

»Et pacatum reddet.«  Id est presentis uite tranquillitatem restituet, quam solam estimant esse Dei remunerationem.

»Habitaculum iusti.«  Consilium mentis dicunt quod pacatur, quia si eos ad sua trahunt, a contentione conticescunt. Opes quoque intelligentie promittunt dicendo.

uERS. 7.---»In tantum.« Sed quia uerbis eorum non facile creditur, sententias patrum in argumentum sui erroris inflectunt, unde additur:

»Ut priora.« Quia et amissa recuperari, et adhuc maiora presentis uite premia promittunt.

uERS. 8.---»Interroga enim genera.« Non uideri,  sed inuestigari monent, quia hoc nolunt conspici, quod liquido patet cunctis.

uERS. 9.---»Hesterni:« aliquando moraliter docent ex preteritis presentia coniici, scilicet ex transitu eorum quod hec nulla sint, unde subdit, »hesterni.« Quia, si pristina recolitur generatio, hec uita cito transire ut umbra cognoscitur.

uERS. 10.---»Ipsi docebunt.« Laudant patres nobiscum, unde magis nos impugnet.

»De corde.«  Quasi tu habes simplicitatem spiritus in ore, non in corde: illi contra. Sepe mali, se non attendentes, bonos lacerant, et uel bona, que non uidendo, sed audiendo didicerunt, proferunt; uel mala, que ipsi agunt, aliis ingerunt, et ita factis se excusant, uerbis iudicant. Sic Baldath  simulator iustitie contra hypocritas mira dicit, et de his docere iustum presumit, que conuenirent prauis. uecors qui, hortis sitientibus, in flumine aquam fundit.

uERS. 11.---»Nunquid uiuere potest.«  Scirpo uel carecto hypocritam comparat, etc., usque ad sed alienis criminibus ostendat.

»Ante omnes herbas.«  Et iusti herbe, secundum carnem, quia omnis caro fenum ; qui arescunt, quia eorum opera cum carnis uita deficiunt. Sed hypocritarum ante: quia mox bona deserunt, ut ea consecuti sunt, propter que simulauerunt. Hi sunt »fenum tectorum, quod priusquam euellatur, exaruit.«

uERS. 13.---»Sic uie omnium.« Ecce cui comparat  scirpum uel carectum: spes hypocrite est gloria, et huiusmodi secularia, que pereunt; eterna permanent.

uERS. 14.---»Non ei placebit uecordia.«  uecordia est magnam rem uili pretio uendere, id est, bona laboriosa agere pro fauore: hac modo delectatur, sed in pena displicebit, et tunc sciet nichil fuisse omnia que transierunt, unde:

»Et sicut tela aranearum fiducia eius.« Tela aranearum studiose texitur, flatu uenti dissipatur: sic, quidquid hypocrita exsudat, fauoris aura tollit.

uERS. 15.---»Innitetur super domum suam.« Domus mentis, est quelibet res quam per dilectionem habitat animus: domus ergo hypocrite, est  fauor. uel, domus est fiducia sanctitatis, que coram hominibus, sed non coram Deo stabit.

uERS. 16.---»Humectus uidetur.« Scirpus, hypocrita, in nocte humidus uidetur, id est, gratia sanctitatis infusus apparet hominibus, sed coram sole in die iudicii arescet.

»Et in ortu suo germen.« Quelibet herba prius a terra producitur, etc., usque ad hypocrita, etiam cum recte agit, a multis uult uideri.

uERS. 17.---»Super aceruum petrarum.«  Radices sunt cogitationes; lapides, quia non additur uiui, homines boni et mali sunt; hypocrita ergo qui inter lapides moratur, cogitationes in querenda admiratione hominum multiplicat: per omnia enim que agit occulta cogitatione laudes querit, palam  habens quod hostes predentur. Ut Ezechias, qui post multa beneficia sibi facta, nuntiis regis Babylonis omnia sua bona ostendit: unde mox audit: »Tollentur omnes in Babylonem ;« ita et dum laus queritur, uirtus et pulchritudo in manus inimici traditur, unde Baldad dicit:

»Et inter lapides commorabitur.« Quia ibi stat, ubi sue mentis intentionem solidat: qui etsi sit plenus bonis, si absorbuerit eum Deus, id est, per mortem tulerit, de loco, id est fauoribus huius uite; dicet: non noui te, ut fatuis uirginibus dicitur : et merito, quia non satis est ei nisi et alios sibi similes fecerit, et hoc est quod dicit: hec est enim letitia uie eius.

»Hec est enim letitia, etc.  Ut et pro illorum  reatu puniatur, sed:

uERS. 20.---»Deus non proiiciet simplicem.« Cuius simplicitas modo a calliditate duplicium uocetur fatuitas.

»Nec porriget manum.«  Ut ab imo quo querunt gloriam eleuet. Maligni sunt hypocrite qui nec bona bene agunt. uel quia proximo exterius puros et simplices se ostendunt, interius duplicitatem celant; contra quos dicit Moyses: »Non induas uestem ex lana linoque contextam.« 

uERS. 21.---»Donec impleatur.« Non quod post, quod constat: sed non ante, quod dubium hominibus potest uideri: quasi, nec ante iudicium simplices deserit, nec malos percutere desinit.

»Impleatur risu os tuum,« id est mens gaudio  »eterne securitatis, unde:

»Et labia tua iubilo.« Iubilum cum tanta letitia corde concipitur, quam sermo non explicet, sed tamen os sonet.

uERS. 22.---»Qui oderunt.«  Iustorum hostes in iudicio confusio induet, quia tunc uiso iudice mala omnia ante oculos mentis uersantur, et reatus deprimens eos undique uestit. Qui ad hoc ideo ueniunt, quia sola hic transitoria dilexerunt, unde addit:

»Et tabernaculum,« id est edificatio eterne felicitatis, quam supra se casuram multiplicant, ut se hic a necessatibus quasi ab estu et imbre defendant: in qua mens habitat, quam bonus uiator despicit.



CAPUT IX


uERS. 1---»Et respondens Iob ait.«  Peruersi, quibus loquens persona displicet, omnia que dicit, praua seu recta impugnant; sed Iob cui non displicet persona, sed culpa, uidens Baldath recta dixisse: »Nunquid Deus supplantat iudicium«: et uera contra hypocritas protulisse, audita probat. uere scio quod homo humilis et Deo suppositus iustitiam accipit, compositus perdit, quia qui se ei comparat, quod Dei est sibi arrogans, bono quod accepit, se priuat. Sed et omne meritum nostre uirtutis  uitium est.

uERS. 3.---»Si uoluerit contendere cum eo,«  de suis meritis presumendo, et gloriam  sue uirtutis, non Deo, sed sibi arrogando.

»Non poterit ei respondere unum pro mille.«  Id est non poterit se, etc., usque ad ne autem contendat, infirmum terreat uisa eius potentia.

uERS. 4.---»Quis restitit ei et pacem habuit. Quis creat ut sibi creata conueniant, ordinat in quo sit eis pax, et qui eius dispositioni repugnare conatur, pacem perdit, ut angelus, qui, sua inquietudine elatus, homo qui carnis molestia uexatur, quia conditori subesse noluit, pacem uterque amisit.

uERS. 5.---»Qui transtulit montes,« etc.  Dicta generaliter confusione superbie, que pena maneat elatos in interitu Isrel ostendit. Transtulit montes, sanctos predicatores a Iudeis ad gentes, quod nescierunt Iudei, qui, in hoc subuersi sunt, putantes  sibi gaudium quod lumen perdiderunt. Translatis montibus, commouet terras.

uERS. 6.---»Commouet terram de loco.« Quia Iudeos de finibus suis per Romanos extraxit.

»Columne.« Sacerdotes, principes, legis doctores. Concussi sunt, quia nec ipsi sibi uiuere permissi sunt, unde apostolos expulerunt, preterea in erroris sui tenebris deserti sunt.

uERS. 7.---»Qui precipit soli.«  Sol per diem lucet, etc., usque ad in omnes gentes dilatatur. Unde:

uERS. 8.---»Qui extendit celos.«  Id est, apostolos a Iudeis fugatos ubique facit honorari.

»Solus.« Qui mire hoc dispensauit, et cum amaritudo mundi in nece bonorum seuiret.

 »Graditur super fluctus,« id est, calcat dum mitigat admiratione signorum. Ieremias: »Posui arenam terminum mari ,« id est, ad frangendam gloriam mundi, abiectos et pauperes elegit; dum autem mare seuit, Ecclesia proficit.

uERS. 9.---»Qui facit arcturum.«  Nominibus philosophorum utitur, etc., usque ad imo ut arcturus uersatur, erigitur.

»Oriona.«  Qui hiemali tempore oriuntur, etc., usque ad sed placidos in eorum necem erexit.

»Hyadas.« In fronte Tauri in uere nascuntur, etc., usque ad superne patrie interna perueniat, unde addit:

»Et interiora austri.« Auster feruor Spiritus  sancti, etc., usque ad melius deficiendo comprehendit, dicens:

uERS. 10.---»Qui facit mihi.« Melius explet, qui se non posse explere fatetur, et facundius loquitur qui obstupescendo tacet.

»Magna« uirtute.

»Et incomprehensibilia« ratione.

»Et mirabilia quorum non« multiplicitate. Sed quid miremur que extra nos sunt, cum et hoc quod erga nos agitur, ignoramus? Si uenerit ad me.

uERS. 11.---»Si uenerit ad me.«  uenit, cum dona dat, etc., usque ad et tamen sic cecus homo rationem reddet de actibus Deo.

uERS. 12.---»Si repente inter.«  Repente interrogat, cum inopinatos, etc., usque ad, quod planius  ostenditur dum subditur:

»Quis dicere potest, cur ita facis?« Facta Dei debemus uenerari, etc., usque ad quam superbus inexstinguibiliter accendit, unde ait:

uERS. 13.---»Deus cuius ire resistere nemo potest.« Moyses et Phinees et alii sancti, etc., usque ad ab his reuersus ad se humiliter pre potestate Dei sibi uilescit.

uERS. 14.---»Quantus ergo se.«  Id est, si angelus hunc considerare non sufficit, qua mente de eius iudiciis disputo qui carne premor? uerba nostra ad Deum sunt opera, sed his quia non potest homo loqui cum Deo, quia in eis apud subtile iudicium Dei nulla fiducia est, unde addit:

uERS. 15.---»Qui etiam si habuero, etc., deprecabor.«  Prece post iustitiam Dei indiget, ut que minus ex se, ex pietate iudicis ualeat. Etsi plena in perfectioribus sit iustitia, haberi de illa,

»Quidpiam,« dicitur, quia mens hominis que comprehendit uix peragit, et parum est quod comprehendit. Oratio uero, quia multis cogitationibus quatitur, etsi auditur, repelli timet.

uERS. 16.---»Cum inuocantem exaudierit me non.«  Cum enim  »modo ascendunt usque ad celos ,« cum summa penetrant, modo descendunt in abyssos, per turpia tentamenta, certitudinem exauditionis non habent. uide quam subtiliter se iudicat, infirmitatem suam aperit.

»Quantus ergo.« In iustitia non confidit, sed ad  precem confugit: qui, etiamsi habuero quidpiam iustum, de ipsa quoque prece pauidus ait: »Cum inuocantem.« Ideo sic circumspicit, quia uim iudicii se non posse ferre uidet, de quo ait:

uERS. 17.---»In turbine etiam conteret me.« Qui in tranquillitate exspectatus contempsit, in turbine conteretur.

»Turbine:« quia in commotione elementorum ibi districte requiri opera timet: cum et quosdam sine operibus originali reatu damnari uidet, quorum uoce ait:

»Multiplicabit uulnera mea.« Quia ipsi nichil egerunt, unde dicitur: »Non est mundus in conspectu eius, nec infans unius diei.«

»Sine causa.« Pro estimatione humani sensus;  sed apud Deum iustum est, ut arbor in ramis amaritudinem seruet, quam traxit a radice. Hec etiam spiritualiter de Iob, qui flagella Dei in turbine, et metuens preuidit, et preuidens pertulit, unde ait: »Et multiplicabit uulnera mea sine causa,« quia non pro culpa percussus est, unde supra, »ut affligerem eum frustra.«

uERS. 18.---»Non concedit.«  Plena probatio: extra lacerant tormenta, intus castigant tentamenta, unde se impletum amaritudinibus dicit, sed mitigat uim doloris equitas et potentia ferientis. Et hoc est:

uERS. 19.---»Si fortitudo queritur.« Quasi: nemo audet, quia ille merita examinat, qui per alienum testimonium ea non explorat, sed tacitus  considerator diu exspectat. Alius non potest mihi esse testis, quia nec ego ipse mihi.

uERS. 20.---»Si iustificare.«  Non sufficio esse testis innocentie, nec scio quod eam habeam.

uERS. 21.---»Si simplex fuero.« Qui scit bona que agit, etc., usque ad hoc exsilium cecitatis egre fert, unde subdit:

»Et tedebit me uite mee.« Sed est consolatio huius caliginis reducta animo iusta potentia Dei: que et iniquos punit, et iustos transcendit.

uERS. 22.---»Unum est quod locutus sum.«  uel »innocens« consumitur, etc., usque ad nostram duplam carnis et anime destruat.

uERS. 23.---»Si flagellat, occidat se.«  Ridere  Dei est afflictioni, etc., usque ad quod solus carnis mortem pertulit, aperit.

uERS. 24.---»Terra data.« uel »tradita.« Terra caro, impius diabolus.

»Manus« eius, occisores Christi, etc., usque ad quam Christus uenerit.

uERS. 25.---»Dies mei uelociores fuerunt cursore.«  Cursoris est, secutura nuntiare: sic omnes electi ante aduentum nuntiantes Christum cursores fuerunt; sed quia ante moriuntur, transire se uelocius cursore dolent, ut non uideant presentem illum qui singulariter bonus dicitur; de quibus etiam addit

uERS. 26.---»Quasi naues.« Qui poma portat  odore fruitur, etc., usque ad per compassionem ad eorum duritiam quoque sermo uertitur ita.

uERS. 27.---»Cum dixero: nequaquam.«  Isrel ut prius noluit loqui, cum quem predixit negauit: in quo facies eius interior commutatur sordibus perfidie ut non agnoscatur a Deo, unde restat torqueri doloribus eternis.

»Dies mei uelocius transierunt.«  Primus homo sic conditus est, ut uita eius per tempora possit tendi, non euolui; sed quia peccauit decursum pertulit, quem homo semper tolerat, et tamen optat, dum uiuere appetit. Huius decursus damna uoce humani generis gemit.

»Fugerunt,« quia ad lucem stare homo noluit,  fugiendo uisum perdidit, ne bonum quod est, uidere possit, ad quod conditus fuit.

»Quasi naues poma portantes.«  Fructus terre per fluctus, etc., usque ad que cogitatio ne in superbiam erumpat, humiliter se comprimit dicens:

»Nequaquam ita loquar.« Sed infirmus a tali inquisitione compescar. In quo facies mentis commutatur, quia que alta querebat, infirmam se uidens, ueneratur quod ignorat. In qua est dolor, quia ualde affligitur qui ad intelligenda que de se sunt, cecatur. His communibus malis sua propria adiungere metuit: »uerebar omnia,« etc.

uERS. 28.---»uerebar omnia opera.«  Bona quidem erant, etc., usque ad quasi nec per labores ad uitam perueniat, unde:

 uERS. 29.---»Si autem et sic impius sum.« Non penitet laborasse, sed inter labores de premiis incertum se esse dolet. Ita est incertus iustus, ut confidat, ita confidit ne securus torpeat.

»Frustra:« dico quia.

uERS. 30.---»Si lotus fuero quasi aquis niuis.« Qui conterit se ut lamentis, etc., usque ad qui compungitur in prece pro terrenis, aqua terre.

»Manus,«  sunt opera.

»uelut mundissime,« quasi non uere munde sub hac corruptione.

uERS. 31.---»Intinges« id est, intinctum demonstrabis, quia quanto plus ei approximamus, sordes nostras ex eius munditia agnoscimus.

»uestimenta.« uestimentum anime est corpus  quod precepit Salomon omni tempore candidum esse, et si sit mistum sanguine, id est carnalibus desideriis, dicit Isaias comburendum .

»Abominabuntur,« id est, abominabilem reddent, ut de Iuda dicitur: »Possedit agrum de mercede iniquitatis,« id est, possideri fecit. In abominatione uestis hoc grauius habet, quod sensum sui reprehensoris ignorat.

uERS. 32.---»Neque enim uiso.« Inter homines, et audimus obiecta, et ad ea respondemus et audimur; sed in iudicio Dei, ipse nos audit, quia uidet omnia que agimus, sed non audimus eum, quia quod ei displicet plene non intelligimus. Non ex equo potest audiri.

uERS. 33.---»Utrumque ualeat:« id est Deum  et me possit:

»Arguere.« Arguit, qui ex auctoritate rationis, etc., usque ad quod corda delinquentium mansuetudine potius quam terrore correxit, unde addit:

uERS. 34.---»Auferat a me uirgam« legis qua punit; sed eam Christus abstulit, et per mansuetudinem uias uite ostendit. uoluit ut Deus timeri, sed ut pater amari.

uERS. 35.---»Loquar et non timebo eum.«  Iam non habet metum, sed ut ad patrem affectum. Ecce baculus, id est timor legis missus non suscitat puerum; sed ipse Eliseus, puero contemperatus, et septies aspirans, id est per amorem spiritus.

  »Respondere« est factis digna recompensare, sed beneficiis Dei nemo seruiliter timens respondet? Tantummodo qui per fiduciam amoris non timet digna ei reddi obsequia. Non est purus, qui mala ageret, si liceret. Amanti autem est tedium huius uite, que prius dulcis erat etiam merens eam tolerat.



CAPUT X.

uERS. 1.---»Tedet animam meam uite mee.«  Cum autem hec uita uilescit amore celestis, qui defendebat culpas, iam eas accusat. Et hoc est:

»Dimittam eloquium« quo utebar in defensione mea.

 »Aduersum me,« quia confitendo me accuso, non ut qui adhuc erubescit confiteri, quia non tanto desiderio mala deserit, sed quia aliquando aperte confitens non gemit, sed lugenda gaudens dicit, subdit:

»Loquar in amaritudine,« ut amaritudo puniat, quod lingua accusat. Ex penitentia nascitur securitas, et confidentior interrogat, quomodo erga se agatur. Et hoc est:

uERS. 2.---»Dicam Deo: Noli me condemnare,« quia pena mea exstinguit tua supplicia.

»Indica mihi cur me ita iudices,« id est flagellas, utrum ad securitatem uel pro qua culpa specialiter; quia etsi iustus, habet tamen aliqua mala: et ideo, petit ut Deus se sibi indicet, ut quod Deus in eo punit,  ipse quoque flendo puniat. Ideo causam quero; scio enim quod non iniuste.

»Cur me ita iudices.« Duobus modis hic iudicat. uel penam immittit, etc., usque ad quem et feriendo in innocentia custodit. Dicit ergo:

uERS. 3.---»Nunquid bonum.« Interrogatio hec negationem exigit, etc., usque ad quia infirmum considerat.

»Opus manuum.« Quasi impie non perdis quem gratuito fecisti.

»Impiorum,« id est malignorum spirituum, qui cum ad uitam redire nequeunt, socios ad mortem querunt, quorum consilium fuit, ut Iob rectum in prosperis, frangerent aduersis; sed Deus supra uires  non sinit tentari.

uERS. 4.---»Nunquid oculi carnei.« Oculi carnis non nisi aliqua facta in tempore agnoscunt, quia et cum tempore clauduntur, et humanus uisus quodlibet opus sequitur, non precurrit.

uERS. 5.---»Dies.« Dies quoque et anni hominis differunt ab eterno: cui nichil preterit, nichil est futurum, sed omnia conspicit presentia.

uERS. 6.---»Ut queras iniquitatem meam.« Et ita scias quod nichil impie feci, quasi humiliter querat: cur in tempore per flagella probas, quem apud te perfecte et ante tempora scisti?

uERS. 7.---»Cum sit nemo«  Quasi, quid restat tibi nisi parcere, cui nemo potest obuiare? Quo enim nullus potest tuam uindictam retinere, eo  facilius pietas debet parcere; ut autem placetur, quia nostrum opus non possumus, suum opus ei offeramus.

uERS. 8.---»Manus tue.« Quasi pensa misericorditer, ne pereat quod fecisti.

»Fecerunt.« Secundum animam.

»Totum in circuitu.« Secundum corpus, etc., usque ad cum de ceteris dixit tantum: fiat.

»Et sic repente.« Quasi quem tanta dignitate preponis, cur tanta uilitate despicis? Sed cum hac dignitate, que est per spiritum? est infirmitas per carnem, que moueat pium iudicem, unde dicit:

uERS. 9.---»Memento, queso,« etc. Unde uenialis est culpa, cum irremissibilis sit in angelo, qui robustus fuit. Lutum est, cum aqua terram infundit:  ita homo, cum anima rigat carnem, cuius mortem aperte subdit:

»Et in puluerem,« etc. Quasi: uide materiam et penam, et culpe parce; quia qualitatem hominis conditi protulit, subdit ordinem propagationis, unde dicit:

uERS. 10.---»Nonne sicut lac,« etc. Factus homo ut lutum, propagatus autem sicut lac mulgetur semine, ut caseus coagulatur in carne. Carne et pelle induitur, ossibus et neruis solidatur. Post creationem corporis, quod minus est, subditur mira aspiratio uiuificationis.

»Nonne sicut lac,« dum mens per Spiritum Dei et uetustate trahitur sicut lac mulgetur, quia in quadam inchoatione formatur; sicut caseus coagulatur,  cum pinguescens cogitationibus stringitur, ut iam non defluat desideriis, sed in uno amore solidetur. Sed contra hec rudimenta caro ex ueteri usu murmurat.

uERS. 11.---»Pelle et carnalibus.« Id est carnalium motuum obsidione mens uallatur; qui autem exterius laxat ad bella, intus roborat per ossa uirtutum, ut humilis sit et fortis. Ideo autem Deus recte uiuendi rectitudinem tribuit, quia preteritis delictis parcit.

uERS. 12.---»uitam et misericordiam.«  Sed hec bona frustra dedit, nisi ipse custodiat, unde subdit:

»Et uisitatio tua.« Eadem de interiori homine,  etc., usque ad dona Dei cogitat subtilius.

»uitam et misericordiam.«  uita datur cum malis mentibus, etc., usque ad postquam, de se dixit dona misericordie generaliter, subdit:

uERS. 13.---»Tamen scio, quia uniuersorum memineris« quod dicitur, cur de me trepido, qui omnes gentes colligendas scio.

»Licet hec celes in corde.«  Quia adhuc non indicas aperto sermone. Certi de uenia, solent prioris nequitie memoria tangi, et illicita cogitatione nolentes pulsari, unde subdit:

uERS. 14.---»Si peccaui.« Ad horam parcit Deus, etc., usque ad sed pulsati in solo auxilio Dei spem fortius figant.

 uERS. 16.---Propter superbiam.«  Leena dum catulis escam inhianter querit, etc., usque ad si autem a sancto desiderio torpemus, exempla bene uigilantium proponit.

uERS. 17.---»Multiplicas iram tuam aduersum me,« id est, multiplicem ostendis, quia et si ille bonos flagellat, quid erit impiis? Sic multiplici ira preuisa, homo ad se redit, et praua punit.

uERS. 19.---»Fuissem quasi non essem, de utero.«  Idem quod ibi dictum est: »sicut abortiuum absconditum,« etc., uel, qui concepti non uiderunt lumen.

uERS. 20.---»Nunquid non paucitas dierum meorum.«  Non capiat me delectatio presentis uite, quia cito transit.

 »Dimitte ergo me . . . dolorem meum.«  Id est flagella tempera, etc., usque ad quod maxime facit preuisio inferni, unde ait:

uERS. 21.---»Antequam uadam.« Infernus terra dicitur, quia ibi captiui tenentur.

»Antequam uadam.« Non quod qui plangit uadat, sed quod uadat qui non plangit: ut si dicam debitori, solue priusquam te constringam.

»Non reuertar.«  Quia damnatos ultra misericordia non liberat.

uERS. 22.---»Miserie et tenebrarum.« Quia foris dolor cruciat, quos cecitas mentis intus obscurat; uel, ibi nemo ultra ad lucem redit, sicut in ista: ubi etsi sit miseria per conuersionem licet reuerti ad lucem.

 »Umbra mortis.« Mors est separatio a Deo; umbra obscuritas eius; quia ignis penalis cremationem habet, et non lucem, ut in utroque puniantur, qui in utroque peccauerunt.

»Nullus ordo.«  Non quod Deus non ordinet, usque ad qualitas rerum non seruatur. Unde et addit:

»Sempiternus horror.« Hic timor est futuri mali, etc., usque ad ne uenirent ad tormenta quos in pena uideret qui Lazarum uidit.



CAPUT XI.

uERS. 2.---»Nunquid qui multa.«  A contumeliis incipit, etc., usque ad qui nichil putant rectum, nisi quod sentiunt.

»Aut uir uerbosus.« uera sententia, quia legitur,  cultus iustitie silentium, sed non pro loco dicta. Qui nequit recta pati, negligens corrigi, accingit se responsioni.

uERS. 3.---»Tibi soli tacebunt homines,« etc.  Omnia recta suam irrisionem putat quem remordet conscientia et generaliter dicta sibi estimat. Unde et contra loqui accenditur, ut uel sic uerecundiam regat quasi criminosus non sit, si alios criminetur, unde mentiendo subdit:

uERS. 4.---»Dixisti enim: Purus est sermo meus.« Iob non dixerat; sed solatio est facinori, si uel falso inquinetur uita corripientis.

uERS. 5.---»Atque utinam Deus loqueretur tecum,« etc.  Peruersi uerbotenus bona optant,  ut benigni uideantur, et ut, que in presenti sunt, mala esse ostendantur, unde et iste dicit:

»Utinam Deus loqueretur.« Quasi diceret, tu modo tibi loqueris, dum carnaliter sapis: es uacuus a ueritatis spiritu; quasi potius imperitie tue compatior, quam pene:

 »Labia,« id est iudicia, per que aperta, etc., usque ad Deo agnoscit: et si peccata agnoscit, patienter flagella tolerat. Et hoc est:

uERS. 6.---»Et intelligeres quod multa minora.« Iniuste iusto iniquitatem obiicit, sed hec contumelia de zelo Dei prodit, et est uenialis. Merita quoque iusti nesciens, ex imperitia irrisionem subdit:

uERS. 7.---»Forsitan uestigia Dei comprehendes.«  Benignitas uisitationis, etc., usque  ad quia eius essentia a nullo plene uidebitur.

uERS. 8.---»Excelsior.« Quia in circumscriptione sui spiritus cuncta transcendit.

»Profundior inferno.« Quia transcendendo subuehit.

uERS. 9.---»Longior terra.« Quia modum creature perennitate eternitatis excedit

»Latior mari.« Quia tempora sic possidet, etc., usque ad uel temetipsum in tentationibus reprehendere nescis?

uERS. 10.---»Si subuerterit.«  Subuertit celum, etc., usque ad ut uel resistens exerceatur, uel seducta frangatur, unde recte dicit:

»Quis contradicet ei? uel, quis ei dicere potest cur ita facias?« Quia iudicio Dei nullus potest obsistere,  uel inquirendo illud penetrare. Cur subuertit uel coarctat?

uERS. 11.---»Ipse enim nouit.«  Dum mens elatione attollitur, etc., usque ad quo uanitas cum iniquitate pertrahit, ad tumorem scilicet, subdit:

uERS. 12.---»uir uanus in superbiam.«  uanus ex culpa redditur audax, etc., usque ad per effrenatam libertatem audenter uagus per desideria currit.

uERS. 13.---»Tu autem firmasti.«  Firmari cor non hoc loco, etc., usque ad hunc uelut docendo subiungit: »et eris stabilis,« etc.

uERS. 14.---»Si iniquitates.«  Iniquitas in manu, etc., usque ad si reatus sui conscientia accusat.

 uERS. 15.---»Et eris stabilis.« Quia tanto minus ad iudicium trepidat, quanto in bonis actibus solidius stat.

uERS. 16.---»Miserie quoque.«  Mala uite presentis tanto durius animus sentit, quanto pensare bonum, quod sequitur, negligit. At si ad ea, que permanent, oculum cordis figat, nichil esse conspicit quidquid ad finem tendit.

»Et quasi aquarum.« Quia miserie, que transeunt, non ui concutiunt, sed tactum meroris infundunt, dum extra pro percussione dolet, intus ex tentatione frigescit, contra quod amplius lux diuina succenditur, unde subditur.

 uERS. 17.---»Et quasi meridianus.« Fulgor meridianus in uespere est uirtutis renouatio in tentatione.

»Et cum te consumptum.«  Cum et per exteriora mala iustus occumbere ceperit, tunc claritas eius incipit: econtra iniqui lumen est in die huius uite, obscuritas in uespere. »Et cum te consumptum.« Quia foris cadens intus renouatur, et quo duriora tolerat, certius premia sperat, et hoc est:

uERS. 18.---»Et habebis fiduciam.« Defossi secure dormiunt, etc., usque ad securus apud se dormit latens ab actibus seculi.

uERS. 19.---»Requiesces et non erit.« Qui enim in eternitatis desiderio figitur, dum nichil est in  mundo quod appetat, nichil est quod de mundo pertimescat.

»Et deprecabuntur.« Praui cum recta predicant, quod ipsi appetunt, hoc aliis pro magno pollicentur; sed ne diu pollicendo patescat quod sunt, ad rectitudinis citius uerba reuertuntur, unde subditur:

uERS. 20.---»Oculi autem impiorum.« Oculorum nomine, etc., usque ad quo se ualeat occultare, non inuenit.

»Et spes illorum abominatio,« etc.  Quia inde in perpetuum spiritus interit, unde ad tempus caro suauiter uiuit.



CAPUT XII.

uERS. 1.---»Respondens autem Iob.«   Hoc Sophar uere dixit, etc., usque ad unde Iob subdit:

uERS. 2.---»Ergo uos estis soli homines.« Qui se omnes preire ratione putat, se solum hominem esse exsultat. »Ergo uos estis soli homines.« Qui enim se solum sapere estimat, quid aliud quam hanc eamdem secum mori sapientiam putat?

uERS. 3.---»Et mihi est cor sicut.« Ut eorum superbiam corrigat, esse se inferiorem negat; et ne sue humilitatis limitem transeat, se superiorem tacet. Ecce quam discrete, in quo indicat quod illi de se sentire deberent.

»Quis enim hec que nostis ignorat?« Ac si dicat: Cum cunctis sint nota que dicitis, de dictorum  scientia cur singulariter tumetis?

uERS. 4.---»Qui deridetur.«  Quia illum facit humana derisio Deo proximum, quem ab humanis prauitatibus uite innocentiam seruat alienum.

uERS. 5.---»Lampas contempta.«  Nomine diuitum designat elationem superborum; iusti autem simplicitas et lampas dicitur, et contempta: lampas, quia interius lucet; contempta, quia apud mentes carnalium abiecta estimatur.

»Parata ad tempus statutum.« Statutum contempte lampadis tempus, est extremi iudicii predestinatus dies, quo iustus quisque qui nunc despicitur, quanta potestate fulgeat demonstratur.

uERS. 6.---»Abundant tabernacula predonum.«  Ostendit nichil esse presentis uite diuitias, etc.,  usque ad et tamen bona que habent, a Deo acceperunt.

»Nimirum interroga iumenta,« etc.  Iumenta sensu pigriores. uolatilia celi sublimia sapientes.

uERS. 8.---»Pisces.«  Curiosi intelliguntur. Et est sensus: si hos requiras, creatorem omnium Deum fatentur. Potest et iuxta litteram intelligi.

uERS. 10.---»In cuius manu anima.« Hoc loco anima omnis uiuentis, ipsa corporis uita signatur.

»Spiritus uniuerse carnis.«  Id est hominis effectus intelligentie spiritualis que in Dei potestate sunt. Potest et per animam omnis uiuentis iumentorum uita signari.

uERS. 11.---»Nonne auris uerba diiudicat.« Ex  istis corporalibus, etc., usque ad et quod uos scitis, mihi per intimum amorem medullitus sapit.

uERS. 13.---»Apud ipsum est sapientia,« etc.  Apud Deum enim in principio Deus erat uerbum, qui et Dei uirtus et Dei sapientia; habet consilium, quia disponit sua; intelligentiam, quia cognoscit nostra.

uERS. 14.---»Si destruxerit, nemo est qui edificet.« Omnipotens humanum genus destruit cum relinquit, edificat cum replet: quod nisi fiat, incassum exterius a predicatore monetur.

»Si incluserit hominem.« Omnis homo per id, etc., usque ad et cor reprobum per gratiam non emollire.

uERS. 15.---»Si continuerit aquas, omnia siccabuntur.«  Quia, si scientia predicatorum subtrahitur, etc., usque ad septiformem gratiam retulit

»Si emiserit eas, subuertent.« Si enim Spiritus sancti gratia infunditur, etc., usque ad statim terra subuertitur: quia peccatricis mentis duritia ab immobilitatis sue obstinatione permutatur.

uERS. 16.---»Apud ipsum est fortitudo.« In uerbis prioribus quibus ait, etc., usque ad electis in regno qualiter sit sapientia patris iudicabit.

»Nouit et decipientem et eum qui decipitur.«  Nouit decipientem, etc., usque ad aliquando ad ultionis initium fieri solet.

uERS. 17.---»Adducit consiliarios in stultum finem.« Consiliarios dicit predicatores, qui auditoribus uite consilium prebent. Qui cum propter temporalia  predicant, in stultum finem deducuntur: quia illuc per laborem tendunt, unde per mentis rectitudinem fugere deberent.

»Et iudices.« Qui examinandis aliorum moribus presunt, recte iudices uocantur; sed cum eos nequaquam sollicite discutiunt, nec qualiter corrigant agnoscunt, in stuporem deducti sunt.

uERS. 18.---»Balteum regum dissoluit.« In his enim qui bene regere membra sua uidebantur, propter elationis culpam castitatis cingulum destruit. Et quia in renibus delectatio est carnis, fune peccati ac delectationis precingit renes eorum.

uERS. 19.---»Ducit sacerdotes inglorios.«  Quin ante iudicem non inuenient gloriam, quam  modo in subditorum moribus studio predicationis non exquirunt.

»Et optimates supplantat.«  Quia, cum mentem regentium iusto iudicio deserit, celestia negligunt, et in suis hic uoluptatibus cadunt.

uERS. 20.---»Commutans labium ueracium.« Quia sepe hi, qui celestia predicando ueraces erant, dum temporalia diligunt, ad terrena diligenda corruunt, labium ueracium commutatur. uel de Iudeis potest intelligi, qui ante ueraces Christum uenturum nuntiauerunt, se presentem hunc negauerunt.

»Et doctrinam.«  Doctrina senum ablata est, quia Iudei nequaquam ea credendo secuti sunt, que patres suos predixisse meminerunt.

uERS. 21.---»Effundit despectionem super principes.«  Iudei in legis mandatis permanentes principari per fidem uidebantur: gentiles in profundo pressi per infidelitatem latuerunt; sed cum incarnationis Dominice mysterium negauit Iudea, gentilitas credidit. Sic:

uERS. 22.---»Reuelat profunda de tenebris;« cum mystici allegoriarum sensus in uerbis occultis prophetarum agnoscuntur.

»Et producit in lucem umbram mortis.«  Umbram mortis dicit, etc., usque ad mors carnis minime timetur.

uERS. 23.---»Qui multiplicat gentes.«  Quia gentes et per fecunditatem sobolis extendit, et tamen in propria infidelitate derelinquit, et quas in infidelitatis casu reliquerat, quandoque ad fidem  reduxit, quibus ita restitutis fit quod sequitur, »qui immutat cor,« etc.

uERS. 24.---»Qui immutat cor principum.«  Cor principum terre immutatum est, etc., usque ad patere uia non poterat contra auctorem omnium.

uERS. 25.---»Palpabunt quasi in tenebris.«  Quasi enim in tenebris palpat, etc., usque ad »Nonne hic est filius fabri?«



CAPUT XIII.

uERS. 1.---»Ecce omnia.«  Hec enim cuncta beato, etc., usque ad alia uidit esse in operibus, alia in dictis, sequitur:

»Hec uidit oculus meus, et audiuit auris mea.« Sed quia dicta utilitatem non habent, si intellectu  carent, sequitur:

»Et intellexi singula.« Cum enim aliquid ostenditur, uel auditur, si intellectus non tribuitur, prophetia minime est; de quo intellectu quia non extollitur, ostendit cum ait:

uERS. 2.---»Secundum scientiam ueram.« His uerbis innotuit quante humilitatis fuit, qui se eis inferiorem negat, quorum longe uitam sancte uiuendo transcenderat: et secundum eorum scientiam se nosse confirmat, qui sciendo celestia eorum terrenas cogitationes per prophetie spiritum transibat.

uERS. 3.---»Sed tamen ad Omnipotentem loquar.«  Cum Omnipotente loquimur, dum eius misericordiam  deprecamur. Cum eo disputamus, dum nos illius iustitie coniungentes facta nostra subtili indagatione discutimus. uel cum Deo disputat qui hic ei obediens, post cum eo populos iudicabit, qui etiam interim de iniquis iudicare non cessat.

uERS. 4.---»Prius uos ostendam,« etc.  Sic Ecclesia de hereticis, »prius uos ostendam fabricatores;« sicut enim edificium de lapidibus, ita etiam mendacium sermonibus fabricatur.

uERS. 5.---»Atque utinam taceretis.«  uidens eos uelle apparere, etc., usque ad quibus infirmas mentes seducant.

uERS. 6.---»Audite ergo correctionem meam.«  Bene ergo prius correctionem post iudicium intulit, quia nisi per correctionem prius stulti tumor  deprimatur, nequaquam per intelligentiam iudicium iusti cognoscitur.

uERS. 9.---»Decipietur ut homo uestris fraudulentiis.« Heretici fraudem Deo exhibent, qui ea astruunt que ei pro quo loquuntur non placent, et eum, dum defendere nituntur, offendunt.

uERS. 10.---»Ipse uos arguet quoniam.« Sunt qui ueritatem Dei in corde sentiunt, etc., usque ad quanto in occulto cogitationis recta Dei iudicia cognoscunt.

uERS. 11.---»Statim.«  Humano uerbo, motus Dei dicitur, ipsa rectitudinis eius districtio: que reprobos, qui hic per penitentiam nolunt turbari, per uindictam turbabit.

»Et terror eius irruet.« Quia reprobis non timor  requiem, sed pena timorem parit, unde propheta: »Sola uexatio intellectum dabit auditui :« quia cum pro preceptis Dei contemptis puniuntur, tunc intelligunt quod audierunt.

uERS. 12.---»Memoria uestra.« Quantumlibet quis pro memoria, etc., usque ad et elata caro tabescit in putredine.

uERS. 13.---»Tacete paulisper ut loquar.« Sensu carnis locutos indicat: quos idcirco ad silentium restringit, ut ea que illi mens suggesserit, dicat. Ac si diceret: Non ego carnaliter, sed spiritualiter loquor, quia per sensum spiritus audio, quod per ministerium corporis profero.

uERS. 14.---»Quare lacero carnes meas dentibus.« Dentes in hoc loco significant internos  sensus, etc., usque ad si meis spectatoribus, id est uobis prodesse non possum.

»Dentibus meis.« Dentes sunt interni sensus, qui singula inquirunt, etc., usque ad ne spiritualia mandere possit.

»Et animam meam porto in manibus.«  Animam in manibus portare, est intentionem cordis in operatione ostendere, quod fit pro edificatione proximi. Et est sensus: Cur me uel districte coram hominibus diiudico, uel quid appetam in opere ostendo, si proximis nec mala iudicando, nec bona ostendendo proficio?

uERS. 15.---»Etiamsi occiderit me, in ipso sperabo,« etc.  Ille uere patiens est, qui et  aduersis atteritur, et tamen a spei rectitudine non curuatur.

»uerumtamen uias meas.« Sic enim tunc Dominus Saluator inuenitur, si nunc pro timore Domini peccatum uestrum a uobis ipsis redarguitur.

uERS. 16.---»Non enim ueniet in conspectu eius omnis hypocrita.« Nunc ueniet quidem ante tribunal iudicis, etc., usque ad in conspectu Domini uenire recusat.

uERS. 17.---»Audite sermonem meum.« Per hoc quod enigmata nominat, figuratas se habere locutiones demonstrat, unde uoce fidelis populi subdit:

uERS. 18.---»Si fuero iudicatus, scio quod iustus,« quod nec ab eius persona discrepat, etc., usque ad iustum se factum non ignorat ex munere.

 uERS. 19.---»Quis est qui iudicetur mecum.« Quia in exterioribus actibus unde reprehendatur non habet, libere accusatorem querit. Quia uero etiam iustorum corda de stulta cogitatione se reprehendunt, subditur:

»Quare tacens consumor?« Ac si dicat: Sicut uixi ut accusatorem exterius nullum timerem, utinam sic uixissem ut intra me accusatricem conscientiam non timerem. Tacens enim consumitur, qui intus in se inuenit unde uratur.

uERS. 20.---»Duo tantum ne facias.« Et Dei faciem, hic animaduersionem dicit: in qua dum peccata aspicit, punit, a qua nemo absconditur, nisi duo que postulat amoueantur, de quibus sequitur:

uERS. 21.---»Manum tuam longe fac a me.« Per  manum, quam longe fieri postulat, etc., usque ad sed per formidinem seruit.

uERS. 22.---»uoca.«  Presentiam Christi querit, ut per hanc et audiat quod ignorat, et audiatur in his que nouit. uel, uocat Deus eligendo, respondet homo obediendo; loquitur homo desiderando, respondet Deus apparendo. Sed sic anhelans, subtilius se discutit.

»uoca me et ego respondebo tibi.« uocare Dei est nos amando et eligendo respicere. Respondere nostrum est amori illius bonis operibus parere.

Aut certe loquar.« Loquimur cum faciem eius per desiderium postulamus: respondet loquentibus cum nobis se amantibus apparet.

uERS. 23. »Quantas habeo iniquitates,« etc. Iustorum  labor est, ut semetipsos inueniant, inuenientes flendo atque corrigendo ad meliora perducant. Grauior uidetur iniquitas quam peccatum, scelus quam delictum.

uERS. 24.---»Cur faciem tuam abscondis?«  Homo contemplationem Dei habuit in paradiso, sed per culpam incurrit caliginem. Et excitatus ex pena redit ad amorem, ac dicit:

»Et arbitraris.« Quia si ut amicum respiceres me, tue uisionis lumine non priuares.

uERS. 25.---»Contra folium,« etc. Homo folium dicitur, etc., usque ad quem sic esse infirmum agnoscis?

uERS. 26.---»Scribis.« Quia quod loquimur, transit,  quod scribimus manet. Deus non loqui, sed scribere amaritudines dicitur, cum diu super nos eius flagella perdurant. Semel enim de mortalitate carnis sententiam fixit, que usque ad ultimum mutari non ualebit.

»Et consumere.« Patet grauia esse peccata iuuenum et senum, si illud iusti sic metuunt, quod in infirma etate deliquerunt.

uERS. 27.---»Posuisti in neruo pedem meum.« In neruo pedem Deus posuit hominis, quia prauitatem illius forti districtionis sue sententia ligauit.

»Et obseruasti omnes semitas meas.« Semita angustior est quam uia; quia autem uias, actiones, merito semitas actionum cogitationes accipimus.

»Et uestigia pedum meorum considerasti.« Intentiones  operum uestigia dixit; uel, praua opera, que dum agimus, intuentibus hoc fratribus exemplum malum prebemus, et quasi inflexo extra uiam pede sequentibus distorta uestigia relinquimus.

uERS. 28. »Qui quasi putredo.« Sicut uestimentum de se exorta tinea comeditur, ita homo in seipso habet putredinem unde consumatur. uel ex corruptione sue carnis tentatur, sicut uestis exorta tinea consumitur.

»Quantas habeo iniquitates.«  Quasi homo pro cecitate exsilii se non nouit, que contingit, quia a facie Dei se abscondit, quod iam pena ipsa monitus dolet. »Contra folium.« Homo arbor fuit in conditione, sed arefactus in tentatione folium, stipula in deiectione.

 »Consumere me uis,« quia in iuuentute se peccasse inuenit, etc., usque ad quasi tunc indiscreti fuerint.



CAPUT XIu.

uERS. 1.---»Homo natus de muliere.«  Hic mulieris nomine infirmitas designatur, et est sensus: Quid in se habet fortitudinis, qui nascitur ex infirmitate, qui et angustiatur ad uitam, et dilatatur ad miseriam.

uERS. 2.---»Qui quasi flos egreditur.« Quia nitet in carne:

»Conteritur,« quia redigitur in puluerem et putredinem.

»Et fugit uelut umbra.« Non soli fugienti, sed umbre hominem comparauit. Qui enim in amore Dei  calorem cordis non habet, nec tamen uitam quam diligit tenet, uelut umbra fugit.

»Et nunquam in eodem statu,« etc.  Nam inde semper deficit, unde se proficere in spatium uite credit.

uERS. 3.---»Et dignum ducis super huiuscemodi,« etc. Deum aperire oculos, est iudicia exercere, et quem feriat uidere

uERS. 4.---»Quis potest facere,« etc. Is enim, qui per se solus mundus est, etc., usque ad solum Christum dicit non de immundo semine natum.

uERS. 5.---»Breues dies hominis,« etc. , quia apud Deum etiam labentia stant: apud eum esse numerum mensium perhibet. uel, in diebus,  breuitas temporis; in mensibus, multiplicata dierum spatia designantur: homini ergo breues dies sunt; sed quia uita nostra post tenditur, apud Deum numerus mensium nostrorum esse memoratur.

»Constituisti terminos eius.«  Nulla enim que in hoc mundo hominibus fiunt, absque Dei occulto iudicio fiunt.

uERS. 6.---»Recede paululum ab eo.« Recede, id est, iam flagella presentis uite subtrahe, et bona eterne quietis ostende

»Donec optata ueniat,« quando eternam requiem pro recompensatione sui laboris accipit

uERS. 7.---»Lignum habet spem.« etc. Genus humanum quasi despectum insinuat, quantumque ipsa insensibilia hunc preire uideantur. uel iuxta  mysticum sensum: Lignum prefertur homini, hic enim homo carnalis quisque; lignum iustus accipitur, qui cum in morte passione afficitur, eterne uite uiriditate recuperatur.

»Et rami eius pullulant,« quia ex passione iusti fideles uiriditatem uite spiritualis accipiunt.

uERS. 8.---»Si senuerit in terra radix.«  Radix iusti sancta predicatio, quia ab ipsa oritur et in ipsa subsistit: que apud corda terrenorum cunctis uiribus effeta creditur: »Et in puluere truncus emoritur,« quia inter manus persequentium corpus eius exanimatur.

uERS. 9.---»Ad odorem aque germinabit,« etc. Quia per afflatum Spiritus, in electorum cordibus, exemplo sui operis, germen uirtutis facit.

 »Et faciet comam,« etc. Succiso trunco comam facere, etc., usque ad fecit comam, quia apostoli qui aruerant ad fidem ut prius uiruerunt.

uERS. 10.---»Homo uero cum mortuus fuerit.«  Ipsa autem amissione iustitie homo moritur, ueste innocentie in paradiso concessa nudatur, interitu carnis consequente consumitur: »ubi ergo est,« qui in eius amore non est, ubi »uerum esse« est?

uERS. 11.---»Quomodo si recedant aque de mari.« Mare mens hominis est, etc., usque ad modo dulcedine prosperitatis replemur.

uERS. 12.---»Donec atteratur celum non euigilabit.« Quia, nisi huius mundi finis aduenerit, humanum genus a somno non euigilabit.

uERS. 13.---»Quis mihi hoc.« Ante Mediatoris  aduentum ad infernum se descendere sciens, illic conditoris protectionem postulat.

»Constituas mihi tempus in quo recorderis mei.« Aduentum Redemptoris ad inferos petit.

uERS. 14.---»Putasne mortuus homo rursum.« Solent iusti uiri, etc., usque ad ut post fortius roboret.

»Cunctis diebus.« Qui itaque immutationem suam tanto desiderio exspectat, quam sit de resurrectione certus insinuat.

uERS. 15.---»uocabis me et ego respondebo.« Tunc uocanti Deo ueraciter respondemus, quando ad summe incorruptionis iussum incorruptibiles resurgemus.

 »Operi manuum tuarum porriges dexteram,« ac si dicat: Idcirco corruptibilis creatura persistere ad incorruptionem poterit, quia manu tue potestatis erigetur; uel dextera, Filius dicitur, qui incarnatus ad erigendum hominem missus est.

uERS. 16.---»Tu quidem gressus,« etc. Gressus dinumerat, et peccatis parcit: qui subtiliter acta nostra considerat, et tamen hic penitentibus misericorditer relaxat.

»Dinumerasti, sed parce.« Dinumerat, dum nos ad singula que fecimus deflenda conuertit; parcit, quia que puniuimus, non punit, unde adhuc subdit:

uERS. 17.---»Signasti quasi in sacculo,« etc.  In occulto, etc., usque ad curat quia hic per flagella funditus relaxat.

 uERS. 18.---»Mons cadens defluit.«  Duo sunt genera tentationum, etc., usque ad uel longa ac lenta ut Salomonem consumi permittis.

»Saxum,« id est mens iusti fertur,

»De loco,« id est, de iustitia ad culpam nimio impulsu.

uERS. 19.---»Lapides,« id est fortitudinem, »aque« assidua blandimenta.

»Terra,« que sanctificat.

uERS. 20.---»Roborasti eum paululum,« etc.  Paululum roboratus est homo, quia hic uiuendi uires ad modicum accepit; sed in hac breuitate ubi roboratus est, colligit, unde in perpetuitate inueniat; uel ut semper gaudeat, uel ut supplicia non euadat.

 »Immutabis faciem eius, et emittes.« Facies hominis, etc., usque ad transire ad eterna nolens cogitur.

uERS. 21.---»Siue nobiles fuerint filii.« Sicut enim hi qui adhuc sunt uiuentes, mortuorum anime in quo loco habeantur ignorant: ita mortui carnaliter uitam in carne positorum qualiter post eos disponatur, nesciunt.

uERS. 22.---»Attamen caro eius dum uiuit dolebit.« Tribulationem enim carnis hic patiuntur etiam qui spiritualiter uiuunt.

»Et anima illius super.« Dignum enim est ut in se semper homo merores inueniat, qui relicto Creatore in se gaudium querebat.



CAPUT Xu.

 uERS. 2.---»Nunquid sapiens respondebit?«  Cuncta que in sanctis sentiuntur, malis quasi in uentum prolata displicent, nec bonorum uerba dicta rationis, sed stimulos furoris existimant.

»Et implebit ardore.«  Qui etiam que se sentiunt contumeliose dicere, student ex Domini defensione palliare, unde subdit:

uERS. 3.---»Arguis uerbis eum.«  Et nullum putant habere timorem Domini, nisi eum quem ad stultitiam sue professionis traxerunt, unde addit:

uERS. 4.---»Quantum in te est,« etc., dicitur, id est abstulisti. Ac si diceret: De tua iustitia presumens, Creatoris tui gratiam despicis deprecari. Cum  heretici uera mala contra bonos non inueniunt, fingunt que redarguant, ut iusti uideantur.

uERS. 5.---»Docuit enim iniquitas.«  Iniquitas os docet, quando ex mala uita concipitur, quod peius dicatur.

»Imitaris linguam blasphemantium«  Heretici quasi uenerando Deum, humilia, ut carnem et mortem negant, et Ecclesiam hec confitentem blasphemare dicunt: et si quid aduersi ei contigerit, pro hac iniuria dicunt fieri, unde ait:

uERS. 6.---»Condemnabit te,« etc. Aliquando uero quasi rationando comprimere uolunt, unde:

uERS. 7.---»Nunquid primus homo.« Hec autem Dei defensio ab eis ideo assumitur, etc., usque ad pensa quod consilium ignoras.

 uERS. 9.---»Quid nosti.«  Hec uerba patenter ostendunt ex qua mentis elatione prodeat quidquid quasi ad dominicam defensionem sonat.

uERS. 10.---»Et senes et antiqui.« Heretici, quia sua non possunt astruere ratione, auctoritate antiquorum nituntur defendere apud stultos: et doctores Ecclesie dicunt sibi magistros fuisse.

uERS. 11, 12.---»Nunquid grande est?« Sequitur: »Quid te eleuat cor tuum.« Sepe iustorum mens ad altiora contemplanda suspenditur, ut exterius eorum facies obstupuisse uideatur. Sed hanc contemplationis uim reprobi per hypocrisim fieri putant; quod enim in se est, in aliis putant.

uERS. 13.---»Quid tumet contra Deum spiritus?«  Plerumque iusti aliquibus necessitatibus afflicti sua opera coguntur fateri, quod beatus Iob fecerat, quod putatur elatio; sed in Dei auribus superba non sunt, que humili corde proferuntur; et sicut grauis culpe est sibi arrogare quod non est, sic plerumque culpa nulla est si humiliter bonum dicat quod est.

»Huiusmodi sermones.«  De bonis tuis, non tamen Iob in his contra Deum tumuit, sed que uere fecerat humiliter dixit; sepe iusti et iniusti eadem habent uerba, et unde illi placent, hi offendunt, ut Phariseus qui se iustificat in opere , et Ezechias qui se iustificat in cogitatione .

uERS. 14.---»Quid est homo?« Eo ipso quod dicitur homo, terrenus exprimitur et infirmus. Ab humo enim appellatus est.

 »Et ut iustus appareat natus,« etc. Quomodo enim iustus appareat, qui de illa natus est, que iniustitie propinatrix exstitit? prima quippe uiro iniustitiam mulier propinauit in paradiso.

uERS. 15.---»Et celi non sunt mundi.« Hoc celorum nomine repetiit, quod sanctorum appellatione signauit, qui ante districtum Dei iudicium nec ipsi esse mundi ad perfectum possunt.

uERS. 16.---»Quanto magis abominabilis.«  Quilibet peruersus abominabilis est propter immunditiam macule.

»Inutilis,« propter iustitiam perfecte uite; qui »bibere iniquitatem« dicitur, quia quod bibitur, ad glutiendum moram non habet. Culpa ergo quia ab  iniusto homine sine ulla retractatione perpetratur, quasi aqua iniquitas bibitur.

uERS. 17.---»Ostendam tibi.« Quia cum minori auctoritate docet is qui audita, quam is qui ea que uiderat, loquitur, ut fortiorem auctoritatem sibi Eliphaz arrogaret, dicit:

»Quod uidi narrabo tibi.« Proprium arrogantis, etc., usque ad quas auctoritate Patrum munit.

uERS. 18.---»Sapientes confitentur.« Ecce audacia hereticorum, etc., usque ad corda transiisse alienum, id est diabolum. Ecce sententie.

uERS. 20.---»Cunctis diebus.« Solent etiam electi in quibusdam diebus superbire, sed priusquam uitam finiant, ab elatione corda commutant; impius uero diebus omnibus superbit, et sic uitam terminat,  ut ab elatione minime recedat.

»Et numerus annorum tyrannidis eius.« Proprie tyrannus, etc., usque ad cuius uita sub incertitudine tenetur?

uERS. 21.---»Sonitus terroris semper.  Praua mens semper in laboribus est, sicut bona semper tranquilla: quia aut molitur mala que in ferat, aut metuit, ne sibi hec ab aliis inferantur.

uERS. 22.---»Non credit quod reuerti possit de tenebris ad:« quia dum feriri se undique credit insidiis, salute desperata semper ad nequitiam crescit.

uERS. 23.---»Cum se mouerit,« etc. Panis hic stipendium presentis uite, etc., usque ad auaritia uictus illa contemnit.

 uERS. 24.---»Terrebit,« etc. In omni quod iniquus agit, etc., usque ad si ei forte defuerit, quod ex fallacia opponat.

uERS. 25.---»Tetendit,« etc.  Contra Deum manus tendere, etc., usque ad modo a multis agitur singulis.

uERS. 26.---»Cucurrit,« id est in malo opere obstaculum de aduersitate non habuit.

»Et pingui ceruice armatus est.« Pinguis ceruix est opulenta superbia affluentibus rebus quasi multis carnibus fulta.

uERS. 27.---»Operuit faciem eius.« Faciem crassitudo operit, quia desiderata terrenarum rerum abundantia oculos mentis premit.

»Et de lateribus eius.«  Latera diuitum  sunt qui eis adherent; aruina de lateribus eius dependet, quia quisquis potenti et iniquo adheret, ipse quoque de eius potentia uelut ex pinguedine tumet.

uERS. 28.---Habitauit in ciuitatibus.« Quia ciuitas a conuersatione conuiuentium appellatur, etc., usque ad ostendunt procul dubio quia de edificio uite ceciderunt.

uERS. 29.---»Non ditabitur,« quia superbi cogitatio ab auctoris sui gratia non inhabitabitur.

»Nec perseuerabit.«  Ac si dicat: Hoc quod habere uidetur, exterius transit, et illud quod transire non poterat, interius non habet.

»Nec mittet in terram,« quia uelut ad leuem  flatum, sic ad motum occulte sententie uita eius eruitur; uel, »in terram non mittet,« etc., quia nunquam ad eterne uite desiderium cordis sui cogitationem plantat.

uERS. 30.---»Non recedet de tenebris.« Quia enim lucem iustitie non querit, de tenebris non recedit.

»Ramos eius,« etc. Quia ipsi quoque, qui ei coniuncti sunt, terrenis desideriis estuant, ut boni operis fructum non ferant, quia ad appetenda infima per nequitiam anhelant.

»Et auferetur spiritu,« quia eo percussionis sententiam accipiet, quo oris sui spiritum timore Dei non restringit.

uERS. 31.---»Non credet.« Quia eleemosyna eum  redimere, etc., usque ad quia non redimit animam quam a uitiis non compescit.

uERS. 32.---»Antequam dies eius.«  Quia longos animo, etc., usque ad indisciplinatis obuiat mors.

uERS. 33.---»Manus eius« ab omni bona operatione siccantur.

»Ledetur quasi,« etc. Si florentem uineam, etc., usque ad in sancto studio a fructu alienos facit, unde subdit:

»Et quasi oliua proiiciens.« Oliua cum in flore est, etc., usque ad ut nequeant discernere qua intentione quid faciant.

uel »in primo flore.« Infirmus regere uel inferiora agere non debet, quia in terrenis actibus frigescit.  uel, cum placere uidet que agit, ardentius eadem bona operatur, et quasi in sancto studio feruet, unde estu perit.

uERS. 34.---»Congregatio enim hypocrite,« etc. Congregant hypocrite bona opera, sed eorum sterilis est ipsa congregatio, quia per hoc quod agunt, fructum recipere in eterna retributione non appetunt.

»Et ignis deuorabit tabernacula eorum,« etc. Corpora in quibus anime eorum habitant, tabernacula dicit: que hic desiderium laudis, postmodum autem concremabit ignis gehenne.

»Tabernacula.« Cogitatio est tabernaculum, in qua mens habitat, quam estus auaritie uastat. uel,  cor tabernaculum dicit, quod consumit ardor laudis. uel, corpus est tabernaculum anime, et qui hic ardent mente, ardebunt carne ignibus gehenne.

uERS. 35.---»Concepit dolorem.« Cum peruersa cogitat, iniquitatem parturit, cum explere ceperit, concepit. Mens etiam hypocrite nunquam uacat a malo, quia que appetit, aliis inuidet, ex quorum despectu clarior sit, unde et dolos parat ut solus estimationem capiat.

»Uterus eius preparat dolos,« id est mens, in qua cogitationes generantur, maiorem malitiam contra proximos concipit, quanto solus pre omnibus uideri innocentior querit: hoc dicit, quia percussum Iob pro hypocrisi putauit.



CAPUT XuI.


uERS. 2.---»Audiui frequenter talia.« Electi frequenter aliena mala quasi sua audiunt, et ab his eis crimen impingitur, a quibus crimina impacta perpetrantur.

»Consolatores onerosi omnes uos.« Praui cum laborare bonos, etc., usque ad ne qui lenire debet dolorem augeat.

uERS. 3.---»Nunquid habebunt finem uerba uentosa?« Mali uentosa uerba proferunt. Nam dicta eorum, etsi quandoque sana sunt per sententiam, inflata tamen sunt per elationem.

»Aut aliquid tibi molestum est si loquaris?« Ac si diceret, eo quod plus loqueris quo a me aliquid molestum de tua actione non audis.

 uERS. 4.---»Poteram et ego similia uestri loqui.« Narrat quid facere potuit, sed ne iustitiam deserat, quod facere potuit declinat.

uERS. 5.---»Atque utinam esset anima uestra pro anima mea.« In his uerbis hoc monstratur intendere, etc., usque ad quia mala eorum sub moderata increparet inuectione.

uERS. 6.---»Quasi parcens.« Nota quasi, quia, etc., usque ad approbare uidetur, et crescunt in exemplum.

uERS. 8.---»Nunc autem oppressit me dolor,« etc.  Dolore Ecclesia premitur, etc., usque ad quos intus habet; unde beati uiri uoce mox apte subditur.

uERS. 9.---»Ruge mee,« etc. Ruge Ecclesie  sunt omnes qui in ea dupliciter uiuunt, qui fidem uocibus clamant, operibus denegant. Hi pacis tempore, quia huius mundi potestatibus eamdem fidem honori esse conspiciunt, fideles se esse mentiuntur: sed cum Ecclesiam subito aduersitas turbauerit, illud illico ostendunt, quod in perfida mente moliuntur. Et est sensus: me insequendo increpant, qui in meo corpore positi duplicitatis sue malitiam non emendant.

»Et suscitatur falsiloquus aduersus faciem,« etc.  Dum predicationi eius aperte contradicere non presumunt, Ecclesia falsiloquium quasi post dorsum patitur; sed cum malitie tempus eruperit, is, qui nunc metuens derogat, ad contradicendum ante faciem uenit: quia uerbis uere fidei apertis  uocibus obsistit. Quod quoniam per malignum spiritum fit, ad eum describendum uerba conuertit.

uERS. 10.---»Collegit furorem suum.« Diabolus, princeps falsiloquii, habet nunc contra Ecclesiam furorem, sed sparsus est, quia occultas tentationes per singulos mouet. Cum uero contra eam accepta licentia aperte seuierit, furorem suum in eam colligit, quia in eius afflictionem tota se intentione constringit. Qui contra eam dentibus fremit, eamque terribilibus oculis intuetur, quia per alios contra eam crudelia exercet, et per alios que exerceat prouidet.

uERS. 11.---»Aperuerunt super me ora,« etc.  Quia ora sua reprobi exprobrantes aperiunt,  cum et errorem predicare non metuunt, et predicamenta recte fidei irrident.

»Percusserunt maxillam meam.« Maxilla Ecclesie, sunt sancti predicatores, qui uitam carnalium uerbo correctionis conuertunt: hos reprobi precipue persequuntur, quos dum etiam necant, illa eos pena satiat, que mentem Ecclesie precipue cruciat, uel castigat.

»Maxillam meam.« Petrus est maxilla, qui mactat et manducat. Samson maxillam asini tenet, et hostes occidit, id est Christus simplices precones manu uirtutis tenet, et a uitiis carnales occidit. Maxilla proiecta est in terram, aquas effundit: quia data morti corpora preconum magna ostendunt miracula.

 uERS. 12.---»Conclusit me Deus,« etc. Electorum populus apud iniquum concluditur: cum eius caro antiqui hostis persecutionibus temporaliter datur. Qui non spiritui, sed manibus inimicorum traditur, quia quo hunc mente capere nequeunt, eo contra illius carnes crudelius inardescunt.

uERS. 13.---»Ego ille quondam opulentus.«  Infirmorum mentem designat, quia dum aduersa preuidere nesciunt, tanto eis grauiora sunt, quanto ab eis inopinata tolerantur. uel, in quibusdam, eisdem retro labentibus hec Ecclesia patitur, qui post doctrine opulentiam aliquando subitis uitiis conuertuntur. »Tenuit ceruicem meam.« Ceruix, hic libertatis erectionem significat, quam hostis tenet persecutionis tempore; »constringit,« dum infirmi  uera que sentiunt predicare libere non presumunt. uel, ceruicem suam dicit eos, qui in Ecclesia sub occasione defendende rectitudinis uitio elationis deseruiunt: quam hostis districtione sue persecutionis inclinat.

»Et posuit me quasi in signum.«  Signum ad hoc ponitur, ut sagittarum emissione feriatur. Fidelis itaque populus in signum hosti suo ponitur, quia eum semper suis ictibus impetit, cum suis persecutionibus affligit, unde Apostolus: »Ipsi enim scitis, quod in hoc positi sumus .« Ac si aperte dicat: Quid in hoc tempore uulnera nostra miramini? qui si eterna gaudia querimus, ad hoc uenimus ut feriamur.

uERS. 14.---»Circumdedit me.« Ecclesia lanceis  ab hoste suo circumdatur, quando in membris suis ab impugnatore calido tentationum iaculis ab omni parte impetitur.

»Conuulnerauit lumbos meos.« Cum hostis fidelem populum ad luxuriam pertrahit, hunc in lumbis ferit. »Conuulnerare« autem dicitur, quia quod nobis male suggerit, nos sequentes ex propria uoluntate implemus, et quasi cum ipso nos pariter uulneramus.

»Non pepercit et effudit in terra uiscera mea.« uiscera Ecclesie dicit eorum mentes, qui eius in se continent mysteria: quos dum antiquus hostis ad secularia negotia pertrahit, eius uiscera in terra fundit.

 »Non pepercit,« id est, non destitit.

uERS. 15.---»Concidit me.« In infirmis suis Ecclesia, etc., usque ad cum culpa culpam cumulauerit.

»Irruit in me quasi gigas.« Quia nimirum malignus spiritus contra hanc, id est animam, ex praua consuetudine deuictam quasi more gigantis pugnat, quia quanto se ei anima subiicit crebrius, tanto eum sibi intolerabiliorem se facit. Sed quia plerumque ad penitentiam redit, sequitur.

uERS. 16.---»Saccum consui super cutem.« In sacco et cinere penitentia, in cute et carne peccatum carnis intelligitur. Ergo quasi saccus super cutem consuitur, et cinere caro operitur, quia culpa carnis per penitentiam tegitur, ne in districti iudicis  examine ad ultionem uideatur.

uERS. 16.---»Facies mea intumuit.« Facies Ecclesie sunt, qui in regimine positi apparent primi, ut ex eorum specie sit honor fidelis populi. Hi plangunt culpas infirmantium; sed dum uident quosdam ad ueniam redire, quosdam uero in iniquitate persistere, occulta Dei iudicia obstupescunt, que non intelligunt.

uERS. 17.---»Et palpebre.« Palpebre appellantur, quia ad prouidenda plebium itinera uigilant; sed cum occulta Dei iudicia nec prepositi uigilantes intelligunt, palpebre Ecclesie sancte caligant.

uERS. 18.---»Hec passus sum.« A uerbis corporis, etc., usque ad a quibus toleratur dolor?

uERS. 19.---»Terra ne operias sanguinem meum.«  Peccanti homini dictum est: »Terra es et in terram ibis;« que se terra Redemptoris nostri sanguinem non abscondit quia unusquisque peccator redemptionis sue pretium sumens, confitetur ac laudat, et quibus ualet proximis innotescit. Terra etiam sanguinem eius non operuit: quia sancta Ecclesia redemptionis sue mysterium in cunctis iam mundi partibus predicauit. »Neque inueniat in te locum latendi clamor meus.«  Clamor Redemptoris nostri est »sanguis redemptionis,« qui a fidelibus sumitur, qui, ut ait Apostolus, melius loquitur quam sanguis Abel: quia sanguis Abel mortem fratricide petiit, sanguis Domini uitam persecutoribus impetrauit. Qui clamor locum latendi inuenit in nobis, si quod mens credidit, lingua  tacet.

uERS. 20.---»Ecce enim in,« etc. Testis Filii Pater est, ut in Euangelio: »Et qui misit me Pater, ipse testimonium perhibuit de me.«

»Et conscius meus.« Quia una uoluntate, etc., usque ad sed talis hominum reprehensiones metuere non debet, unde subditur.

uERS. 21.---»uerbosi amici mei.« Cum uerbosi amici sunt, id est, cum et ipsi derogant qui in fide sociantur, ad Deum necesse est ut oculus stillet, quatenus nostra intentio tota in amoris intimi compunctione defluat, et tanto se ad interiora erigat, quanto per exteriora opprobria intus redire cogitur.

uERS. 22.---»Atque utinam,« etc. Peccatores  quidem nos, etc., usque ad sed tamen de eius breuitate se consolatur.

uERS. 23.---»Ecce enim breues anni transeunt.« Omne quod transit breue est, in mortis autem semita per quam non reuertimur, ambulamus, non quod ad uitam resurgendo non reducamur; sed quia ad labores huius uite mortalis, uel ad acquirenda laboribus premia iterum non uenimus.



CAPUT XuII.

uERS. 1.---»Spiritus meus attenuabitur.«  Attenuatur spiritus electorum timore iudicis, et si quas in se carnales cogitationes inueniunt, penitentie ardore consumunt. Spiritus autem iniquorum per tumorem elationis crassescit. »Et solum mihi  superest sepulcrum.« Pene mortuum se considerat, quia moriturum se minime ignorat unde sequitur:

uERS. 2.---»Non peccaui.« Non intantum peccauit, ut hec flagella mereretur, quia non pro corrigenda culpa, sed pro augenda gratia percussus est. uel, caput, hoc dicit, qui sine culpa, penam culpe, id est, amaritudinem passionis suscepit.

uERS. 3.---»Pone me iuxta te.« Per ascensionem; post quia Iudea commota est in discipulos, addit: »Cuiusuis manus.« Quia iam frustra agunt contra eum, qui sedet in celo.

uERS. 4.---»Cor eorum longe.« Si enim discipline custodiam nossent, nequaquam Redemptoris precepta contemnerent. »Propterea non,« etc. Qui enim per disciplinam minime custodire uitam  student, semper per desideria in imis iacent, nec mentem ad spem celestis patrie erigunt.

uERS. 5.---»Predam pollicetur,« etc. Ad caput malorum, diabolum scilicet, sententiam conuertit, cuius »socii« sunt apostate angeli, qui cum eo ceciderunt. »Filii,« sunt homines peruersi, qui de eius praua persuasione in malitie operatione generantur. »Predam igitur sociis pollicetur,« quia malignis spiritibus animas prauorum promittit in fine rapiendas.

»Oculi filiorum eius deficient.«  Quia intentiones hominum, etc., usque ad quod doleant, sine fine patiuntur.

uERS. 6.---»Posuit me.« Omnis qui flagello percutitur, etc., usque ad eamque penam suo optat  aduersario quam euenisse conspicit iusto.

uERS. 7.---»Caligauit ab indignatione.« Ab indignatione oculus caligat, quando ipsi qui in Ecclesia lumen ueritatis habent, peruersos contra innocentes preualere conspiciunt: quia de occulti iudicii admiratione turbantur. Sed cum iusti ad indignationem caligant, infirmi plerumque usque ad infidelitatem corruunt, unde sequitur: »Et membra mea quasi in nichilum.« Membrorum nomine teneritudo exprimitur infirmorum, qui dum peruersos prospiciunt florere, iustos cruciari, bona se inchoasse penitent, atque ita ad agenda mala citius recedunt, ac si eorum uite nocuerit bonum, quod inchoauerunt.

uERS. 8.---»Stupebunt iusti super hoc.« Hoc est  quod dixerat »caligauit ad indignationem oculus meus.« »Et innocens contra hypocritam suscitabitur.« Contra hypocritam suscitatur innocens perfectus, quando hunc cum suo flore contemnit, eumque predicando que recta sunt, despiciendum esse ceteris denuntiat.

uERS. 9.---»Et tenebit iustus uiam suam.« Quia considerato hypocrita dum illum ex peruersa uoluntate obtinere ea que mundi sunt intuetur, ipse ad amorem celestium robustius stringitur. Sciens, quia bonis desideriis premia eterna non deerunt: dum et prauis et duplicibus cordibus bona temporalia non negantur. »Et mundis manibus addet fortitudinem.« Quia uidens peruersorum terrenam gloriam, etc., usque ad que sibi cum reprobis communia esse non  possunt.

uERS. 10.---»Igitur omnes uos.« Postquam exteriores prouectus malorum, bonorum uero interiores intulit, exhortatur electos, ut conuertantur, deserendo mala, et ueniant, bona faciendo.

uERS. 11.---»Et non in uobis.« Conuersionem eorum desiderans exoptat, ne ullum sapientem in eis inueniat, ac si dicat: Stulti esse apud uos discite, ut in Deo uere esse sapientes ualeatis.

»Dies mei transierunt.« »Dies,« prosperitates: »Cogitationes cor torquentes,« curam terrene felicitatis dicit: que quanto grauius electos premunt, tanto subtilius a iudice rationes de ipsis cogitant exquiri he cogitationes cum ipsa terrena felicitate dissipantur.

 uERS. 12.---»Noctem uerterunt in diem.« Dissipate cogitationes »noctem in diem« uertunt, quia iustis nonnunquam amplius placet ex aduersitate mala perpeti, quam ex prosperitate terrene dispensationis cura fatigari.

»Et rursum post tenebras.«  Lux post tenebras speratur, etc., usque ad et iustorum animas in perpetua iam sede collocaret.

uERS. 13.---»Si sustinuero.« Priores sancti sustinere aduersa poterant, etc., usque ad in inferno sibi requiem preparasse.

uERS. 14.---»Putredini dixi.« Putredinem, patrem dicit, etc., usque ad ut quasi quibusdam uermibus sic inquietis cogitationibus in mente fatigemur.

 uERS. 15.---»Ubi est ergo nunc prestolatio mea.« Prestolatio iustorum, Christus; quem quandoque uenturum nouerant, sed uenire citius querebant: unde hic additur, nunc: »Et patientiam meam quis considerat?« Patientiam iustorum Deus considerat; sed quasi non considerare dicitur, ad uotum desiderii minus citius apparere: et in prolixiora tempora dispensationis sue gratiam differre.

uERS. 16.---»In profundissimum infernum descendent omnia mea.« Ante mediatoris aduentum Iob in infernum descensurus erat, etc., usque ad retributio adhuc in sola inferni quiete recipi prestolabatur. »Putasne saltem sibi erit requies mihi?« Pensandum est quis nostrum de requie securus  sit: si de ea trepidat et ille, cuius uirtutis preconia et ipse iudex qui percutit, clamat.



CAPUT XuIII.

uERS. 2.---»Usque ad quem finem uerba iactabitis.«  Beatum Iob in superbiam astruit erupisse, quem fatetur uerba iactare. »Intellige prius.« Signat quanta elatione tumuerat, qui Iob loqui quod non intelligeret, putabat.

uERS. 3.---»Quare reputati sumus.« Humane mentis est proprium, hoc sibi fieri suspicari, quod facit. Arbitratur enim se despici, qui bonos despicere consueuit: et ex suspicione contemptus ad indignationem prosilit, et contumelias ingerit.

uERS. 4.---»Quid perdis animam tuam.« Reprobi  zelum rectitudinis, uel spiritualem gratiam sancte predicationis, insaniam furoris estimant: quo perire fidelium animas arbitrantur. »Nunquid propter te derelinquetur terra.« Ecclesia dicit, etc., usque ad unde iste flagellis Iob insultat, unde subdit:

uERS. 5.---»Nonne lux impii exstinguetur.« Hoc dici de impio recte potuit, contra sanctum non debuit: Lucem prosperitatem presentis uite dicit. Sed lux impii exstinguitur, quia fugitiue uite prosperitas, cum ipsa terminatur. »Nec splendebit flamma ignis eius.« Ignem dicit feruorem temporalium desideriorum, cuius flamma est decor, uel potestas exterior que de interno eius ardore procedit: sed non splendebit, quia in die exitus omnis exterior decor subtrahitur.

 uERS. 6.---»Lux obtenebrescet in tabernaculo.« Aliquando tristitiam tenebras, lucem gaudium accipimus. Lux ergo in tabernaculo impii tenebrescit, quia in eius conscientia gaudium quod de temporalibus fuerat, deficit. »Et lucerna que super eum est exstinguetur.« Lucerna lumen in testa est, etc., usque ad quia iniquorum mentem terrena gaudia possident.

uERS. 7.---»Arctabuntur gressus uirtutis, etc.« Quia uires malitie eius, quas nunc exercet, postmodum pena constringet. »Et precipitabit eum.« Habet nunc consilium iniquus presentia appetere, etc., usque ad quod exprimit cum subiungit.

uERS. 8.---»Immisit enim in rete.«  Qui pedes in rete mittit, non cum uoluerit, eiicit. Sic  qui in peccatis se deiicit, non mox cum uoluerit, surgit.

»Et in maculis eius ambulat.«  Qui in maculis retis ambulat, gressus suos ambulando implicat: et cum se expedire ad ambulandum nititur, ne ambulet obligatur.

uERS. 9.---»Tenebitur planta illius,« etc. Quia uidelicet stringetur finis in peccato. »Et exardescet contra eum.« Quia quo se malis obligatum pensat, eo de suo reditu desperat; et ipsa desperatione acrius ad huius mundi concupiscentias estuat. In eius animo contra eum sitis exardescit, quia qui peruerse egit, ut peruersius agat accenditur.

uERS. 10.---»Abscondita est in terra.«   In terra pedica absconditur, cum culpa sub terrenis commodis occultatur, quatenus homo uideat, quid concupiscere ualeat, et tamen nequaquam uideat, in quo culpe laqueo pedem ponat. »Et decipula illius.« Intuetur enim hostis mores cuiusque cui uitio sint propinqui, et illa opponit ante faciem, ad que agnoscit facilius inclinari mentem, ut blandis ac letis moribus luxuriam, asperis mentibus iram et superbiam. Ibi ergo decipulam ponit, ubi esse semitam mentis conspicit: quia illic periculum deceptionis inserit, ubi uiam esse inuenerit propinque cogitationis.

uERS. 11.---»Undique terrebunt.« Quia sepe idcirco quisque bonus esse metuit, ne hoc a prauis patiatur, quod se bonis fecisse reminiscitur: dumque  hoc pati quod facit metuit, undique territus, undique suspectus in bono opere gressum perdit.

uERS. 12.---»Attenuetur fame.« Caro nostra infirmitas est. Robur autem, anima rationalis, que in expugnandis uitiis resistere per rationem ualet. Que fame attenuatur, cum nulla interni cibi refectione pascitur. »Et inedia inuadat costas illius.« Coste sunt sensus animi, qui latentes ut uiscera cogitationes muniunt. Inedia inuadit iniqui costas, quia fames interna sensus mentis extenuat, ut cogitationes suas intus nullatenus regant, sed ad exteriora uagentur que petunt.

»Deuoret pulchritudinem cutis eius et consumat brachia illius. « Pulchritudo cutis est gloria temporalis exterior: per brachia opera designantur.  Mortem peccatum dicit, quod animam occidit.

uERS. 13.---»Primogenita mors.« Superbia que est initium omnis peccati. Pulchritudinem ergo cutis eius et brachia illius primogenita mors deuorat: qua iniqui gloriam uel operationem superbia supplantat. Potuit enim et in hac uita gloriosus existere, si superbus minime fuisset

uERS. 14.---»Auellatur de tabernaculo suo fiducia eius.«  De tabernaculo fiducia eius euellitur, quando peruersus qui multa in hac uita parauerat, repentina morte dissipatur. »Et calcet super eum quasi rex interitus.« Quia hic uel uitiis premitur que ad interitum trahunt, uel mortis tempore, potestati demoniace subiugatur.

uERS. 15.---»Habitent in tabernaculo.« Id est, in  mente eius apostate angeli per cogitationes nequissimas conuersentur, eius uidelicet socii, qui idcirco iam non est, quia a summa essentia recessit.

»Aspergatur in tabernaculo.«  In tabernaculo iniqui, sulphur aspergitur, quoties carnis delectatio in eius mente dominatur. Per sulphur enim fetor carnis accipitur. Et quia talis in malo permanet unde nec fructum boni facere potest, addit:

uERS. 16.---»Deorsum radices eius siccentur.« Per »radices,« cogitationes accipimus, etc., usque ad quia omnis eius operatio superno iudicio quasi nichilum deputatur.

uERS. 17.---»Memoria pereat.«  Memoriam suam iniquus in terra statuere conatur, cum gloriam  laudis sue extendere nititur. Et nomen suum in plateis celebrari gaudet, cum longe lateque operationem sue iniquitatis extendit.

 Caput iniquorum diabolus est: ipse quippe in ultimis temporibus illud uas perditionis ingressus, quod Antichristus uocabitur, qui nomen suum longe lateque diffundere conabitur.

uERS. 18.---»Expellet eum de luce.« De luce ad tenebras ducitur, cum de honore uite presentis ad supplicia eterna damnatur. Sic de unoquoque iniquo loquitur, ut ad caput, id est diabolum uertatur, qui in Antichristo nomen extendet, quod nunc mali imitantur. »Et de orbe transferet,« etc. Cum superno apparente iudice de hoc mundo ad penas transfertur, que omnia et de capite malorum Antichristo  possunt accipi.

uERS. 19.---»Non erit semen, etc.« Quia omnes iniqui, qui de eius persuasione in prauis actionibus nati sunt, cum eodem suo capite ferientur. Quia hec de Antichristo accipienda sunt, in hoc aperit dum dicit:

uERS. 20.---»In die eius stupebunt.« Quia tanta tunc signa demonstraturus, etc., usque ad metuunt tormenta que uincunt. »Et primos inuadet horror,« id est, corda electorum pauore ferientur: unde scriptum est.: »Ita ut in errorem inducantur, si fieri potest, etiam electi ,« non quidem casuri, sed trepidaturi ex carne.

uERS. 21.---»Hec sunt ergo tabernacula.« De hoc illud retulit quod dixerat, etc., usque ad quod sanctum Iob credebant pro iniquitate percussum.



CAPUT XIX

uERS. 2.---»Usquequo affligitis, etc.«  Atteruntur boni sermonibus iniquorum, quando contra eos illi in uerbis tument, qui aut in peruersa fide, aut in prauis moribus iacent.

uERS. 3.---»En decies confunditis me.«  Quia ab eis quinquies increpationes audierat, et quinquies respondit, decies se perhibet esse confusum. Quia in eo quod grauiter increpatus est, et in eo quod uerba doctrine non audientibus dicit, confusionem pertulit, in suis increpationibus, quia in eis non proficit; in eorum increpationibus, quia dolet de prauitate quam audit.

 »En decies«  Ecclesia decalogum seruat, cui iniqui toties confusionem faciunt, quoties in suis actibus diuinis uocibus obsistunt.

»Et non erubescitis opprimentes me.« Sunt nonnulli quos ad perpetrandam nequitiam oborta subito malitia inuitat, sed tamen humana uerecundia reuocat.

uERS. 4.---»Nempe et si ignoraui.« Scientia hereticorum non est cum eis, sed contra eos, dum inflat. Sed Ecclesie ignorantia, quod arcana non potest penetrare cum ea est, quia pro ea, dum se humiliat; et quia heretici quod querunt scire, elatio est, ut contra bonos docti uideantur, subdit: uos contra ex me percusso contra uos deberetis  erigi, timentes uobis deteriora. Bonus enim prius in se, postea in alios erigitur.

uERS. 5.---»At uos contra me erigimini.« Id est, uosmetipsos redarguendos relinquitis, et me districtis sententiis increpatis. »Et arguitis me.« Quia qui eum iustum ante flagella nouerant, iniustum esse ex ipsa iam sua percussione iudicabant.

uERS. 6.---»Saltem nunc intelligite.« Hoc Dominus de illo dixerat  quod ipse de se asserit: quia non equo iudicio a Domino sit afflictus. Si enim uita eius et flagella pensantur, non equo iudicio uidetur afflictus: quia uero merita eius ex flagellis cumulauit, Deus non iniusto iudicio Iob afflixit. »Quia Deus non equo iudicio.« Astruendum igitur est, quod et Deus cum  Iob recte egit, et tamen non mentitur, qui non eque fieri dicit: alioquin diabolus uicit  quem Deus laudauit. Hoc non elatio, sed dolor extorsit. Bonus si in humili mente, exigente causa uel dolore, bona de se dicit, non peccat. »Et flagellis suis me cinxerit.« Cum tanta nos afflictio deprimit, ut nullius rei consolatione respirare animus possit, non iam flagellis solummodo ferimur, sed etiam cingimur, quia tribulationum uerbere ex omni parte circumdamur.

uERS. 7.---»Ecce clamabo uim patiens.«  Deus quid nobis profuturum sit sciens, etc., usque ad qui nec agenda queunt discernere.

uERS. 8.---»Semitam meam circumsepsit, etc.« Circumseptam uerberibus semitam suam uidit, cum  transire ad securitatem cupiens, euadere flagella non potuit: et quasi in calle cordis ignorantie tenebras inuenit, qui cur ita flagellaretur, penetrare non potuit.

uERS. 9.---»Spoliauit me gloria mea.« Plane hec Iob conueniunt, etc., usque ad quibus ruentibus latius cadit exercitus.

uERS. 10.---»Destruxit me undique et pereo, et quasi euulse arbori,« etc. Arbor uento impellitur ut cadat: sic infirmus minis ad iniustitiam trahitur, et eterna que sperabat relinquit; et quia aliquando qui penis territus iustitiam relinquit, penas tamen non euadit.

uERS. 11.---»Iratus est contra me.« Qui enim ita percutitur, ut uires eius superentur, non hunc Deus  ut filium per disciplinam, sed ut hostem ferit per iram: unde et propheta: »Plaga inimici percussi te, castigatione crudeli .« Et quia sepe maligni spiritus cordibus afflictorum multa suadent, et si quid boni est furantur, addit:

uERS. 12.---»Simul uenerunt latrones.« Id est maligni spiritus, qui exquirendis hominum moribus occupantur: qui uiam sibi in afflictorum cordibus faciunt, quando inter aduersa que exterius tolerantur, cogitationes quoque prauas immittere non desistunt. »Et obsederunt in gyro tabernaculum,« etc. In gyro tabernaculum obsident, etc., usque ad omne corpus eius ulceribus attriuerunt

uERS. 13.---»Fratres meos longe.«  Modo  uoce Redemptoris utitur: ab eo longe facti sunt fratres, et noti recesserunt; quem tenentes legem prophetare nouerant, et presentem minime recognoscebant. Iudei etenim propinqui per carnem, et noti per legis instructionem, quasi obliti quem uerbis legis per fidem prophetauerant, uerbis perfidie incarnatum negabant.

uERS. 15.---»Inquilini domus mee.« Id est sacerdotes, quorum origo in Dei seruitio deputata, iam per officium in conditione tenebatur »ancille.« Leuitarum anime sunt ad secreta tabernaculi, quasi ad interiora cubiculi familiarius seruientes. »Et quasi peregrinus fui, etc.« Quia a synagoga non est cognitus; unde et propheta: »Quasi colonus futurus es in terra, et quasi uiator declinans ad manendum  .« Qui enim ut Dominus auditus non est, non possessor agri, sed »colonus« est creditus: »Qui quasi uiator ad manendum declinauit,« quia paucos ex Iudea abstulit, et ad uocationem gentium pergens iter ceptum peregit.

uERS. 16.---»Seruum meum uocaui.« Seruus Iudaicus populus fuit, timore obsequens; quem collatis muneribus, quasi emissis uocibus, ad se ducere statuit, sed non respondit, quia digna opera donis eius reddere contempsit. »Ore proprio decorabat.« Qui autem ei tot precepta, prophetarum ore mandaueram, ore proprio deprecabar: quia in carne monstratus, dum mandata uite humiliter dixit, quasi superbientem seruum ut ueniret, rogauit.

uERS. 17.---»Halitum meum exhorruit uxor, etc.«  Uxor Domini, etc., usque ad que carnalibus sensibus dedita incarnationis eius mysterium non agnouit.

»Et orabam filios uteri.« Uterum Dei, consilium eius debemus accipere; in quo ante secula per predestinationem concepti sumus, ut creati per secula producamur. Orauit ergo filios uteri sui: quia eos quos condidit, incarnatus humiliter rogauit.

uERS. 18.---»Stulti quoque despiciebant, etc.« Quia dum legisperiti Deum despicerent, eorum incredulitatem turba populi secuta est. Relictis sapientibus, pauperes et stultos uenerat querere: unde cum augmento doloris dicit »Stulti quoque;« pro quibus ergo stultitiam suscepi, uerbum caro factum, despiciebant me. »Et cum ab eis recessissem.«  Quasi accedebat ad cor populorum Dominus, cum eis miracula demonstraret: et quasi recedebat, cum nulla signa ostenderet, et a miraculis quiescenti, prebere fidem nolebant.

uERS. 19.---»Abominati sunt me, etc.« Scribe et legis doctores, etc., usque ad de eodem legis doctorum ordine sequitur: »Et quem maxime diligebam.« Ordo doctorum, qui prius in predicatione seruiens, maxime diligebatur: quem non solum ad non credendum, sed usque ad persequendum Deum turba secuta est. Et tunc factum est quod sequitur:

uERS. 20.---»Pelli mee consumptis.« In ossibus fortitudo, etc., usque ad passionis tempore iuxta se mulieres inuenit.

 »Carnibus«  Que ossi heserant, dum discipuli, licet infirmi, ueritatis fidem populis predicarent. Et cum sancte mulieres ea que necessaria erant exteriora corporis subsidia prepararent, quasi pellis extra manebant in corpore.

»Et derelicta.« Dentes apostoli sunt; labia tantummodo circa dentes relicta sunt, cum de eo duo post mortem eius ambulantes confabulari quidem nouerant, sed predicare iam eum, aut mordere infidelium uitia formidabant. Sed iam ad propria uerba Iob reuertitur.

»Tantummodo.« Nec felicibus aliud est circa dentes quam labia: et sic patet hoc mystice dici.

uERS. 21.---»Miseremini mei.« Piorum est cum ab aduersariis patiuntur, non tam ad iram quam ad  preces moueri. Tactum autem se manu Domini appellat, sicut ipse Satan dixerat: »Mitte manum tuam, et tange os eius.«

uERS. 22.---»Quare persequimini me.« Tanto Deus iustius aliena uitia percutit, quanto in se nichil habet uitiorum. Et est sensus: Ita me ex infirmitatibus meis affligitis, ac si ipsi more Dei de infirmitate nichil habeatis. »Sicut Deus.« Idem cum Deo agunt, quia hoc faciunt quod Deus omnipotens fieri permittit; sed non idem uolunt: quia cum omnipotens Deus amando purgationem exhibet, iniustorum prauitas seuiendo malitiam exercet. uel, quasi non infirmi, qui non deberent increpare cum Deus percutit, ne addant dolorem dolori, sed consolari. Cum uero manus Domini cessat, tunc dignis  increpatio potest fieri. »Et de carnibus meis saturamini.« Quorum mens proximorum penas esurit, saturari alienis carnibus querit. uel, qui aliene uite detractione pascunt alienis carnibus saturantur.

»Quis mihi tribuat, etc.« Dura que sustinet, non uult per silentium tegi, sed exemplo ad notitiam pertrahi ut alii ad patientiam ualeant edificari.

»Quis mihi tribuat.«  Hec quoque Ecclesie congruunt, etc., usque ad postea uero ipsum librum in laminam plumbi et in silicem diuidit.

»Quis mihi det, etc.« Per stylum ferreum fortis sententia Patrum. Per plumbum Iudee populus grauis  peccato. Per silicem gentilitas figuratur. Cuncta ergo que pertulit, forti sententia Patrum edoctus et Iudee populus, et gentilitas agnouit. Quod in plumbo scribitur, citius deletur. In silice difficile sculpitur, sed manet: sic Iudea uerba Dei cito recepit, et cito deseruit. Gentilitas uix recepit, sed recepta fortiter seruauit.

uERS. 25.---»Scio enim quod Redemptor, etc.« Non ait conditor, sed Redemptor eam aperte denuntians, qui postquam omnia creauit, de captiuitate passione sua nos redemit. uiuit autem qui inter manus impiorum occubuit.

»Et in nouissimo die de terra surrecturus sum, et rursum, etc.«  Quia resurrectionem, etc.,  usque ad quo flore sacerdos esse ostenditur, qui pro nobis interpellat.

uERS. 27.---»Quem uisurus sum, etc.«  Caro nostra post resurrectionem eadem erit et diuersa. Eadem per naturam, diuersa per gloriam. Eritque spiritalis, quia incorruptibilis et palpabilis: quia non amittet essentiam ueracis nature. »Ego ipse, et oculi mei conspecturi sunt, et non aliis.« Expresse indicat ueritatem resurrectionis: non enim alius moritur et alius resurgit  sed idem ipse.

»Reposita est hec spes mea in sinu meo.« Nihil nos certius habere credimus, etc., usque ad unde protinus subdit:

 uERS. 28.---»Quare ergo nunc.« Peruersi quia in lingua iusti accusationem inuenire appetunt, uerbi radicem querunt, ex qua loquendi originem sumant, et ramos loquacitatis dilatent: sed tamen sanctus uir mala que fugiant, miseratus ostendit.

uERS. 29.---»Fugite ergo.«  Faciem gladii fugere, est animaduersionis districte sententiam prius quam appareat, placare. »Et scitote esse iudicium.« Omnis qui peruerse agit, eo ipso quo hoc despicit, esse Dei iudicium nescit.



CAPUT XX.

»Idcirco cogitationes.«  Ac si dicat: quia extremi iudicii terrorem considero, idcirco cogitationum tumultibus in timore confundor.  »Et mens in diuersa rapitur.« Quando modo mala que agere neglexit, modo reprehensibilia in quibus est, modo recta que sibi adhuc deesse conspicit, sollicito pauore perpendit. Isti ex societate Iob nouerunt quidem recte uiuere, sed iudicia Dei subtiliter pensare nescientes, iustos hic non posse percuti credunt. Et ideo hunc suspicati sunt iniquum, et ad increpationem dilabuntur: ad quam tamen sub quadam reuerentia descendunt. Unde iste subdit.

uERS. 3.---»Doctrinam qua, etc.«  Quibus moderate premissis, etc., usque ad et hoc inuenio quod »laus impiorum, etc.«

uERS. 4.---»Hoc scio a principio.« Si enim ab ipso humani generis exortu usque ad hoc tempus  mentis oculos ducimus, omne quod finiri potuit, quam breue fuerit, uidemus.

uERS. 5.---»Et gaudium hypocrite.« Gaudium hypocrite in similitudinem puncti est. Nam sicut stylus in puncto, dum ponitur, leuatur, sic hypocrita presentis uite laudem dum tangit, amittit.

»Ad instar puncti,« quia letitia pertransit, pena permanet: apparet ad momentum, disparet in perpetuum.

uERS. 6.---»Si ascenderit,« id est, etsi celestem uitam se agere simulat, etsi intellectum suum similem ueris predicatoribus ostentat, quasi sterquilinium tamen in fine perdetur, quia mens illius pro uitiorum suorum fetore damnabitur.

 uERS. 7.---»Et qui eum uiderant, dicent.«  Qui hunc elatum uiderunt, exstincto dicent, Ubi est? quia neque in hoc seculo ubi elatus fuerat, apparet, neque in eternitatis requie, de qua esse putabatur.

uERS. 8.---»uelut somnium auolans.« uita hypocrite, etc., usque ad quia hominum fauores dormiens uidebat.

uERS. 9.---»Oculus qui eum uiderat.« Locus hypocrite cor adulantium: ibi quippe requiescit, ubi fauores inuenit. Oculus ergo qui eum uiderat non uidebit, quia in morte amatoribus suis absconditur, qui eum consueuerant admirando conspicere.

»Neque ultra intuebitur.« Quia lingue adulantium  hunc ad iudicium fauoribus non sequuntur.

uERS. 10.---»Filii eius atterentur,« etc. Quia hi qui in hypocrisi ex eius imitatione nascuntur, dum ueritatis soliditatem non tenent, in cordis egestate deficiunt.

uERS. 11.---»Ossa eius implebuntur.« Adolescentia hypocrite inchoatio prauitatis est, etc., usque ad omni soliditate uacuari ac deperire.

uERS. 12.---»Cum enim dulce fuerit.«  In ore cordis suauis est iniquitas, quam sub tegmine blande locutionis operit. Malum enim in lingua, et non sub lingua esset, si loquens hypocrita malitiam aperiret.

»Parcet illi et non.« Malo quod diligit parcit, qui non hoc penitendo persequitur; et non derelinquit,  sed cetat in gutture, quia sic seruat in cogitatione, ut nunquam proferat in uoce.

 Id est, palpat, fouet et nutrit malum suum, et delectans se in illo, nunquam penitet ut ab eo discedat.

uERS. 14.---»Panis eius in utero.« Plerumque hypocrita pane sacri eloquii erudiri studet, non ut eo uiuat, sed ut doctus appareat; sed dum doctrine uerbum, quod male querit, praue intelligit, et in hereses labitur: contingit ei ut sicut de felle aspidum, sic moriatur de pane. Sed quia Dei eloquia, etiam si recte intelligat, in opere nequaquam seruat, in presenti uita perdit, ut nesciat quod agere uoluit.

uERS. 15.---»Diuitias.« Sacre legis quas legendo  deuorauit, obliuiscendo euomet: quas Deus iusto iudicio de eius memoria euellit.

»Caput aspidum.«  Aspis paruus est serpens, etc., usque ad uelut ex lingua uipera occidit.

uERS. 17.---»Non uideat riuulos.«  Riuuli fluminis sunt dona Spiritus sancti, etc., usque ad mysterium incarnationis Christi significat.

uERS. 18.---»Luet que fecit omnia.« Persoluet enim in tormento ea que hic illicita seruauit desideria, nec in morte consumetur, sed ut sine fine crucietur, uiuere sine fine compellitur, ut cuius uita hic mortua fuit in culpa, illic eius mors uiuat in pena. Dicat ergo, »luet que fecit omnia,« nec tamen consumetur, quia cruciatur et non exstinguitur: moritur  et uiuit, deficit et subsistit semper, et sine fine est.

uERS. 19.---»Quoniam confringens.« Domum pauperis confringit et nudat, quia eum quem per potentiam conterit, exspoliare per auaritiam non erubescit

uERS. 20.---»Nec est satiatus uenter.« uenter quippe iniqui auaritia est, et in ipsa colligitur quidquid peruerso desiderio glutitur. Liquet uero quia auaritia desideratis rebus non exstinguitur, sed augetur; nam more ignis cum ligna que consumat acceperit, excrescit, et unde uidetur ad momentum flamma comprimi, inde paulo post cernitur dilatari.

»Et cum habuerit quod concupierat.« Maioris  iracundie est cum hoc tribuitur quod male desideratur, quia inde repentina ultio sequitur, quia hoc quoque obtinuit, quod Deo irascente concupiuit.

uERS. 21.---»Non remansit de ciuitate eius.« Percusso hypocrita, de cibo eius nichil remanet, quia cum ad supplicia ducitur, a cunctis que possederat alienatur.

»Propterea nichil, etc.« Quia de hac uita subtractus, ad iudicem nudus uadit.

uERS. 22.---»Cum satiatus fuerit, arctabitur.«  Cum multa congesserit arctatur; anxiatur enim qualiter acquisita custodiat.

»Aestuabit, et omnis dolor.« Hinc inde insidiatores metuit, etc., usque ad tanto facilius rapitur ad  tormentum. Sequitur:

uERS. 23.---»Utinam impleatur uenter eius, etc., pluat super illum bellum.« Bellum Deo pluere, etc., usque ad preuidere comtempsit.

uERS. 24.---»Fugiet arma.«  Surripit auarus aliena aliquando, etc., usque ad eterni iudicii se percussionibus ante ponit. Interim autem,

uERS. 25.---»Gladius eductus,« etc. Iniquus, dum praua in cogitatione machinatur, quasi gladius in uagina est. De uagina egreditur dum per iniquitatem male operationis aperitur; eductus autem per seductorem, egrediens uero per propriam uoluntatem,

»uadent et uenient,« etc. Maligni spiritus bonis mentibus sunt, etc., usque ad elatio de continentia  surrogatur, etc.

uERS. 26.---»Omnes tenebre abscondite sunt.« Nam qui cuncta simul in effectu non explet, cuncta que noceant in mente tacitus tenet.

»Deuorabit eum,« etc. Ignis gehenne qui studio humano non succenditur, sed creatus est a Deo ab origine mundi.

»Affligetur relictus.« Iniqui tabernaculum caro est, quia ipsam letus inhabitat, cum qua eius spiritus cruciabitur. Boni non in carne gaudium suum ponunt, sed in celo. Relictus a carne a qua abstrahitur, quam hic amauit, nec relinquere uoluit: tunc propter tormenta relinquere uolet, sed non poterit.

 uERS. 27.---»Reuelabunt;«  quia hic nec bonis nec malis pepercit, eum in tremendo examine, iustorum uita et peccatorum pariter accusabit.

uERS. 28.---»Apertum erit.« Cum omne malum, quod in conscientia eius nascebatur, adueniente iudice, ostenditur.

»Detrahetur in:« quia uindicte tempore raptus ad supplicia, ab eterni iudicis uultu separatur.

uERS. 29.---»Hec est pars hominis impii.« Cum enim Dei iustitia supplicium a reprobis pro peruersis actibus exigit, eis mala usque ad uerborum retributionem reddit.



CAPUT XXI.


uERS. 4.---»Nunquid contra.« Beatus Iob, si Deo placens hominibus displiceret, causas tristitie nullas haberet; sed quia se Deo displicuisse per flagella presentia credidit, anceps factus de ante acta uita, iam animum ad tristitiam uocauit: qui si flagellis absentibus contra hominem de uite sue meritis disputaret, nequaquam contristare debuisset.

»Nunquid contra hominem.« Quasi nondum hypocrita, si cum hominibus de uita mea agerem, non timerem: quibus si displicerem, non curarem; sed quia cum Deo, merito tristor. »uos autem attendite me,« quasi Deum, sed non uos timeo.

uERS. 5.---»Attendite,« id est considerate que egi, et admiramini in his que patior.

 »Et superponite digitum ori uestro,« id est locutioni uestre discretionis uirtutem adiungite.

uERS. 6.---»Et ego quando recordatus fuero.«  Quia actuum suorum oblitus non erat, etc., usque ad contra eius dicta subiungit:

uERS. 7.---»Quare ergo impii uiuunt.« Subleuantur honoribus, confortantur rebus, quia eos patientia diuina tolerat.

»Confortatique diuitiis,« etc., ut diu in eis subsistere permittantur; sed quia sunt quibus hec habere pena est, quia heredes quibus hec relinquent, non habent. Subdit:

uERS. 8.---»Semen eorum permanet.« In augmentum felicitatis cum patrimonio dantur heredes.

 »Coram eis.« Ne qua necessitas saltem oculis subtrahat ea in quibus animus exsultat; sed ne in eis sterilibus genus exstinguatur, addit:

»Propinquorum turba et nepotum in conspectu eorum.« Ecce dicuntur eis esse uita, honores, diuitie, filii, nepotes: sed si intus domestica cura ureret, non esset leta hec felicitas, unde subdit:

uERS. 9.---»Domus eorum secure sunt, et pacate, et non est.« Que enim esset supradicta, felicitas, si leta non esset? Si intus prospera, in agris quoque.

»Bos eorum concepit.« Dominis gregum prima est felicitas, etc., usque ad unde fecunditas familie subditur:

 uERS. 11---»Egrediuntur quasi greges.« Ut sicut maiora ad habendum concessa sunt, ita multi germinent ad custodiendum.

»Et infantes eorum exsultant lusibus.« Sed ne illum lusum uilem crederemus, ait:

uERS. 12.---»Tenent tympanum et citharam.« Quasi cum domini honoribus et rebus tument, subiecti in ludicris actibus gaudent.

uERS. 13.---»Ducunt in bonis dies suos.« Quia omnis longitudo uite presentis punctus esse cognoscitur, cum fine terminatur. Quidquid enim transire potuit, subitum fuit.

»Et in puncto ad inferna descendunt.« Sed finis est pessimus; ecce quo tendebat, quia presentis uite prosperitas non est testis innocentie, quia et  hac usi pereunt, et flagellati liberantur, quod est contra amicos Iob.

uERS. 14.---»Qui dixerunt Deo: Recede a nobis.«  Dicunt Deo: Recede a nobis, qui ei ad se prebere aditum recusant, eumque prauis actibus impugnant.

»Scientiam uiarum tuarum.« uia Dei pax, humilitas, patientia est: que qui despiciunt, dicunt: Scientiam uiarum tuarum nolumus.

uERS. 15.---»Quis est Omnipotens?« etc. »Dixit enim insipiens in corde suo: Non est Deus.«

»Et quid nobis prodest si orauerimus?« Iniqui qui non Deum, sed exteriora dona querunt, cum eadem seuientibus deesse conspiciunt, ipsi seruire  contemnunt.

uERS. 16.---»uerumtamen quia non sunt.« Bona in manu habet, qui despiciendo temporalia, sub dominio mentis premit. At quisquis ea nimie diligit, se magis illis quam ipsa sibi supponit.

»Consilium eorum longe.« Consilium impiorum est terrenam gloriam querere, eternam negligere. Sed quia in hac uita non continue prosperantur, sequitur:

uERS. 17.---»Quoties lucerna impiorum exstinguetur.« Sepe impius lucernam suam filiorum uitam estimat; sed cum filius qui nimie amatur subtrahitur, lucerna impii, que uidebatur, exstincta est; sic est et de opibus atque honoribus.

Et superueniet eis inundatio.« Inundatio impiis  superuenit, cum dolorum fluctus exaliqua aduersitate patiuntur.

»Et dolores diuidet,« etc. Qui eternos dolores impio seruat, et hic aliquando eius mentem temporali dolore transuerberat; quia enim hic et illic percutit, furoris sui super impium dolores diuidit, ut duplici contritione conteratur.

uERS. 18.---»Erunt sicut palee.« Quia ire Dei flatu subito leuantur atque asportantur ad ignem:

»Et sicut fauilla quam,« quia eos ad eterna supplicia turbo rapiens asportat.

uERS. 19.---»Deus seruabit filiis illius.« Quia qui parentis iniquitatem imitatur, etiam eius delicto constringitur.

 »Et cum reddiderit.« Nescit enim impius mala que fecit, nisi cum puniri ceperit.

uERS. 20.---»uidebunt oculi eius.« Quia ita iniquitate duruerat, ut nec in ipsis metueret feriri que amabat, dummodo que peruerse cogitauerat, expleret: de qua obduratione subiungitur:

uERS. 21.---»Quid enim ad.« Non quod in inferno non cogitet de cognatis, etc., usque ad ne quis discutere presumat, sequitur:

uERS. 22.---»Nunquid Deum quispiam docebit scientiam?« id est nobiscum nil iniuste agit, qui et subtiliorem nobis angelicam naturam iuste iudicauit, unde nichil restat conqueri.

uERS. 23.---»Iste moritur.« Ecce ponit illa in quibus Omnipotentis secretum quis discutiat, querendo  cur hec ita esse permittat. Superficies littere satis patet per se. Quod autem dicit:

uERS. 24.---»uiscera eius plena sunt adipe.« Adeps quippe ex abundanti cibo est, etc., usque ad ecce diues inaniter gaudet, pauper inanius affligitur.

uERS. 26.---»Et tamen simul in puluere dormient.«  Que cura de dissimili uita, prospera uel aduersa, cum similis finis in puluere? Illa uita cogitanda, ubi cum resurrectione ad dissimilem finem peruenitur, ubi felix ad penas, afflictus transit ad requiem.

»Et tamen simul in puluere.« Id est, in terrenis desideriis oculos mentis claudent:

»Et uermes,« qui de carne, id est carnales cure  premunt, quod non in Iob, qui nec de habitis tumuit, nec de amissis anxius fuit. Sed illi hoc putant, quare subiungit:

uERS. 27.---»Certe noui cogitationes uestras.« Quem enim percussum uiderunt, etc., usque ad nec perfecte ad eterna transeunt, unde addit:

uERS. 29.---»Interrogate quemlibet de uia.« uiator dicitur qui presentem uitam, uiam sibi esse et non patriam attendit, qui in dilectione pretereuntis seculi cor figere despicit, sed eterna petit.

uERS. 31.---»Quis arguet coram eo uias eius.« Cum de omnium malorum corpore loqueretur, etc., usque ad nec Elias, nec Enoch suis uiribus, sed Dei.

uERS. 32.---»Ipse ad sepulcra.« Hoc in uita, etc., usque ad quia in prauorum tantum cordibus recipietur.

 »Et in congerie.« Quia in congregatione peccantium astutie sue insidias exerit; quoniam autem multi sunt mali, recte congeries nominantur.

uERS. 33.---»Dulcis fuit.« Cocytus, luctus infirmantium dicitur, etc., usque ad signantes quod ibi sit luctus iniquus.

»Et post se omnem.«  Homo humana sapiens hic intelligitur; post se omnem hominem trahit, quia cunctos, quos carnales inuenerit, sub sue ditionis iugum rapit: qui et nunc priusquam appareat, innumerabiles trahit, etsi non omnes, quia multi a carnalitate retrahuntur.

uERS. 34.---»Quomodo igitur consolamini, etc.«  Quoniam si iniquus in hac uita permittitur prosperari, quod de Antichristo ostensum est, necesse est ut electus debeat sub flagelli freno retineri.

»Cum responsio uestra,« etc. Eum enim consolari non poterant, in quo suis sermonibus ueritati contraibant. Nam cum hunc hypocritam dicerent, quoniam mentiendo culpam perpetrabant, afflicti iusti penam augebant; quia diligentem ueritatem torquet culpa aliene fallacie.



CAPUT XXII.

uERS. 1, 2.---»Respondens, etc. Nunquid Deo.«  Qui contra ueritatis uerba deficiunt, etiam nota replicant, ne tacendo uicti uideantur; unde Eliphaz beati Iob sermonibus pressus,  ea dicit que nullus ignorat; ait enim:

»Nunquid Deo comparari?« In comparatione etenim Dei scientia, etc., usque ad quasi descendendo subiungit.

uERS. 3.---»Quid prodest?« In omni quippe quod bene agimus, etc., usque ad adhuc adiungit Eliphaz quod nullus ignorat.

uERS. 4.---»Nunquid timens arguet te?« Quis hoc uel desipiens sentiat, quod Deus ex timore nos arguat, et ex metu contra nos iudicium suum proponat? »Nunquid tibi arguet?« Qui uerba sua metiri nesciunt, ad otiosa dicta dilabuntur.

uERS. 5.---»Et non propter malitiam tuam plurimam.« A uerbis otiosis, etc., usque ad sed semper ad deteriora descendat. Nam sequitur.

 uERS. 6.---»Abstulisti enim pignus.« Hec ad litteram aperta sunt, etc., usque ad uel dona spiritualia perdunt, qui ad te ueniunt.

uERS. 9.---»uiduas.« Dicunt heretici plebes, etc., usque ad pro peccatis dicunt retribui er? Et hoc est, »Propterea circumdatus es laqueis.«

uERS. 11.---»Et putabas te.« Quasi diceret, etc., usque ad sicut unda super undam.

uERS. 12.---»An non cogitas quod Deus.« Quasi, an ideo, etc., usque ad quia stulto iudicio solos se sapientes putant.

uERS. 15.---»Nunquid semitam?« Sicut semita Redemptoris humilitas, ita semita seculorum superbia. Seculorum itaque semitam uiri iniqui calcant, qui per huius uite desideria in elatione perambulant.

 uERS. 16.---»Qui sublati sunt ante tempus suum; nisi quod omnes.« Qui presentem uitam diligunt, etc., usque ad et mutatur sententia, sed non consilium eternum.

»Et fluuius subuertit fundamentum eorum.« Iniqui dum presentia esse fugitiua non intuentur, etc., usque ad quia cursus mutabilitatis statum in eis subruit peruerse constructioni.

uERS. 18.---»Cum ille implesset.« Malorum domos Dominus implet, quia etiam ingratis sua dona non denegat.

»Quorum sententia procul.« Hoc etiam Iob, etc., usque ad optat esse malorum dissimilis.

 uERS. 19.---»uidebunt iusti,« iniquorum interitum.

»Et letabuntur.« Cum districto iudici perfecta iam securitate inheserint. Nunc enim reprobos prospiciunt et gemunt.

uERS. 20.---»Nonne succisa.« Hic iniqui erecti sunt, etc., usque ad uel a conspectu iudicis ad gehennam pertrahuntur.

»Et reliquias eorum deuorauit.« Quia et si hic carnem relinquant, in resurrectione recipient, ut in carne ardeant in qua peccauerunt.

uERS. 21.---»Acquiesce igitur.« Culpa superbie est, docere meliorem, quod sepe heretici faciunt catholicis.

uERS. 23.---»Si reuersus fuerit.« Quia a iustitie  edificatione destructus es.

»Et longe facies.« Corpus anime accipitur tabernaculum et mens cogitationum. Et est sensus: Si ad Deum post errata reuertaris, in cogitatione et in opere mundaberis.

uERS. 24.---»Dabit pro terra.« Per terram infirmitas actionis, per silicem fortitudo signatur, per torrentes aureos doctrina intime claritatis. Ad se ergo conuersis pro terra dat »silicem« robusti operis, et »pro silice torrentes aureos.«

»Pro.« Quia pro robusto opere doctrinam multiplicat clare predicationis.

 Hoc dicit, quod si propitiato sibi Domino, etc., usque ad sunt argentum igne examinatum.

uERS. 25.---»Eritque Omnipotens contra.«   Sepe cum sacris eloquiis intendimus, malignorum spirituum insidias grauiter toleramus. Et est sensus: dum malignos spiritus a te repulerit, diuini in te eloquii talentum lucidum excrescet.

uERS. 26.---»Tunc super.« Super Omnipotentem deliciis affluere est in amore illius epulis sacre Scripture satiari.

»Et eleuabis ad Deum.« Ad Deum leuare faciem, est cor ad sublimia inuestiganda attollere.

uERS. 27.---»Et uota tua reddes.« Qui uota uouit, sed pro infirmitate soluere non ualet, ei ex peccati pena hoc agitur, ut uolenti bonum posse subtrahatur: cum uero ea, que obsistit, culpa detergitur, fit protinus ut uotum possibilitas sequatur.

 uERS. 28.---»Decernes.« Res decernitur et uenit, cum uirtus, que ex desiderio appetitur, largiente Domino etiam per effectum prosperatur.

»Et ueniet.« Eadem promittunt heretici afflictis, si eos sequantur.

»Et in uiis.« In uiis iustorum lumen splendere est per mira opera uirtutum signa sue claritatis aspergere.

uERS. 29.---»Qui enim humiliatus.« Quia qui se humiliat, exaltabitur.

»Et qui.« Quantum per membrorum ministerium deprehendi potest, prima ostensio superbie in oculis esse solet.

uERS. 30.---»Saluabitur innocens.« Quia quando  hic peruenit gratia ut innocens fiat, cum ad iudicium ducitur, ex merito remuneratur.



CAPUT XXIII.

uERS. 1.---»Respondens autem Iob dixit: Nunc quoque in amaritudine.«  Mens iusti in amaritudine est semper, etc., usque ad qui per dulces sermones seducere querunt.

uERS. 2.---»Et manus plage mee.« Manus autem plage est fortitudo percussionis, sed quia ex aduersitatibus, iusti plus sitiunt faciem auctoris, sequitur:

uERS. 3.---»Quis mihi tribuat.« Electi, cum contra uotum quelibet agi conspiciunt, ad occulta Dei iudicia recurrunt, ut in eis uideant quia inordinate  intus non disponitur, quod inordinate foris currere uidetur. Et hoc est, quod subdit:

»Inueniam illum.« Ut est: quod modo differt Deus, ut plus desideretur.

»Et ueniam usque ad solium eius.« Solium sunt angeli, etc., usque ad dum meliora disponere Deum uident, unde:

»Ponam coram Deo iudicium.« Coram Deo iudicium ponere, etc., usque ad occultus nunc et tacitus iudex quam terribilis post appareat, considerare.

uERS. 4.---»Os meum replebo.« Quia dum examen iudicis contra se contemplatur, amare se penitentie inuectione persequitur.

uERS. 5.---Ut sciam uerba que,« etc. Cum enim  culpas penitendo persequimur, quid nobis de eis iudex in suo examine dicere possit inuenimus, quod nescit, quia mala sua negligit.

uERS. 6.---»Nolo multa fortitudine contendat.« Quis enim in examine inueniri iustus ualeat, si secundum sue fortitudinis maiestatem uitam hominum discutiat Deus: quamlibet enim iustus si districte iudicatur, mole magnitudinis premitur, unde subdit:

»Nec magnitudinis.« Quasi diceret: Si secundum fortitudinem suam mecum contenderet, mole sua me premeret. Et nota, quia dum fortitudinem uitat, infirmitatem incarnationis optat, unde subdit:

uERS. 7.---»Proponat equitatem.« Mediator Dei et hominum, etc., usque ad absolutionis mee iudicium  uictor excludam.

uERS. 8.---»Si ad orientem.«  Ac si dicat: Filium incarnatum, etc., usque ad Sed nec in his omnibus plene se anima cognoscit, unde:

uERS. 10.---»Ipse uero scit uiam.« Id est uidere non ualeo uidentem me.

»Et probauit.« Non elatus comparat se auro, sed sua humiliter considerat, quod licet omni iusto. Et hoc est: »Et proba me quasi aurum.« Exustione enim tribulationis, et subtrahuntur uitia, et augentur merita.

uERS. 11.---»uestigia eius secutus est.« Beatus Iob in futura operatione, etc., usque ad quasi ad exemplum sibi propositum recurrit.

 uERS. 12.---»Et in sinu meo abscondi.« In sinu cordis uerba oris eius abscondimus, quoniam mandata eius non transitorie, sed implenda opere audimus, et si uerba in opere prodeunt, latent tamen in corde. Si intus non eleuatur animus, sed si laus extra queritur, tunc sermo Dei in sinu non occultatur.

uERS. 13.---»Ipse enim solus est.« Principaliter et immutabiliter. Solus enim per se est, qui omnia agit, in quibus est ipse timendus, non que patimur. De cuius immutabilitate subdit:

»Et nemo auertere.« Quia semel fixa iudicia mutari nequaquam possunt.

»Et anima eius.« Ea ipsa uis qua cuncta disponit, anima illius appellatur.

 uERS. 14.---»Cum expleuerit.« Explet in me uoluntatem suam, quia multis me percussionibus affligit. Sed »multa similia presto sunt ei,« quia si ferire cogitat, adhuc inuenitur, ubi plaga crescat.

uERS. 15.---»Et idcirco a facie.« Rectitudinis pauore concutitur, cum se reddentis rationibus conspicit non esse idoneum, si districte iudicetur.

uERS. 16.---»Deus molliuit.« uirtutem ergo sue fortitudinis non sibi, sed auctori tribuit.

»Conturbauit me.« Nunquam secura sunt corda iustorum, sed turbata timore iudicis, que tamen consolantur donis que acceperunt, unde: »Non enim perii.« Flagella iustorum uel preterita purgant, uel futura peccata auertunt, quod non in Iob, sed uirtus augetur.

 uERS. 17.---»Non enim.« Ille in flagello positus a salute corporis propter imminentes tenebras perit, qui pro transactis percutitur, ut a futuris suppliciis abscondatur.



CAPUT XXIu.

uERS. 1.---»Qui autem.« Quia etsi iam per fidem Deum nouimus, qualiter tamen sit eius eternitas sine preterito uel futuro, non uidemus. Beatus Iob ne plus sapiat quam oportet sapere, dies Domini non posse comprehendi testificans, ad hereticorum mox superbiam respectum mentis conuertit: qui alta sapere appetunt, de quibus sequitur:

uERS. 2.---»Alii terminos.« Quos, aliorum nomine, etc., usque ad et doctrinis pestiferis ad interficiendum  nutriunt.

uERS. 3.---»Asinum pupillorum.« Pupillos dicit, electos, etc., usque ad a ministerio bonorum repellunt.

»Et abstulerunt.« uidua dicitur Ecclesia, etc., usque ad ut eorum etiam sequaces trahant, unde subdit:

uERS. 4.---»Subuerterunt pauperum.« Nonnunquam hi qui mansueti atque humiles uidentur, si seruare discretionem nesciunt, exemplis aliorum cadunt.

uERS. 5.---»Alii quasi onagri.« Sunt enim heretici qui populis admisceri refugiunt, sed secessum uite secretioris petunt, et eo amplius peste sue persuasionis  inficiunt, quo quasi ex uite meritis reuerentiores uidentur. Onagris autem comparantur, qui in suis uoluptatibus dimissi a uinculo fidei rationis sunt alieni.

»Egrediuntur.« Non enim Dei, sed opus suum peragunt, dum non recta dogmata, sed propria desideria sequuntur.

»uigilantesque ad predam.« Ad predam uigilant, qui uerba iustorum ad proprium sensum semper rapere conantur, ut per hoc peruersis filiis panem erroris parent.

uERS. 6.---»Agrum non suum.« Agri uel uinee nomine Ecclesia signatur, quam peruersi predicatores demetunt, et auctorem eius in membris suis opprimendo uindemiant: qui Creatoris gratiam persequentes,  dum quosdam de illa, qui recti uidebantur, rapiunt, quid aliud quam spicas uel botros animarum tollunt?

uERS. 7.---»Nudos dimittunt homines.« Sicut uestimenta corpus, sic bona opera protegunt animam. Heretici itaque cum quorumdam bona opera destruunt, uestimenta tollunt.

»Quibus non.« Operimentum ad iustitiam pertinet, etc., usque ad sine ueste boni operis moriantur.

»Quos imbres montium rigant.« Id est fluenta predicatorum satiant.

»Et non habentes.« Lapides dicit fortes uiros, etc., usque ad lapides amplexantur?

uERS. 10.---»Nudis et incedentibus absque uestitu.«  Qui nec bona nec mala operatur, etc., usque ad quasi aristarum paleas subtrahimus, ut medulla spiritus reficiamur.

uERS. 11.---»Qui calcatis torcularibus.«  Qui Ecclesiam persequuntur, etc., usque ad in eorum actibus quasi in meridie quiescunt.«

uERS. 12.---»De ciuitatibus fecerunt ui gemere.« Quia ciuitates a conuiuentibus populis, etc., usque ad eos qui per uiam Dei non fluxe, sed uiriliter currunt.

uERS. 13.---»Et anima uulneratorum clamauit.« uulneratur anima iustorum, cum fides infirmorum turbatur; clamat autem, dum alieno lapsu tabescit.

»Ipsi fuerunt rebelles lumini.« Lumini rebelles  sunt, qui sua desideria sequendo bonum despiciunt quod nouerunt.

»Nescierunt uias eius.« Qui enim prius sciendo rebelles sunt, postmodum cecantur, ut nesciant.

»Nec reuersi sunt.« Angustior est semita quam uia. Qui autem manifestiora agere contemnunt ad subtiliora intelligenda non perueniunt; exspectauit autem Deus, ut per eius semitas pergerent; sed utinam per eas uel reuerti uoluissent, ut uite itinera que nouerunt per innocentiam, saltem tenerent per penitentiam.

uERS. 14.---»Mane primo consurgit homicida.« Quia peruersus quisque in prosperitate presentis uite  humilium uitam deprimendo  interimit, et in aduersitate et deiectione positus  per iniqua consilia latenter ledit ut fur.

uERS. 15.---»Oculus adulteri.« Hoc de hereticis dicitur: Sicut enim is qui adulterium facit carnem aliene coniugis sibi illicite coniungit: ita heritici, cum fidelem animam in suo errore rapiunt, quasi alienam coniugem tollunt.

»Et operiet uultum suum.« uultus humani cordis est similitudo Dei, quem peruersus operit, ut cognosci a districto iudice nequeat cum uitam suam malis actibus confundit, unde dicet: »Nunquam noui uos.«

uERS. 16.---»Perfodit.« Domorum nomine, etc., usque ad peruersa loqui minime audebant

 »Sicut in.« Quia cum iustos conspicerent in prosperitate, quoniam loqui non poterant, ad maligna contra eos consilia uacabunt.

uERS. 17.---»Si subito.« Cum enim iustos ad regende potestatis uiderint culmen erumpere, perturbantur. Hi gaudent de deiectione bonorum, sed »si subito apparuerit aurora,« id est, si ad regimen ueniunt boni, »arbitrantur umbram mortis,« quia que peruerse egerunt puniri, timent, corrigi nolunt, sed laxe ire eligunt et in culpa gaudere, unde dicit

»Et sic in.« Quia ita gaudent in nocte peccati, ac si eos lux iustitie circumfundat; uel, in presenti cecitate ita leti sunt, ac si iam eterne patrie luce perfruantur.

uERS. 18.---»Leuis est super faciem aque.«  Aque superficies huc atque illuc, etc., usque ad unde crebro sententia ad eum redit qui est auctor mali.

»Maledicta sit pars.«  Quisquis in uita presenti recta agit, etc., usque ad in reatu tamen maledictionis eterne tenetur.

»Nec ambulet per uiam uinearum.« Ille per uiam uinearum ambulat, qui uniuersalis Ecclesie predicatorem pensans, neque a fidei, neque a bonorum actuum rectitudine declinat.

uERS. 19.---»Ad nimium calorem transiet.« Iniquitas frigori comparatur, etc., usque ad ut credat recta predicantibus addit:

uERS. 20.---»Et usque ad inferos peccatum illius.« Peccatum usque ad inferos deducitur, quod  ante finem uite non emendatur.

uERS. 21.---»Dulcedo illius.« Quia nature uermium est, etc., usque ad tabes et fetor putredinis amatur.

»Non sit in recordatione.« Deus prauorum uitam intuetur et obliuiscitur, quia quod per districtionem sententie iudicat, quantum est ad memoriam misericordie ignorat.

uERS. 22.---»Pauit enim sterilem.« Hoc loco sterilis caro nominatur: que dum sola presentia appetit, bonas gignere cogitationes nescit:

»Et uidue.« uidua anima dicitur, etc., usque ad deseruire contemnit.

uERS. 23.---»Detraxit fortes.« In fortitudine  sue prauitatis fortes detrahit, cum per sui erroris astutiam potentes huius mundi rapit.

»Et cum steterit.« Stat in hoc mundo peruersus predicator, quousque terreno uiuit in corpore, sed uite sue credere renuit, quia de Deo uera cognoscere contemnit.

»Oculi autem eius.«  uias suas peccator intuetur, quia sola cogitare, sola cernere nititur, que sibi ad commodum temporale suffragentur.

uERS. 24.---»Eleuati sunt ad modicum.« Subsistere enim nequeunt, qui ab eterna soliditate diuiduntur.

»Et humiliabuntur sicut omnia.« Omnia profecto terrena. Et est sensus: Stare nullo modo queunt,  quia ipsa quoque fugiunt quibus innituntur: dumque temporalia diligunt, cum his et temporis uolubilitate percurrunt.

»Et sicut summitates spicarum,« etc. Spicarum summitates ariste sunt, etc., usque ad triture ultime fortitudine frangitur, et grana apparent.

uERS. 25.---»Quod si non est ita,« etc.  Sensus est: Ita sunt cuncta ut protuli, etc., usque ad non est dignum tamen ut a prauis iudicetur.

»Quis me potest arguere esse mentitum.« Quasi diceret: Que loquor, ponere ante iudicem non ualetis, quia eius uobis faciem peccantes absconditis. uerba fallacia ante Deum ponit, qui ea apud se conspectu ueritatis examinat, qui, considerato intimo iudice, exteriora pensat.



CAPUT XXu.


uERS. 1.---»Respondens autem,« etc.  Quia Iob multa dixit, etc., usque ad que iure eiusdem potentie quando careat, nescit?

uERS. 2.---»Qui facit concordiam.« In concordiam componuntur summa, etc., usque ad quod obtinere non ualent nunquam uolunt.

uERS. 3.---»Nunquid est.« In cognitione humana superiorum numerus spirituum non est, quia quanta sit illic frequentia inuisibilis exercitus, nescit: qui milites dicuntur, quia decertant contra ereas potestates, non labore, sed imperio.

»Et super.« Quia militum eorumdem siue electorum uirtus non propriis uiribus, sed superne gratie  infusione roboratur: que si in corde nostro non surgeret, profecto mens nostra in tenebris maneret, unde subdit:

uERS. 4.---»Nunquid iustificari.« Quia per mulierem culpe subditam nascitur homo, reatus primi infirmitas in prole propagatur.

uERS. 5.---»Ecce enim.« Per lunam Ecclesia, per stellas singulorum bene uiuentium anime designantur: qui culpas subigere perfecte desiderant. Sed quousque corruptione carnis astringuntur, eius uinculis ligantur, »quanto magis homo putredo!«

uERS. 6.---»Et filius,« ac si dicat, etc., usque ad sicut ex homine filius hominis, ita ex putredine nascitur uermis.



CAPUT XXuI.


uERS. 1.---»Respondens autem Iob.« Finitis amicorum uerbis, iam in extremis Iob, contra eos acutius surgit, ut mos est peritis, in conclusione fortiora seruare.

 »Cuius adiutor? Nunquid imbecillis.« Adiuuare imbecillem caritatis est; adiuuare potentem uelle, elationis est. Et est sensus: dum eum iuuare intendis, sub cuius magnitudine succumbis: quod impendis solatium de ostentatione est, non de pietate.

uERS. 3.---»Cui dedisti.«  Consilium dare stulto caritatis est, consilium dare ipsi sapienti peruersitatis est, unde sequitur:

 »Et prudentiam,« etc. Omnis qui prudentia recta est, plurima non est: quia non plus appetit sapere quam oportet sapere.

»Plurimam.« Ultra modum, ut qui pre aliis uideri appetunt doctiores, unde fit ut immoderati etiam fatua loquantur, unde excessus prudentie subditur:

uERS. 4.---»Quem docere.« Spiramento uiuimus sine quo non sapimus, sed per quod. Qui ergo dat uitam, dat et sapientiam.

»Spiramentum. « Sicut non possumus non de nostra natura, etc., usque ad quia non creatus creatum.

»Nonne eum qui.«  Baldath quia Iob flagellatum, etc., usque ad per sententias expandit dicens:

 »Ecce gigantes gemunt sub aquis.« Postquam repressit tumorem sapientie, etc., usque ad quo in altum se erigit.

uERS. 5.---»Et qui habitant cum.« Pariter gemunt hi qui talibus sociantur, quia ipsi etiam laboris eorum participatione deprimuntur; et quia desiderate celsitudines sine peccatis nequeunt administrari, et malum quod agitur diuine ire non absconditur.

uERS. 6.---»Nudus est infernus.« Inferni et perditionis nomine diabolum et omnis damnationis eius socios designat.

uERS. 7.---»Qui extendit.«  Aquilonis nomine diabolus appellatur, qui ut corporis frigore gentium corda constringeret, dixit: Sedebo in monte  testamenti in latere aquilonis. Qui super uacuum extenditur, quia illa corda possidet que diuini amoris gratia non possidentur.

»Et appendit terram.«  Terre nomine Ecclesia designatur, etc., usque ad »Omnes gentes uelut nichilum et inane reputate sunt.«

uERS. 8.---»Qui ligat.«  Initia nascentis Ecclesie narrat dicens, etc., usque ad de immensitate eius auditores opprimerent.

uERS. 9.---»Qui tenet uultum.« In uultu cognitio demonstratur. Solii ergo eius uultus tenetur, quia a nobis in hac uita regni eius gloria non cognoscitur. Super quod expandi nebula dicitur, quia sicut est, illa celestis gloria non uidetur.

 »uultum solii.« Solium est maiestas eius, uel angeli, qui modo non plene possunt congnosci; uel nos ipsi, quorum uultus, id est scientia, progredi prohibetur ad altiora: super quos nebula, in quibus occulta exerit iudicia, unde subdit:

uERS. 10.---»Terminum circumdedit aquis.« Quia humani generis scientiam moderatur, ut quousque uicissitudines alternantium temporum transeunt, perfecte ad cognitionem claritatis intime non pertingant.

uERS. 11.---»Columne.«  Columnas celi sanctos angelos, uel summos Ecclesie predicatores appellat.

uERS. 12.---»In fortitudine.«  Quia incarnato Domino discordantia in Ecclesia corda concorditer  credunt.

»Et prudentia eius.« Prudentia, non uirtute percussus est antiquus hostis, quia dum audacter olim Christum, in quo sibi nichil competebat, appetiit, iure hominem, quem et iuste tenebat, amisit. Sed Domino occiso, que predicatoris gloria sit secutura, sequitur:

uERS. 13.---»Spiritus eius ornauit celos.« Quia predicatores nisi promissa Paracleti dona susciperent, nullo fortitudinis decore claruissent.

»Et obstetricante manu eius.« Antiquus hostis, qui homini ore colubri locutus est, qui tortuosus dicitur, quia in ueritatis rectitudine non stetit; hic obstetricante manu Domini eiectus est ab Ecclesia. In paucis autem sententiis primi aduentus Dominici  ordinem retulit, sed secundum subdit ualde esse timendum.

uERS. 14.---»Et ecce hec ex parte dicta sunt uiarum.«  uiarum nomine, etc., usque ad uelut tenuis gutta superni liquoris ad nos emanat.

»Et cum uix paruam.« Ac si dicat: Si humilitatis illius admiranda uix ferimus, terribilem aduentum maiestatis eius qua uirtute tolerabimus?



CAPUT XXuII.

uERS. 1.---»Addidit quoque,« etc.  Ecclesia duobus modis patitur amara ab hostibus: uel uerbis, ubi exercetur eius sapientia; uel gladiis, ubi probatur patientia. Nunc de ea persecutione ait ubi lacessitur falsis assertionibus.

uERS. 2.---»uiuit Deus.« Sunt qui aduersa patientes,  Deum esse non credunt: nonnulli Deum esse estimant, sed res humanas minime curare. Iste in typo Ecclesie positus in afflictione, ut Deum esse fateretur, ait: »uiuit Deus.« Ut uero res humanas curare eum perhiberet, subdit: »Qui abstulit iudicium meum,« etc.

uERS. 4.---»Non loquentur labia mea.«  Quod prius iniquitatem, etc., usque ad meditari studiose prauitatis.

uERS. 5.---»Absit a me.« Quia dicit Salomon: »Qui iustificat impium, et qui condemnat iustum, uterque abominabilis est ante Deum.« Et hoc est: »Absit a me.« Ab innocentia enim recederet, si bona de illis malis estimaret.

 uERS. 6.---»Iustificationem meam.«  Ceptam iustificationem desereret, si in peccantium laudem declinaret. Bene ab alienis absistit, qui prius se a propriis custodit: quasi, ideo de eis peccare timeo, quia non reprehendit me cor meum.

»Neque enim reprehendit me cor meum.« Ac si dicat, etc., usque ad fortiter tamen cogitationi restitit.

uERS. 7.---»Sicut impius inimicus meus.  Impius, infidelis dicitur, etc., usque ad qui mihi opere non concordat.

uERS. 8.---»Que est enim spes hypocrisis.« Hypocrita, qui Latine dicitur simulator, est auarus raptor, qui dum inique agens desiderat de sanctitate uenerari, laudem uite rapit aliene.

uERS. 9.---»Nunquid Deus audiet?« Quia in iudicio  remedium in clamore non inuenit, qui nunc tempus congruum clamoris perdit. De cuius prauitate subiungitur:

uERS. 10.---»Aut poterit in Omnipotente delectari.« Qui terrenarum rerum amore uincitur, in Deo nullatenus delectatur:

»Et inuocare Deum in omni.« Tantum Deum hypocrita tunc inuocat, cum hunc terrenarum rerum tribulatio angustiat.

uERS. 11.---»Docebo uos per manus.« Manus Dei uocatur Filius, etc., usque ad peccatum est illi.

uERS. 14.---»Si multiplicati fuerint.«  Qui hereticorum generantur predicatione, uenturi iudicii sententia feriuntur.

»Et nepotes.« Nepotes hereticorum sunt, etc.,  usque ad nonnullos in malitia pertinaces relinquit. Sequitur:

uERS. 15.---»Qui reliqui fuerint.« Ex eo uidelicet hereticorum populo derelicti sepelientur in interitu, quia dum ad lucem ueritatis non redeunt, intelligentia terrena deprimuntur.

»Et uidue illius non plorabunt.« uiduas dicit plebes subiectas morte heretici destitutas: que dum predicator erroris ad eterna supplicia rapitur, sepe ad cognitionis uere gratiam reuertuntur.

uERS. 16.---»Si comportauerit.«  Argentum, id est eloquium hereticorum, etc., usque ad sacre Scripture contexunt testimonia.

uERS. 17---»Preparabit quidem.« Quia uir recta fide plenus, Scripture, que hereticus affert, testimonia  colligit, et erroris pertinaciam inde conuincit, ut Dauid Goliam gladio suo occidit.

»Et argentum innocens diuidet.« Innocens argentum diuidere, etc., usque ad quia illi miscent falsa ueris.

uERS. 18.---»Aedificauit sicut tinea domum.«  Tinea domum sibi corrumpendo edificat: sic et hereticus locum perfidie sue nonnisi in mentibus, quas corrumpit, facit.

»Et sicut custos.« Umbraculum custodis, etc., usque ad sermo erigitur, cum subditur.

uERS. 19.---»Diues cum dormierit.« Dormit diues et oculos aperit, quia cum carne moritur, eius anima uidere cogitur, quod prouidere contempsit.

 uERS. 20.---»Apprehendet eum.« Agente namque inopia, apud inferos usque ad minima petenda diues ardens compulsus est, qui hic agente tenacia usque ad minima neganda peruenit.

»Nocte opprimet eum.« Noctem absconditum tempus repentini exitus appellat, tempestatis nomine iudicii turbinem designat.

uERS. 21.---»Tollet eum uentus.« uentus urens malignus spiritus uocatur, qui eum quem nunc succenderit igne peruerse concupiscentie, agit postmodum ad flammas gehenne.

»Et uelut turbo rapiet.« Locus peruersorum temporalis uite delectatio.

uERS. 22.---»Et mittet super eum.« Peccatorem Deus quoties feriendo corrigit, ad hoc flagellum  emittit, ut parcat. Cum uero eius uitam in peccato permanentem feriendo concludit, flagellum emittit, sed nequaquam parcit.

»De manu eius.« Quia manus operatio intelligitur, de manu percussi fugit, qui dum praui interitum conspicit, uias prauitatis relinquit, unde sequitur:

uERS. 23.---»Stringet super eum.« Manus stringere, est uite opera in rectitudine confirmare, in aliena pena conspiciendo quid timeat.



CAPUT XXuIII.

uERS. 1.---»Habet argentum uenarum suarum principia.«  Postquam potentium penas superborum, etc., usque ad ut nulla sacrorum librorum auctoritate solidentur.

 »Et auro locus est.« Hoc loco heritici, etc., usque ad prius hic arserit in officina caritatis.

uERS. 2.---»Ferrum de terra tollitur.« Solent heretici de iustitia gloriari, et catholicos fuisse iniquos criminantur. Contra quos per humilem confessionem dicitur: »Ferrum de terra tollitur.« Quia fortiores uiri, a terrena, quam prius tenuerunt, actione separantur, et propugnatores Ecclesie fiunt.

»Et lapis solutus.« Quia cor durum, etc., usque ad et per predicationem sonorus fiat.

uERS. 3.---»Tempus posuit tenebris.« Iniqui uidelicet modum, quo iniqui esse desistant.

»Et uniuersorum.« Quia intuetur electorum terminum, etc., usque ad quod obdurate perfidie se tenebris cecaret.

 »Lapidem quoque caliginis.« Populus Iudeorum perfidia durus, etc., usque ad eius in se imaginem expressit.

uERS. 4.---»Diuidet torrens a populo.«  Torrentis autem nomine, etc., usque ad nomine torrentis potest irrigatio sancte predicationis intelligi.

»Eos quos oblitus,« id est Iudeos, etc., usque ad quia uerbis uite ad cor uiam prebere noluerunt.

uERS. 5.---»Terra de qua oriebatur.« Quia Iudea et prius habuit legem que reficeret, et post uisis miraculis Redemptoris, inuidiam que concremaret.

uERS. 6.---»Locus sapphiri lapides eius.«   Sapphiri, coloris erii sunt. Et hoc dicit, quia nunquam de Iudea anime sancte, que celestem uitam ducerent, defuerunt:

»Et glebe illius.« Glebas dicit collectiones singulorum ordinum, etc., usque ad Sed cur bona perdidit, sequitur:

uERS. 7.---»Semitam ignorauit.« Hoc loco auis nomine ille signatur, etc., usque ad considerare noluit.

»Nec intuitus est oculus.« Redemptor noster uulturis, etc., usque ad de quibus subditur:

uERS. 8.---»Non calcauerunt eam filii institorum.« Institores sunt qui spirituale negotium gerunt, etc., usque ad institorum filios, pastores et doctores.

 »Nec pertransiuit per eam leena.« Leena dicitur Ecclesia, quia male uiuentes in uitiis ore predicationis sancte interficit, unde Petro dicitur: Macta et manduca. Ecclesia itaque per Iudeam transiit, sed non pertransiit: quia ex illa paucos ad fidem rapuit, sed tamen infidelem populum a perfidia funditus non exstinxit. Sed a Iudeis repulsa, quid fecit?

uERS. 9.---»Ad silicem extendit manum suam.« Quia ad duritiam gentium brachium sue predicationis misit.

»Subuertit a radicibus montes.« Radices, cogitationes intime superborum: montes a radicibus sunt euersi, quia seculi potestates ad colendum Deum ab intima cogitatione ceciderunt.

uERS. 10.---»In petris riuos excidit,« etc.   id est in duris gentium cordibus fluuios predicationis aperuit.

»Et omne pretiosum uidit oculus eius.« uidit Deus pretiosum, cum humanam animam de se abiectam sapientie gratie sue illustratione respexit.

uERS. 11.---»Profunda quoque.« Profunda fluuiorum scrutatur Dominus, etc., usque ad et nullo merito nostro sapientia Dei uenit ad nos.

uERS. 13.---»Nec inuenitur in terra.« Terram, humanam animam dicit. Hec sapientia in terra suauiter uiuentium inueniri non potest, quia quisquis adhuc huius uite uoluptatibus pascitur, ab eterne sapientie intellectu separatur.

uERS. 14.---»Abyssus dicit.« Abyssus dicit corda hominum, etc., usque ad que stulta apud Deum  dicit, iniquis operibus.

»Mare loquitur: non,« inquietorum mentes, etc., usque ad sed per semetipsam ueniret. Sequitur:

uERS. 15.---»Non dabitur aurum obrizum pro ea.« Aurum obrizum sancti angeli nuncupantur, etc., usque ad sed non sine contagio culpe.

»Nec appendetur argentum in commutatione eius.« Quia uita iustorum predicantium, uel eloquia Dei scribentium, quantalibet sanctitatis luce polleat, aduentum nobis superne sapientie per suam presentiam non communicat.

uERS. 16.---»Non conferetur tinctis Indie coloribus.« Per Indiam hic mundus accipitur, etc., usque ad et uestis sine tinctura.

 »Nec lapidi sardonicho.« Sardonichus terre rubre similitudinem tenet, sapphirus eream speciem: per sardonichum ergo homines, uel patres ueteris Testamenti terrena quedam sectantes; per sapphirum Noui Testamenti predicatores, celestia sola querentes, uel angeli accipiuntur.

uERS. 17.---»Non adequabitur ei aurum uel.«  Postquam dictum est, etc., usque ad quia creatura sunt.

»Nec commutabuntur pro ea uasa.« Excelsum uas auri, etc., usque ad sed Dominum prophetarum credit.

uERS. 18.---»Nec commemorabuntur in comparatione.« Quid enim sunt homines Deo comparati? Nihil.

»Trahitur autem sapientia.« Quia cum sit inuisibilis, etc., usque ad »Et nescis unde ueniat aut quo  uadat.«

uERS. 19.---»Non adequabitur ei topazius.« Pro eo quod omni colore resplendet, etc., usque ad quod ostendit dum subdit:

»Nec tincture mundissime.« Mundissime tincture sunt qui humiliter custodiunt superuenientem in se uirtutum gratiam. Tincti enim non essent, si sanctitatem naturaliter habuissent.

uERS. 20.---»Unde ergo sapientia uenit?« Quia ab inuisibili patre nascitur, etc., usque ad »et quis est locus intelligentie?«

uERS. 21.---»Abscondita est.« Quia quandiu hic uiuitur, uideri Deus per sue nature speciem non potest; per imagines uero uisus est Mosi, Iacob et aliis.

»uolucres quoque celi latet.«  Quia in hac carne corruptibili constituti, etc., usque ad in eorum dictis atque consolationibus ab huius uite fatigatione respirant.

uERS. 22.---»Perditio et mors dixerunt,« etc.  Quia uidere Deum, hoc est quod habere: ideo iniqui hanc sapientiam non uident, quia repulsi per superbiam nequaquam habere potuerunt. Famam autem eius audisse, est eius potentiam ex uirtute cognouisse.

uERS. 23.---»Deus intelligit uiam.« Ac si dicat, etc., usque ad in cunctis mundi partibus electorum fuerat corda repletura. Sequitur:

uERS. 24.---»Ipse enim mundi fines intuetur.« Respicere Dei est perdita ad gratiam reformare.

uERS. 25.---»Qui fecit uentis pondus.« uelocitate  et sublimitate uentorum, etc., usque ad gloriam permista infirmitate temperare.

»Et aquas appendit,« etc.  Aquas dicit mentes Spiritu sancto, etc., usque ad sed mulierem fugit, timore perculsus.

uERS. 26.---»Quando ponebat pluuiis legem.« Pluuia, predicantium dicta, etc., usque ad que hoc quod sonuit, opere conseruat.

uERS. 27.---»Tunc uidit illam, et enarrauit.« Hanc incarnatam sapientiam uidit, id est uideri fecit, et enarrari, a predicatoribus preparari, et inuestigari ab auditoribus fecit. Sibi quippe illam preparat, quisquis illam bene uiuendo in die iudicii propitiam habere curauit.

 »uidit illam,« etc. uidit, quia species est, etc., usque ad quod de illa homo cognosceret in se, unde subditur:

uERS. 28.---»Et dixit homini,« etc. Quia naturam sapientie penetrare non possumus quid sit in se: ex condescensione Dei audiuimus quid sit in nobis. Namque hanc habere certum est, quem timere Deum incertum non est.

»Ecce timor Domini ipsa,« etc., quasi diceret Si Deum times, constat quia sapientia plenus es que apud hominem timor Domini uocatur. Sed quia ille uere uim diuini timoris intelligit, qui se ab omnibus prauis operibus custodit, subdit: »Et recedere a malo intelligentia.«



CAPUT XXIX.


uERS. 1.---»Addidit quoque Iob,« etc.  In hoc ultimo sermone, etc., usque ad ut hec nostra misera tempora cum suspirio desideret, unde dicit:

uERS. 2.---»Quis mihi tribuat, ut sim,« etc. Statutus dierum numerus menses uocantur, etc., usque ad quando erit error apertus qui modo occultus est.

»Menses pristinos.« Dies, cum colliguntur, in mensibus subtrahuntur; quia Ecclesia, dum lucentes animas colligit, in intimis abscondit. uel, mensis, pro perfectione ponitur, que erit eis in requie, quibus nunc est in operatione, cuius nunc reminiscitur Ecclesia.

»Secundum dies,« etc. Quia se tunc in deficientibus  ex persecutione estimabit cadere, que se nunc in istis respicit custodiri.

uERS. 3.---»Quando splendebat lucerna,« etc. Lucerna lumen sacre Scripture uocatur. Nunc ergo lucerna super caput Ecclesie splendet, quia sacra eloquia tenebras nostre mentis irradiant.

»Et ad lumen eius,« etc.  Ecclesia, etsi aliene cogitationis occulta non penetrat, quia quasi faciem Dei non cognoscit in nocte, ponit tamen gressus boni operis directo lumine superne locutionis.

uERS. 4.---»Sicut fui in diebus adolescentie.« Adulta erat Ecclesia, etc., usque ad cum per predicationem filios parere non ualet.

 »Quando secreto Deus erat in tabernaculo.« Tabernaculum habitationem, etc., usque ad »Quando erat omnipotens mecum.« Sequitur:

»Et in circuitu,« etc. Pueri uocantur, qui celestibus mandatis inseruiunt, qui nunc in circumitu eius sunt, quia in cunctis fere gentibus reperiuntur.

uERS. 6.---»Quando lauabam pedes meos.« Pedes Ecclesie sunt inferiorum operum ministri, etc., usque ad pedes sunt qui exteriora ministrant.

»Et petra fundebat mihi,« etc.  Quia in ea Christi predicamenta intime unctionis emanant. De hac petra riui olei exierunt euangelistarum libri; uel riuos olei dona Spiritus dicit.

uERS. 7.---»Quando procedebam,« etc. Per portam ciuitatis, etc., usque ad quod et Iob fecit

 »Et in platea parabant,« etc. Quia in magne auctoritatis latitudine sui magisterii exhibet libertatem. Qui enim recta que sentit publica uoce predicat, quasi in platea super cathedram sedet, cum nulla de sua predicatione metuit, nullus pressus terroribus se sub silentio abscondit.

uERS. 8.---»uidebant me iuuenes,« etc. Iuuenes dicit, quia nulla consilii grauitate fulciuntur senes, morum grandeuitate maturos. Et est sensus: Ecclesie uigorem et rectitudinem immaturi formidant, et grandeui glorificant.

uERS. 9.---»Principes cessabunt loqui.« Principes uel duces dicit heretice prauitatis auctores. Et est sensus: Cum predicare mihi publica uoce licuit, omnis me, qui ueritati non fuit subiectus,  expauit. Digitum ori superponunt, dum falsis querelis non ratione uocis se reprimi, sed uirtutis manu significant.

uERS. 10.---»uocem suam cohibebant duces.« Nimirum hi, qui post se errantes populos trahere conantur, etc., usque ad dum peruersa insinuant, ad impietatem nutriendo confirmant.

uERS. 11.---»Auris audiens.« Ibi dixit, quid exhibuit per doctrinam, etc., usque ad qui exemplis uite illius bene uiuendo respondet.

uERS. 12.---»Eo quod liberassem pauperem uociferantem.« Ecclesia pauperem uociferantem liberat, cum peccatori ueniam deprecanti, eas quas commisit culpas, relaxat.

»Et pupillum cui non esset adiutor.« Pupillum  liberat, dum unusquisque, etc., usque ad Hec etiam Ecclesia et corporaliter exhibet et spiritualiter.

uERS. 13.---»Benedictio perituri.«  Benedictio perituri super eam uenit, cum peccatoris interitum preuenit, et sanctis exhortationibus a culpe fouea reducit.

»Et cor uidue consolatus sum.« Magnam consolationem cor uidue suscipit, quando fidelis anima in uerbis Ecclesie de aduentu illius, aliquid, cui spiritualiter est coniuncta, cognoscit.

uERS. 14.---»Iustitia indutus sum.« Ille iustitia sicut uestimento induitur, etc., usque ad qui de culpa, quam superat, eleuatur.

»Et diademate iudicio meo.« Iustorum iudicium diadema dicitur, quia per hoc non in terrenis et in  infirmis, sed sursum remunerati concupiscunt.

»Indutus sum iudicio:« quod comparatur corone que supra ponitur, quia in celo querit coronari, non in terra. Bona sua aperit, ut amici non increpantes erigantur, sed tacentes imitentur. ualet etiam memoria priorum contra desperationem pro increpationibus.

uERS. 15.---»Oculus fui ceco et pes claudo,« etc. Beatus enim Iob et illi per semetipsum manum prebuerat, etc., usque ad qui sibi nequam, cui bonus?

uERS. 16.---»Pater eram pauperum.« Pauperes enim spiritu ex eius predicatione generantur.

»Et causam quam nesciebam.« Ecclesia cum per  electos mala, etc., usque ad sunt tamen minora pro maioribus relinquenda.

uERS. 17.---»Conterebam molas,« etc. Iniquus dicitur diabolus; per molas, occulte eius insidie; per dentes aperte culpe demonstratur perpetratio. Prius ergo necesse est occulta consiliorum illius machinamenta prodere, ut auditoris nostri animam in aperto lapsu ualeamus reuocare.

uERS. 18.---»Dicebamque: In nidulo meo moriar.« Per nidi nomen exprimitur, etc., usque ad nec ut quidam in initio plus agit, in consummatione minus.

uERS. 19.---»Radix,« etc.  Radix Ecclesie incarnatus Christus, usque ad cogitatio mentis aperitur

 »Et ros morabitur,« etc. Subaudi dicebam, etc., usque ad ut digni simus, qui de inferioribus colligamur.

uERS. 20.---»Gloria mea semper innouabitur.« Idem quasi amissam gloriam deplorat, quia eos quos ipse noue uite militare credidit, uetustis desideriis seruire cognoscit.

»Et arcus meus.« Scriptura est arcus, etc., usque ad quod etiam nunc est.

uERS. 21.---»Qui me audiebant.« Preteritorum temporum reminiscitur, in quibus omne quod ab ea dicitur, cum metu a fidelibus auditur et aduersariorum proteruiam deplorat.

»Et intenti tacebant.« Ad consilium eius tacent, qui uerba eius non audent impugnare, sed credere.

 uERS. 22.---»uerbis meis addere.« Dictis eius heretici aliquid addere presumunt, cum predicamentorum rectitudinem quasi emendare moliuntur.

»Et super illos stillabat.« In hac stillatione eloquii mensura predicationis iuxta capacitatem audientium accipitur.

uERS. 23.---»Exspectabant me sicut pluuiam.« uerba predicationis sancte sicut pluuiam sustinemus, cum uera humilitate ariditatem cordis nostri agnoscimus, ut potu sancte predicationis irrigemur.

»Et os suum aperiebant quasi ad imbrem.« Quia dum in extrema parte seculi uerba sancte predicationis accipimus, quasi ad imbrem serotinum os cordis aperimus.

uERS. 24.---»Si quando ridebam ad eos non credebant.«   Hoc dicit Ecclesia ex uoce capitis, etc., usque ad immoderata seueritas odiosum reddat.

»Et lux uultus mei non cadebat.«  Lux uultus beati Iob, etc., usque ad Ecclesia etiam clara mysteria terrenis non predicat.

uERS. 25.---»Si uoluissem ire,« etc. Dominus et cum uult, uenit, et cum uenit, primus sedet. quia et aduentus eius in corde nostro gratuitus est, et appetitus eius desiderii in cogitatione nostra equalis ceteris desideriis non est.

»Cumque sederem, quasi,« etc. Et littera edificat, etc., usque ad consolari, ministerium pietatis.

»Merentium consolator.«  Qui audiuit  de iustitia Dei ut timeat, audiat, et de misericordia, ut confidat, ut sit simul metus et spes. In arca cum tabulis uirga simul est, et manna, id est, cum scientia sacre Scripture in pectore rectoris, uirga districtionis, et manna dulcedinis.



CAPUT XXX.

uERS. 1.---»Nunc autem me iuniores.«  Iuniores tempore Ecclesiam irrident, cum hi qui ab ea egressi sunt, doctrine eius uerba despiciunt.

»Quorum patres non dignabar,« etc. Igitur grex Ecclesie, etc., usque ad eosque inter ueros patres numerare contemnit.

uERS. 2.---»Quocum uirtus manuum erat.« uirtus manuum est magnitudo, etc., usque ad de proximo  uero meliora quam de se ipso sentire.

uERS. 3.---»Egestate.« Immoderatis namque lusibus cognitionem superne scientie quo plus appetunt, plus amittunt.

»Et fame steriles.« Quia desiderant scire, unde docti et loquaces sint, non moribus compositi; unde uix exteriora capiunt, qui secreta putant se penetrasse.

»Qui rodebant in solitudine, etc. Heretici qui ab uniuersalis, etc., usque ad Lambunt uero qui blandimento lingue tollunt.

»Squalentes calamitate.« Calamitate et miseria squalidi perhibentur, quia et morum sunt pernicie et sensuum prauitate despecti. Calamitas est quasi egritudo: miseria est illius negligentia, unde grauior  fit. Nullus squaleret, si in suis necessitatibus miseriam uoluptatis non adderet.

uERS. 4.---»Et mandebant herbas,« etc. Herbas mandere, etc., usque ad sed intentionem rectam in eisdem operibus non tenere.

 Quid enim per herbas, etc., usque ad quoniam soli auaritie deseruiunt, radice iuniperi replentur, et hoc est.

»Et radix iuniperorum.« Iuniperi pro foliis quasi spinas habent, etc., usque ad qui plerumque sola in uerbis suis exteriora lucra sectantur.

uERS. 5.---»Qui de conuallibus ista rapientes.« De conuallibus illa rapiunt, etc., usque ad carnalibus que intus premunt.

uERS. 6.---»In desertis habitant torrentium.«   Inuentores peruersorum, etc., usque ad sunt terrena que mali amant.

»Et in cauernis terre.«  Heretici enim clandestinis, etc., usque ad usque ad mala descendit.

»uel super glaream.« Glaream munitissimos lapides dicimus, quos aqua fluuialis trahit: heretici super glaream habitant, quia illas hominum mentes trahunt, que nulla stabilitatis grauitate solidantur.

uERS. 7.---»Qui inter huiuscemodi leta.« Nomine sentium, etc., usque ad unde et aperte subiungitur:

»Et esse sub sentibus,« etc. De rebus quidem temporalibus gaudent, etc., usque ad a iugo seruitutis  mundane cessare non libeat, etiam si liceat.

uERS. 8.---»Filii stultorum et ignobilium.« Eorum filii qui fuerunt, etc., usque ad qui a terra uiuentium extorres facti sunt.

uERS. 9.---»Nunc in eorum canticum,« etc. Ecclesie tempus exprimitur, quo publice a reprobis irridetur.

»Et factus sum eis prouerbium.« Prauis prouerbium efficietur, quia cum bonos mori per tormenta conspiciunt, ab eis similitudinem maledictionis sumunt, dicentes: Sic ueniat tibi sicut illi trucidato.

uERS. 10.---»Abominantur me, et longe fugiunt a me.« Longe ab Ecclesia fugiunt iniqui, etc., usque ad scit mala sua iustitie iudicis tribuere. Sequitur:

uERS. 11.---»Pharetram enim suam aperuit.«  Per pharetram occultum Dei iudicium designatur. Cum ergo Dominus peccata uidet, etc., usque ad sed in correptione uirtus consilii aperitur.

»Et frenum posuit in os me.« Sancti quippe doctores, dum corda resistentium relicta diuinitus uident, afflicti gementesque conticescunt, ne loquantur indignis, qui et deteriores fierent. Parcit malis tacendo, quibus tamen uitam suam per patientiam suadet.

uERS. 12.---»Ad dexteram Orientis calamitates.«  Redemptor noster Oriens dicitur, etc., usque ad quia erumpente persecutione prauorum impetus iusti patiuntur.

»Pedes meos subuerterunt.« Per pedes Ecclesie, extrema illius membra signantur, que dum ad opera  terrena deseruiunt, tanto celerius falli possunt, quanto sublimia minus intelligunt.

»Et oppresserunt quasi fluctibus semitis.« Aduersariorum semita fluctibus comparatur, quia uita prauorum insolenti inquietudine molesta, ad obruendam  nauem cordis, quasi tempestas illabitur.

uERS. 13.---»Dissipauerunt itinera mea.« Dicat hoc beatus Iob de malignis spiritibus; dicat Ecclesia de persequentibus, qui eius itinera dissipant, dum in quorumdam infirmorum mentibus ueritatis uiam squalida persuasione perturbant.

»Insidiati sunt mihi et preualuerunt.« Insidiantes preualent, cum eos quos aperte ad malum trahere  nequeunt, simulando bona peruertunt.

»Et non fuit qui ferret auxilium.« Plerumque iusti tribulatione deprehensi tardari manum subuenientis estimant, cum se persequentium immanitas paulo longius angustiat; et concita quidem sunt ereptoris remedia, sed tarda dolori uidentur.

uERS. 14.---»Quasi rupto muro.« Redemptor nobis est murus, etc., usque ad quod quidem fit, quia datur a Deo potestas inimicis.

»Et aperta ianua irruerunt super me.« Cum peruersis in hac uita, etc., usque ad destruere munimina fidei conantur.

»Et ad meas miserias deuoluti sunt.« Reprobi per suas, et ad nostras miserias reuoluuntur, quando  ad ea mala, in quibus ipsi implicati sunt, etiam quosdam nobis unitos trahunt.

uERS. 15.---»Redactus sum in nichilum.« Apud estimationem malorum, etc., usque ad et secundum historiam accipienda sunt, quod est planum.

»Abstulisti quasi uentus desiderium meum.« Fidelis populus se pati denuntiat, quod eos quos diligit, pati dolet. uentus ergo desiderium tollit, cum res quelibet transitoria eternitatis appetitum destruit.

»uelut nubes pertransiit.« Nubes in alto eminet, sed hanc ad cursum flatus impellit: salus ergo ut nubes transiit, quia peruersorum gloria, quo alta est, fixa non est. Expletis desideriis et actibus infirmantium, ad uocem electorum redit.

uERS. 16.---»Nunc autem in memetipso.« In  nobismet ipsis nunc anima, etc., usque ad unde mox ad corruentes redit.

uERS. 17.---»Nocte os meum perforatur doloribus.« Sic sua dicit, ut et cadentibus congruant, etc., usque ad quasi iam quoddam habeant foramen timoris.

»Et qui me comedunt.«  Quia maligni spiritus, qui carnales de Ecclesia consumunt, tanto magis quiescere a tentatione nesciunt, quanto nullo carnis pondere grauantur.

uERS. 18.---»In multitudine.« Quid aliud uestimentum Iob, etc., usque ad qui ei connexione amoris inherebant.

»Et quasi capitio tunice.« Tunice capitium collum circumdat, etc., usque ad predicationis uocem  exstinguere conantur.

uERS. 19.---»Comparatus sum luto.« In reproborum iudicio, electorum Ecclesia luto comparatur, quia temporaliter conculcata despicitur, fauille assimilatur et cineri, quia ad sola hanc mala peruenisse estimant, que in ea exhiberi corporaliter uident.

uERS. 20.---»Clamo ad te.« Ecclesia persecutionis sue tempore, etc., usque ad et dilati ut proficiant, timent ne deficiant.

uERS. 21.---»Mutatus es mihi in crudelem.« In Deo nec crudelitas nec mutabilitas uenit, etc., usque ad Nihil autem de eo dignum dici potest.

»Et in duritia manus tue.« Manus Dei dicitur tunc uoluntati nostre contraria, cum quod ei in nobis displicet, feriendo persequitur.

 uERS. 22.---»Eleuasti me et quasi.« Quia presentis uite gloria quasi in alto cernitur, etc., usque ad eorum protinus eleuatio corruit.

uERS. 23.---»Scio quia morti trades me.« Nullus enim huc uenit, etc., usque ad ideo apte subiungitur:

uERS. 24.---»uerumtamen non ad consumptionem eorum.« Manum suam Dominus, etc., usque ad qui stantes exterius ab statu mentis iacebant.

uERS. 25.---»Flebam quondam.« Plus est compassio quam datum, etc., usque ad suos eis oratione continua fletus iungit.

 Tempore ultime persecutionis Ecclesie, ad memoriam reducit bona, que gessit tempore pacis.  Que eterna gaudia desiderans, sed dum differuntur mala pressa, subdit:

uERS. 26.---»Exspectabam bona, et uenerunt mihi mala.« Fidelis populus exspectat bona, sed mala suscipit.

»Prestolabar lucem, et eruperunt tenebre.« Prestolatur lucem, et tenebras incurrit, quia pro remunerationis gratia interesse iam gaudiis angelorum sperat, et tamen hic diutius dilatus, manus persequentium tolerat, ut Tobias.

uERS. 27.---»Interiora mea efferbuerunt absque ulla requie.« Sancte Ecclesie interiora efferuescere, etc., usque ad et hoc est, »interiora eius efferbuerunt.«

»Preuenerunt me dies afflictionis.« Scit namque  Ecclesia electorum quod persecutione ultima mala multa passura sit. Sed hanc afflictionis sue dies preueniunt, quia malorum uitam inter se grauiter etiam tempore pacis portat, qui iam in prauis moribus ostendunt, quid sit futurum.

uERS. 28.---»Merens incedebam.« uir sanctus eleuatus, etc., usque ad hic per asperum iter uenit ad patriam.

»Sine furore consurgens.« Sepe seditiosorum tumultus hominum prepositorum suorum mentes lacessunt: qui, si boni sunt, contra tumultus insolentium clamorem habent, et furorem non habent quoniam quos clementer tolerant, docere non cessant.

uERS. 29.---»Frater fui draconum.« Draconum  nomine malitiosi, etc., usque ad sed a terra minime penna uirtutis leuat.

uERS. 30.---»Cutis mea denigrata est.« Cutis nomine Ecclesie infirmi, etc., usque ad qui in ea sunt, zelo fidei cruciantur.

uERS. 31.---»uersa est in luctum cithara.« Ac si diceret Pacis mee tempore, etc., usque ad quia uitia exstinguenda sunt, non caro.



CAPUT XXXI.

uERS. 1.---»Pepigi fedus cum oculis meis.«  Nunc proprias per ordinem uirtutes enumerat, sic uite sue historiam texens ut perrarum aliquid, quod allegorice possit intelligi, interserat.

»Pepigi fedus cum oculis meis.« Ut enim cogitationes  cordis, etc., usque ad Non debent intueri que non licet concupisci.

uERS. 2.---»Quam enim partem haberet Deus in me desuper.« Ac si diceret: Habere me possessionem suam excelsorum conditor renuit, si mens mea ante conspectum illius infirmis desideriis tabescit. Nulla enim placent bona Deo sine mentis munditia.

uERS. 3.---»Nunquid non perditio est iniquo.« Tunc erit alienatio reprobis, cum ab hereditate districti iudicis se anathema esse conspicient.

uERS. 4.---»Nonne ipse considerat uias meas et cunctos.« Nomine uiarum, etc., usque ad que apud nos usu uiluerunt, indiscussa remaneant.

  Sciens se uideri cauet, non tamen securus et perfectus quidem inter ueteres, in preceptis futuri Christi pensat, quam multa de perfectione minus habet. Ideo dicit: »Si ambis.«

uERS. 6.---»Appendat,« quasi diceret: Quantum ad modum humane uite mala in me non uideo; sed nisi mediator appareat, qui omnes excedit, quantum a uera simplicitate distem, non cognosco.

»In statera iusta.« Statere nomine mediator Dei et hominum, etc., usque ad si uitam simplicem uere tenuisset.

uERS. 7.---»Si declinauit gressus meus de uia.« Toties gressus de uia declinat, quoties nostra cogitatio iter rectitudinis per consensum relinquit erroris.

»Et si secutum est oculos meos cor.« Sicut enim  tentatio per oculos trahitur, sic nonnunquam concepta intrinsecus compellit sibi extrinsecus oculos deseruire.

uERS. 8.---»Et progenies mea eradicetur.« Quisquis iuxta hoc quod loquitur non uiuit, quos uerbo genuit, a stabilitate rectitudinis opere euellit

uERS. 9.---»Si deceptum est.«  Per hoc nec cogitasse de fornicationis macula uir sanctus demonstratur.

»Et si ad ostium.« Per hoc patenter ostendit, etc., usque ad secundum hoc quod dicit si deceptum est cor, etc.

uERS. 11.---»Hoc enim nefas est.« Hoc inter peccatum distat et crimen, etc., usque ad sed usque ad perditionem deuorat.

 uERS. 12.---»Et omnia eradicans genimina.« Germina anime sunt operationes bone, quia si luxurie malo non resistitur, et illa pereunt que bona uidebantur; sed in tanta castitatis munditia quam humilis fuit aperit, cum subiungit:

uERS. 13.---»Si contempsi subire.« Qui iudicari cum seruis suis ancillisque non renuit, etc., usque ad unde et protinus subdit: »Quid enim faciam.«

uERS. 15.---»Nunquid non in utero fecit.« Potentibus uiris magna est uirtus humilitatis. Considerata equalitate conditionis, iam ad libertatis opera se conuertit.

uERS. 16.---»Si negaui quod uolebant.« Post castitatem et humilitatem subdit de libertate; per  hoc ostenditur, non solum ad inopiam pauperibus sed etiam ad desiderium deseruisse.

»Et oculos uidue.« Incunctanter dandum est, quod cum uera humilitate querit, id est, quod nec ex desiderio, sed ex necessitate poscitur, ut non solum ex munere, sed etiam celeritate muneris bonorum operum merita augeantur.

uERS. 17.---»Si comedi buccellam meam solus.« Non solum exterius dedi, etc., usque ad Nec istam pietatem sibi, sed gratie Dei attribuit, dicens.

uERS. 19.---»Si despexi pretereuntem.« Quod pauperem non despexit, uirtutem humilitatis exhibuit; quod autem operuit, pietatis. Ignoto autem proximo misertum se indicat, quem pretereuntem uocat,  quia apud piam mentem plus natura ualet, quam notitia, ut in Iob.

uERS. 21.---»Si leuaui super pusillum.«  Ac si patenter dicat, etc., usque ad quod in porta agebatur, significat.

uERS. 22.---»Humerus meus.« Si ea bona que ore protuli, etc., usque ad ut ostendat in se coniunctas, singulas enumerat.

uERS. 23.---»Semper enim quasi tu mentes.« Fluctus, cum tumentes desuper imminent, etc., usque ad quam sancti quotidie expauescunt.

»Pondus eius ferre non potui,« quoniam qui extremi iudicii aduentum intenta mente considerat, profecto uidetur, quia tantus pauor imminet, quantus non solum tunc uidere, sed etiam nunc prouidere  pertimescat.

uERS. 24.---»Si putaui aurum.«  De Creatore quippe desperasse fuerat, si spem in creaturam posuisset: qui enim labenti innititur, necesse est ut cum labente labatur.

uERS. 25.---»Si letatus sum.« Nihil enim extra Deum menti sufficit, que Deum ueraciter querit, etc., usque ad Intellectus uel otio torpet, uel elatione uanescit, et ideo ait:

»Si letatus sum.« Cum autem que intelligit, etc., usque ad a luce inuisibili cor extra inhians cecatur, et est sensus.

uERS. 26.---»Si uidi solem.« Pene soli homines sua bona non uident, etc., usque ad dum contemplatione mentis, sol de celo.

 »Et lunam incedentem.« Lunam dicit famam, que lucens in nocte huius uite ex bono opere uires accipit. »Et non est letatum in abscondito cor meum.« Sunt enim qui suis preconiis extolluntur apud se, et gaudent. Et hoc est:

uERS. 27.---»Et letatum est, etc.« Et quia inconsiderata mens fauoribus tracta aliquando laudat quod fecit, addit:

»Et osculatus sum:« per os locutio designatur: manum ergo suam osculatur ore suo, qui laudat quod facit.

uERS. 28.---»Que est iniquitas.«  Quia auctoris sui gratiam negare conuincitur quisquis sibi tribuens quod operatur.

»Maxima.« Omne peccatum, quod ex infirmitate  est, spem non perdit, quia a Deo ueniam querit; presumptio uero, quanto longius est ab humilitate, tanto grauius desperatione, et dum sibi uires tribuit, a Deo non requirit.

uERS. 29.---»Si gauisus sum ad.« Quia uidelicet et inimicum diligens, dum aduersario ruenti condoluit, et malis illius ipse ad bonum creuit

uERS. 30.---»Non enim dedi.« Nonnulli enim quos aduersarios estimant, maledictione feriunt, quia uirtute nequaquam possunt.

uERS. 31.---»Si non dixerunt uiri.« Secum enim aduersarios conuersantes tolerabat, quia iniuste agentibus per silentium non cedebat, sed per rectitudinem contraibat.

 »Quis det de.« Hoc mystice de Christo, de cuius carnibus saturari cupierunt, uel domestici Iudei, eius corpus uolentes quasi consumendo exstinguere, uel gentiles credentes, qui de corpore eius quotidie reficiuntur.

uERS. 32.---»Foris non mansit peregrinus.« Dicturus in hospitalitatis gratia largitatem suam, prius qualis apud se fuerit, exposuit, quia exteriora munera ex interiori cordis munditia condiuntur.

uERS. 33.---»Si abscondi quasi homo.« Hominis proprium esse conspicit, etc., usque ad expressa confessione peccati, recte subiungitur:

uERS. 34.---»Si expaui ad multitudinem.« Nihil mundi cupere magna est securitas, ut immutabili herens, omnibus infra turbatis non turbetur in  mente, etsi extra quandoque, carnis infirmitate.

»Et despectio.« Boni nec despecti sua aperiunt, etc., usque ad tanquam per oris ostium egrediuntur, unde:

»Et non magis tacui.« Bene premittit, »tacui,« quia qui impatiens tacere nescit, a domo conscientie exit. Hoc mystice de Christo, qui multos persequentes non timuit, et despicientes, qui et tacuit, nec egressus potentia uindicauit.

uERS. 35.---»Quis mihi tribuat auditorem, ut desiderium meum audiat?« Mediatorem requirit, sciens quod ad requiem liberationis eterne humani desiderii, preces nisi per aduocatum suum, audiri non possunt: de quo subditur.

»Et librum scribat; unde: Pater non iudicat  quemquam, sed omne iudicium dedit Filio.« Qui ueniens ad nostram redemptionem, etc., usque ad sed cur, beate Iob, scribi librum desideras?

uERS. 36.---»Ut in humero meo portem illum.« Librum in humero portare est Scripturam sacram operando perficere. Prius autem describitur in humero portari, et postmodum sicut corona circumdari, quia sacri eloquii mandata si modo bene portantur in opere, postmodum nobis uictorie coronam exhibent in retributione.

uERS. 37.---»Per singulos gradus meos.« Incrementa uirtutum gradus uocat, etc., usque ad sed etiam per opera demonstrat.

»Et quasi principi offeram eum.« Quod offerimus, manu tenemus. uenienti ergo ad iudicium librum  offerre est uerba preceptorum eius in actione tenuisse.

uERS. 38.---»Si aduersum me.« Ad maiorem ostensionem, etc., usque ad et nullis operibus excultos terra dicitur.

»Et cum ipsa sulci.« Sulci dicuntur hi qui, etc., usque ad et rudes contra eum clamant, et perfecti deflent

uERS. 39.---»Si fructus eius comedi.« Qui preest et subest, etc., usque ad a quibus fructus corporee seruitutis accepit.

»Animam agricolarum eius afflixi.« Animas agricolarum  affligit rector Ecclesie, etc., usque ad qui non suam gloriam querit, ab omnibus uult adiuuari.

uERS. 40.---»Pro frumento.« Si, inquam, hoc uel illud feci, etc., usque ad de illis ergo, »Gloria eius quasi flos feni.«

»Pro frumento.« Pro frumento quippe tribulus, et pro hordeo spina oritur, cum in retributione ultima, in qua remuneratio laboris queritur, punctio doloris inuenitur.



CAPUT XXXII.

uERS. 1.---»Miserunt autem tres.«  Tandem beati Iob plenas, etc., usque ad et in uetustate se retinendo prauis suis sermonibus speculationi  rectoris nocent.

uERS. 2.---»Et iratus indignatusque est Eliu.« Eliu Deus meus iste, etc., usque ad quamuis ab eorum uita elationis prauitate disiungitur.

»Iratus est autem aduersus Iob.« uane enim glorie sectatores, etc., usque ad intus positos premunt qualitate dicendi, id est, uitio elationis.

uERS. 6.---»Respondensque Eliu filius.«  Hec quia soliditate grauitatis carent, etc., usque ad usum tamen exercet uehementer.

 Non parua condemnatio est ex bono, etc., usque ad ut in eius ruina discerent quid de elatione timerent.

uERS. 11.---»Exspectaui enim sermones uestros,  audiui prudentiam uestram.« Cum dicit »exspectaui, etc.,« declarat se ad uerba, etc., usque ad in quorum uerbis dogmata peruersa reprehendunt.

uERS. 12.---»Sed, ut uideo, non est qui arguere possit Iob.« Sepe heretici per hoc quod esse, etc., usque ad quorum uoce Eliu obuiat, dicens:

uERS. 13.---»Ne forte dicatis.« Quasi, incassum dicitis, etc., usque ad et peruenienti eterna premia seruat.

uERS. 14.---»Nihil locutus est mihi.«  Eliu quidem publice beatum Iob audierat, etc., usque ad cum sapientiores se et ipsis redarguentibus arbitrantur. Quia uero ait:

»Et ego non secundum sermones uestros respondebo.« Bene beato Iob non, etc., usque ad sed de  se plus quam necesse est, digna suspicantur.

uERS. 15.---»Extimuerunt nec responderunt ultra.« Bene ab Eliu uerba amici Iob extimuisse referuntur, quia nonnunquam arroganter Ecclesie defensores, quamuis ordinem dicendi non teneant, tamen aduersarios uirtute dictorum perturbant, etc. uide Greg. loc. cit. usque ad fin. cap.



CAPUT XXXIII.







LIBER PSALMORUM. *





PROLOGUS BEATI HIERONYMI IN LIBRUM PSALMORUM.





PROTHEMATA IN PSALTERIUM.

  Liber iste intitulatur apud Hebreos Liber hymnorum, hac ratione, quia hymnus est ubi habentur uerba et laus cum cantico, quod in psalmis inuenitur. Intitulatur etiam, secundum quosdam, liber Soliloquiorum: quod ideo uidetur fieri, quia illud quod aliquis secum rimatur, et a nullo discit, nisi a ueritate sibi interius presidente, soliloquium dicitur, uerbi gratia, quemadmodum beatus Augustinus secum de natura anime, et de natura Dei inuestigauit, eodem modo potest dici Propheta secum inuestigasse de incarnatione Filii Dei, et de reparatione humani generis. Rex Dauid et propheta, cum prospere regnaret, uolens cultum Dei magnificare, cum arcam a Philistheis redditam, longo tempore  post incertis sedibus uagantem, tandem in Ierusalem reduceret, nudus cum cithara precedebat : sed et quatuor millia uirorum elegerat, qui, non solum uoce, sed etiam instrumentis musicis, psalmos canerent: quibus preposuit quatuor, Asaph, Idithun, Eman, Ethan, uel filios Core, qui a patris scelere uel sacrilegio degenerantes quem ignis consumpserat , in cultu Dei deuotissimi perstiterunt.

 Psalterium est quoddam musicum instrumentum in modum littere compositum: et ab eo musico instrumento  nomen sibi sumpsit. Psalterium apud Hebreos uocatur nebel [Figure: [Hebrew Text] 2Kb] , apud Grecos, , apud Latinos uero organum. Multi dicunt Dauid  non fecisse omnes psalmos, eo quod quidam ex ipsis intitulantur in persona aliorum. Sed, ut dicit beatus Hieronymus, non sunt audiendi in hoc. Nam Dauid composuit omnes psalmos: modo etiam apposuit, in quo multos auxiliatores habuit, quibus prefecit quatuor, uidelicet Eman, Ethan, Asaph et Idithun. Diuino consilio hoc fuit factum, ut psalmi intitularentur in personis aliorum, uel propter interpretationem nominum tantum, uel propter negotium, uel propter utrumque. Propter interpretationem nominum tantum, ut in persona Idithun; propter negotium, ut in persona Aggei et Zacarie; propter utrumque, ut in persona Salomonis; Idithun, Asaph, filii Core et ceteri huiusmodi, non fuerunt auctores psalmorum, sed prepositi artificibus qui psalmos  personabant tribus modis: uel humana uoce, uel musicis instrumentis, uel communiter utroque modo. Et hoc dupliciter, uel post uocem instrumento, uel post instrumentum uoce: unde nomina illorum ut  honorem de ministerio sumerent, titulis inseruntur maxime pro significatione rerum. Psalmus uero est instrumenti sonus, canticum humane uocis cantus in laudem Dei; psalmi canticum, cum post instrumentum uox, psalmus cantici, cum post uocem instrumentum.

 Solet queri cur pre aliis Scripturis psalmi in Ecclesia legantur? Quod ideo est quia antiquitus apud Hebreos mos iste in templo Dei erat. uel, quia psalmi plus mysteriorum quam cetere Scripture continent, et breuiter multa dicunt, in quibus omnis lex et prophete et Euangelium constat.

 Prophetia est inspiratio uel reuelatio diuina, que euentus rerum uel per facta, uel per dicta immobili  ueritate pronuntiat, unde prophetia uisio, propheta uidens. Multis autem modis hec gratia data est: uel per operationes hominum, ut fuit arca Ne et sacrificium Abrahe, et transitus maris Rubri; uel per natiuitates, ut Esau et Iacob, qui futura significabant; uel per loquentes angelos, sicut locuti sunt Abrahe, Lot et aliis; uel per uisiones, sicut Isaie et Ezechieli, et ceteris; uel per somnia, sicut Salomoni, Ioseph et Danieli; uel per nubem et uocem de celo, ut Moysi; uel adhuc aliis modis. Dauid autem nullo horum, sed celesti aspiratione intus edoctus, Spiritu in eo loquente, completus est, ut in I Reg.: »Directus est Spiritus Domini in Dauid .« Et Dominus: »Si Dauid in spiritu uocat eum Dominum, quomodo  filius eius est?«  Spiritus autem sanctus sic datus est prophetis, ut aliquando pro peccatis recederet et placatus rediret; et sicut Petrus ait: »Non uoluntate humana allata est aliquando prophetia, sed, Spiritu sancto inspirati, locuti sunt sancti homines Dei .« Non sunt autem illi a munere prophetie alieni, quibus data est facultas intelligendi uel interpretandi Scripturas.

 Multa genera sunt christorum: patriarche dicti sunt christi, ut: »Nolite tangere christos meos ;« in Parabolis, dicuntur christi omnes qui de Aegypto egressi sunt. Chrisma in Exodo fit, unde sacerdotes uncti; est aliud unguentum, quo reges inunguntur; sed hoc duobus modis, quia si Dauid est et Salomon, id est, forti manu et  pacificus, ungitur cornu; si Iehu et Azahel, lenticula, quod est uas fictile. Sed et Cyrus, rex Persarum et Medorum, qui Isrel relaxauit, christus est, secundum illud: »Hec dicit Dominus christo meo  Cyro ,« quod non sinunt sequentia de Saluatore accipi, ut quidam putant. Est unguentum propheticum, quo precipitur Elie ut ungat Eliseum in prophetam ; super omnia est unguentum spirituale, quod dicitur oleum exsultationis, quo Christus unctus est pre participibus, qui habent chrisma baptismi. Quod si perdat quis, non desperet; quia de separando chrismate scribitur in Leuitico , quod cum lepra alicuius fuerit mundata, mittat ei sacerdos oleum in manu sinistra, et cetera que ibi dicuntur, et ipse uocetur christus Dei. Hoc autem restat quod idem homo frequenter ungitur, ne sit occasio ruine negligenti. Sufficit enim leproso ut, post primum unguentum perditum, ungatur secundo; sed ille sepe ungitur qui semper  proficit: et, de oleo leprosi, uenit ad unguentum populi; inde ad sacerdotale; de quo ad chrisma pontificis; a pontifice ad regem; a rege ad patriarchas; a patriarchis ad Christum.

 Sicut prophetia fit diuersis modis, ita et diuersis temporibus. Est igitur alia de presenti, ut Elisabeth: »Unde mihi hoc, ut ueniat mater Domini? etc.«  De preterito, ut Moyses: »In principio, creauit Deus celum et terram .« De futuro, ut: »Ecce uirgo concipiet, etc. .«

Item prophetia alia est secundum prescientiam Dei, quam necesse est omnibus modis impleri, ut: »Ecce uirgo concipiet, etc.« Alia secundum comminationem, ut: »Quadraginta dies, et Niniue subuertetur .«

 Notandum igitur quod propheta aliquando loquitur indiscrete de futuris quasi de presentibus; aliquando de preteritis, aliquando etiam proprie de futuris: quod ideo fit, quoniam omnia dictante Spiritu sancto dicit, cui sunt omnia nota, siue preterita, siue futura, tanquam presentia.

 Liber iste ex centum quinquaginta psalmis, non sine altioris mysterii ratione, consistit. Hic enim numerus mysteriis celeberrimus. Constat enim ex octogenario et septuagenario, quibus ex octonario et septenario principium et significatio est. Octonarius enim octauam resurrectionem significat: quia cum sex sint etates uiuentium, septima morientium, octaua resurgentium erit. Per septenarium uero, huius uite tempus significatur, quod septem dierum  repetitione agitur. Recte ergo tali psalmorum numero liber iste compositus est, quia sic in huius uite septenario operari ac uiuere nos docet, ut in octaua resurrectionis stolam glorie consequamur. uel ideo quia per octonarium Nouum Testamentum significatur: octoadi enim patres Noui Testamenti deseruiunt, obseruantes diem octauam resurrectionis Christi, id est, Dominicam, octauas sanctorum, exspectantes octauam resurrectionis mortuorum. Per septenarium uero uetus Testamentum, quia hebdomadi, id est septenario, patres ueteris Testamenti seruierunt, obseruantes septimum diem, septimam septimanam, septimum annum et quinquagesimum, qui septenis annorum hebdomadibus texitur, id est  iubileum: unde Salomon: »Da partes septem, necnon et octo .« Bene igitur hoc numero psalmorum liber iste editus est, cuius partes utriusque Testamenti doctrinam et mandata continent.

 Item per tres quinquagenas triplex fit psalmorum distinctio, propter tres status Christiane religionis significandos: primus penitentie, in qua et prima psalmorum quinquagena terminatur, scilicet: »Miserere mei Deus;« secundus iustitie, in qua et secunda quinquagena: »Misericordiam et iudicium cantabo tibi;« tertius status uite eterne, in cuius laudem tertia quinquagena finitur, scilicet: »Omnis spiritus laudet Dominum.«

 Unus est liber Psalmorum, non quinque, ut in Actibus apostolorum legitur: »Sicut scriptum  est in libro Psalmorum« . Hieronymus tamen dicit quinque libros, id est, quinque distinctiones que fiunt per »fiat, fiat.«

Ordo psalmorum ab ordine historie discordat, quia ante peccauit Dauid cum uxore Urie, et de penitentia cecinit: »Miserere mei, Deus,« quam filius eius eum persequeretur et cecinerit: »Domine, quid multiplicati;« sed ab Esdra propheta instinctu diuino ita ordinari creduntur.

Materia est integer Christus, sponsus et sponsa. Intentio, homines in Adam deformatos Christo nouo homini conformare. Modus tractandi: Quandoque agit de Christo, secundum quod caput est, aliquando secundum corpus, aliquando secundum utrumque. Secundum quod caput, tripliciter: quia uel secundum  diuinitatem, ut: »Tecum principium, etc.;« aliquando secundum humanitatem, ut: »Ego dormiui, etc.,« aliquando per transsumptionem, ut quando utitur uoce membrorum, sicut ibi: »Longe a salute mea, etc.« Item de Ecclesia tribus modis: aliquando secundum perfectos, aliquando secundum imperfectos, aliquando secundum malos: qui sunt in Ecclesia corpore, non mente; numero, non merito; nomine, non numine.



PSALMUS PRIMUS.

uERS. 1.---»Beatus uir qui non abiit, etc.«  Ordo, abiit Adam cum a Deo recessit; stetit, cum delectatus est peccato; sedit, cum in superbia confirmatus redire non potuit, nisi per istum liberatus, qui nil horum habuit.  Abiit Adam cum persuasioni diaboli consensit; stetit, dum pomum comedit; sedit, dum se excusauit: »Mulier quam dedisti mihi me seduxit.« . Ad similitudinem exsulantium, qui dum sunt in uia facilius reuocantur, dum iam stant difficilius: demum difficillime, dum ibi magistri et domini effecti sunt.  Peccatur cogitatione, actu et uerbis docendo.  Impius in Deum, peccator in se, pestilens in proximum. »In cathedra dans exemplum peccandi.«  Thronus regum, tribunal iudicum, cathedra proprie doctorum.  Quasi ita ait: uos qui cecidistis per primum Adam, conformamini huic secundo: quia beatus primo contrarius

 uERS. 2.---»Sed in lege.« AUG.  Hic ostenditur plenus omni bono in se.  Non est laus perfecta fugere uituperanda, nisi sequantur laudanda. Quo ordine creuerunt in primo, remouentur a secundo.

»In lege.«  Qui est in lege secundum legem agit, qui sub lege secundum legem agitur: ille liber, iste seruus.  Aliud est lex que scribitur seruienti, aliud que mente conspicitur ab eo qui non indiget litteris. »uoluntas.«  Ut non sit tedium laboris, nec otiosa, sed meditabitur semper. uoluntas sensus est sub lege; rationis, in lege; diuinitatis, supra legem.

uERS. 3.---»Et erit.«  Hic ostenditur utilis nobis, dans fructum uite, et folia, et obumbrans,  »Beatus uir. Sed in lege. Et erit.« Plena definitio beati uiri. Hec omnia non omni beato uiro, sed soli Christo, conueniunt. »Tanquam lignum.«  Secundum similitudinem ligni uite quod est in paradiso, unde obediens homo comederet. »Lignum.«  In paradiso est lignum uite, lignum ad uitam, et lignum scientie boni et mali. »Aquarum.«  Aque Spiritus sanctus, secundum illud: »Qui crediderit in me, flumina de uentre eius fluent aque uiue ,« et est contra estus uitiorum.  uel per aquam, sapientia Dei, qua reficitur interior homo, ut sitis aqua.  uel mortale genus, ut Iob: »Aque multe populi multi,« quia defluunt in mortem, ut aque in mare. »Dabit.«  Dare pertinet ad rationalem sensum et ad offerentis uoluntatem.  »Et folium.«  Sicut folia fructus tegunt, ita uerba Domini promissiones suas custodiunt. »Et omnia.«  Quid per singula.

uERS. 4.---»Non sic impii.« Hic de ultione iniquorum aduersos terret, horum formido gratiora facit premissa. »A facie terre.«  Stabilitatis eterne, quia ut hec terra nutrit et continet hominem, ita illa interiorem.

uERS. 5.---»Ideo non resurgent.« Quia proiicit uentus, id est, ideo quia dati sunt in reprobum sensum: ideo non resurgunt prima resurrectione, ut se iudicent in consilio, ut uoluntates Dei suis preferant. uel in concilio, id est, in concordi multitudine iustorum impii idololatre, uel apostate. Peccatores, falsi Christiani: uel ideo non resurgunt in futuro,  ut iudicent, uel ut iudicati in concilio, id est, in collegio iustorum quiescant. »In iudicio, etc.« In iudicio quatuor erunt ordines: alii iudicabunt et non iudicabuntur, ut perfectissimi; alii nec iudicabunt, nec iudicabuntur, ut damnati infideles; alii iudicabuntur et saluabuntur, ut mediocriter boni; alii iudicabuntur et peribunt, ut fideles mali. »In concilio.«  In eterno bono, quod sequi consilium fuit sanctis. »uel in concilio,« in iudicio, ut cum eis iudicent; quia iudicium est, quando diuersa peccata diuersis penis punientur; et ex hoc similitudine dicitur. »Resurgunt.« Que resurrectiones: anime, a peccatis in presenti; corporis, a morte in futuro, qua fiet impassibile et immortale.

 uERS. 6.---»Quoniam nouit Dominus, etc.,« Id est, non resurgunt hi in anima, quia Deus non approbat opera eorum, sed iustorum tantum.



PSALMUS II.

»Psalmus.« Modulatio que fit per tactum decem chordarum est bona operatio, que fit per obseruantiam decem mandatorum. »Dauid.«  Manu fortis uel pulcher aspectu Christus est, qui ereas debellauit potestates, in quem et angeli prospicere desiderant.

uERS. 1.---»Quare fremuerunt gentes, etc.«  Iste psalmus est secundus in ordine, primus in titulo; unde in Actibus apostolorum dicitur primus. Primo increpat persequentes et minatur,  predicit quasi propheta. »Inania.«  Detinere eum in morte; uel, ne mundus post eum abiret.

uERS. 2.---»Reges.«  Prior qui infantes occidit Herodes, posterior qui Pilato consensit in morte Christi. Reges et principes.  Potuit etiam secundum Ambrosium de uno pluraliter dicere. Solus enim rex Herodes et princeps Pilatus in apostolorum Actibus aduersus Christum conspirasse uoce Petri produntur.

uERS. 3.---»Dirumpamus.«  uel conuenerunt, dicentes: Dirumpamus rationes eorum, Domini et Christi, uel Christi et discipulorum, quibus nos sibi astringere uolunt.  Et si aliter posset dici apertius illis conuenit qui nolunt iugum Christi sibi imponi. »uincula.« Promissiones uite eterne,  et comminationes gehenne, per que uolunt nos sibi subiugare. »Proiiciamus.« Destructis rationibus, dominium ipsius a nobis excutiamus.  Iugum, id est, legem: sed »qui habitat in celis.«

uERS. 4.---»Irridebit.«  Ut quando positis custodibus surrexit: »Subsannabit,« quando per mundum dispersi sunt. Irrisio Dei uis est prescientie quam dat Deus sanctis, ut, uidentes nomen Christi futurum in omnibus gentibus, illos inania meditatos intelligant.

uERS. 5.---»Loquetur ad eos.«  Planius aperit cum dicit, conturbabit. Ira Dei est motus qui fit in anima que legem Dei nouit, cum uidet eam a malo preteriri per quem motum multa uindicantur: uel, ira Dei est obscuratio mentis transgressorum  legis.

uERS. 6.---»Ego autem.«  Secundo, inducit uerba eius de omnipotenti regno et inenarrabili generatione sua, ubi de diuinitate et humanitate eius discimus. »Rex.«  Sic et reges terre ab eo constituti. »Predicans super Sion,« sic et prophete, »Filius,« sic et Isrel, »Genui te.« Hoc soli Christo.

uERS. 7.---»Dominus dixit.« Persona regnantis. »Filius meus.«  Ideo do tibi gentes hereditatem potius quam alicui obedienti: quia Filius per naturam, et consubstantialis ineffabili genitura. »Hodie.«  Etsi possit accipi de die qua secundum hominem natus est, tamen hodie quia presentiam  significat, de sempiterna generatione sapientie Dei accipiatur.

uERS. 8.---»Postula.«  Ad susceptionem hominis pertinet: que pro salute hominum facta, secundum quam interpellat pro nobis. »Hereditatem.«  Hereditas ab hero, quod in ea potestate libera dominetur.

uERS. 9.---»Reges eos.«  Partim reges, partim franges, secundum illud: »Ecce hic positus est in ruinam et in resurrectionem multorum ,« ut qui iustus est, iustificetur adhuc: et qui in sordibus est, sordescat adhuc .« »uirga ferrea.«  Potestas Christi, uirga ferrea; peccator, uas figuli, quod et luteum et facile frangitur.

uERS. 10.---»Et nunc, reges, intelligite.« Nunc,  id est, per ea que dicta sunt.  Tertio pro his patefactis admonet omnes humiliter obedire, et suadet ab utili ne pereant, et ab honesto, quia beati qui confidunt in eo. In hoc post Christum quasi Apostolus loquitur.

 uel, me rege constituto, ne tristemini, reges terre; expedit enim uobis ut sub illo sitis, a quo est intellectus, et eruditio, ut non temere dominemini, sed Domino omnium seruiatis, et in beatitudine exsultetis.

uERS. 12.---»Nequando irascatur.«  Dubitatio non secundum prophetam, sed secundum ipsos, qui cum dubitatione cogitant iram Dei. »De uia iusta,« id est, Christo sublati, uel de bona operatione.

 uERS. 13.---»Cum exarserit.«  Modo non ardet cum castigat, ut pater, sed in futuro ardebit, quia nichil patientie in futuro erit. »In breui ira.« Quia non singula horum separatim, sed simul omnia discutit.



PSALMUS III.

uERS. 1.---»Psalmus,«  de passione et resurrectione Christi: Filius Iudas a quo fugit, cum illo discedente cum ceteris in montem secessit; uel potius cum mentem eius sapientia Dei deseruit, ut totus esset diaboli, que desertio fuga propter celeritatem dicitur. Unde: »Quod facis, fac citius .« Cui Christus pacem exhibuit, ut et Dauid filio iniquo, unde pax patris dicitur: Iudas uero ut Absalon suspensus interiit. Proponit duas partes  oppositas. uox Christi quasi admirantis, cum ad saluandum uenit: »Domine, quid, etc.«

uERS. 2.---»Domine, quid.«  Primus psalmus de his qui breuiter de passione et resurrectione facit, contra eos, et maxime paganos, qui gloriam maiestatis non putant ad humilia posse descendere.

uERS. 3.---»Multi dicunt, etc.«  uel hoc dicit unusquisque qui a uitiis et cupiditatibus impugnatur.

»Dicunt anime: Non est salus, etc.« Coaceruatione uitiorum subrepit desperatio sanitatis, quasi uitiis insultantibus anime; uel etiam diabolis et angelis eius, per suggestiones.

 uERS. 4.---»Susceptor meus es.«  In Christo. Caput, Christum, uel mentem que seruit legi Dei. »Percussisti omnes.« Recte in predestinatione dicitur de diabolo et angelis eius. »Super populum.« Hoc est unumquemque nostrum.  uel hoc loquitur Ecclesia et caput eius, inter procellas persecutionum per totum orbem constituta. Multi dicunt, Christianum nomen, exstinguere cupientes, »Non est salus.« Aliter non sperarent delere Ecclesiam late pullulantem. »Susceptor.« Quia in Christo suscepta et cum eo exaltata. Caput ipsum qui primus ascendit in celum.

uERS. 5.---»Et exaudiuit me de monte, etc.« Id est, Christo auditur oratio Ecclesie, uel iustitia.

uERS. 6.---»Ego dormiui:« secundum illud:  »Exsurge a mortuis, et illuminabit tibi Christus .« Nihil mirum Saluatorem hec dicere, quando multo maiora pro animarum salute gessit, quo tempore a corpore abfuit, que in epistola catholica apud sanctum Petrum recensentur: »Quando iis qui erant in carcere, spiritibus profectas predicauit, qui increduli aliquando fuerant .«

uERS. 7.---»Non timebo millia,« que nomen Christi conantur exstinguere.---»Exsurge.« O caput Christe, in cuius resurrectione salus est.

uERS. 8.---»Quoniam tu percussisti, etc.« Iam regnante Ecclesia, inimici confusione percussi sunt. »Dentes peccatorum,« uerba, scilicet, maledica; uel principes in interitum fiunt. Ergo credite, homines,  quod »Domini est salus,« et o Domine »benedictio tua sit super populum tuum. uoce mea.« Hec mihi merito, quia »uoce mea.« Qui bonus est, et bona petit, uoce sua clamat; aliena uoce, id est, uite sue non concordante. »Ego dormiui.« Finis rei, unde proponit non timendum. »Ego,« cum pondere; quasi: seuiunt illi, sed non dormirem, nisi uellem. uel, dormiui consentiendo; soporatus, male operando; exsurrexi, peccata deserendo. »Quoniam.«  Non retropendet, non preterea saluum facit quia percussit: sed inde contriti sunt dentes, quia percussit; id est, maledica uerba in irritum ducta sunt; uel, dentes, sunt qui quosdam de numero sanctorum precidunt, et malis incorporant.



PSALMUS Iu.


uERS. 1.---»In finem.«  Finis duobus dicitur modis, quando aliquid deficit, uel quando perficitur.  Canticum letitiam indicat. Psalmi sunt qui cantantur ad psalterium, quo in magno mysterio usus est Propheta. »Psalmus,« de moribus ad agendum, ut deserantur falsi dii et uana seculi; »Cantici,« quia fit mentio de eterna iucunditate.

uERS. 2.---»Cum inuocarem, etc.«  Exemplo sui increpat infideles de falsis. »Dilatasti mihi.«  Ab angustiis tristitie in latitudine gaudii duxisti. u. »Gaudemus in tribulationibus scientes quod tribulatio, etc.«  Prius indicauit se auditum: iam quasi habens in corde  Deum, ei loquitur. »Miserere mei.« Misertus de iustitia et dilatione. Item, miserere contra miserias huius uite. »Orationem meam.« De petendis bonis. Et cum ita de me, »Filii hominum, usquequo graui corde?«

uERS. 3.---»Diligitis uanitatem, etc.«  uoto amplexamini, queritis labore uana idola, et mendacia, que non Deus: uel terrena, que non faciunt quod promittunt.

uERS. 4.---»Et scitote, etc.« Proposito nouo homine ueterem iubet exuere.  Nota, »Et« in initiis poni, ut dicta, cum uisione que in corde est coniungat, ita hic, ut: »Nolite diligere uana. Et scitote.« Sed diapsalma sic coniungi uetat. Diapsalma secundum Hieronymum semper, Hebrei  Sela, id est, semper in confirmatione precedentis partis. Sympsalma, id est, coniunctio psalmi. »Dominus exaudiet.« De requie ita, et uos: et ideo clamate, sic digni auditu.

uERS. 5.---»Irascimini.« Si motus surgit animi qui non est in potestate, non ei consentiat ratio.  Motus animi in potestate nostra non est, sed Dei gratia temperare possumus: quod ergo consuetudinis est, permittit; quod culpe, prohibet.

 Hoc docet Apostolus: »Sol non occidat super iracundiam uestram ,« ut peccatum sit omnino uel leuiter irasci: iustitia autem, iram celeri penitudine mitigare. »In cordibus uestris.«  De his que tractatis in corde, quem nouit Deus: id est, de consensu; et de his que uoluitis  in cubili, id est delectatione carnis, in qua captiua uersatur ratio, ut fera in cubili, »Compungimini,« per penitentiam; uel cubilia sunt cogitationes ferocium.  uenialis est ira que non ducitur ad effectum. Diapsalma. »Sacrificate.«  Deposito ueteri homine, nos in sacrificium iubemur offerri, quia certi de bonis.  »Sacrificium iustitie,« spiritus contribulatus, ut se puniens mactet Deo: uel, opera iusta post penitentiam quod notat diapsalma, ut de ueteri uita transeatur ad nouam, et sic sperate bona. Sed quia uix est qui diligat interiora bona, subdit:

uERS. 6.---»Multi dicunt: Quis ostendit nobis bona?« Futura, scilicet de quibus dubitant et desperant. Ad quod respondens ostendit breuiter que  bona sunt querenda.

uERS. 7.---»Signatum est super nos lumen, etc.«  Hoc lumen est totum, et uerum hominis bonum, quo signatur, ut denarius imagine regis. »Lumen.«  Lumen, id est, luminosus uultus, et illuminans nos, imago qua cognosceris.  uel: Crux nobis impressa est, in signum regis nostri, que est lumen uultus: quia in talibus radiat Deus. Imago creationis, ratio; recreationis, gratia; similitudinis, tota Trinitas. »In corde.  Non foris in uanis, sed intus ubi habitat Deus, querenda est letitia.

uERS. 8.---»A fructu.«  Quia putant in his consummatum bonum. Hec tria tanquam usibus  humanis magis accommoda pro omnibus diuitiis ponit.

uERS. 9.---»In pace in idipsum.«  Ego autem in pace mentis dormiam, hic oblitus mundi, et requiescam in futuro: quia iam in una spe, non in multiplicitate seculi. »In pace dormiam et requiescam.«  Ab omnibus seculi cum mortale hoc induet immortalitatem: et hoc uere erit, quia iam est spes: et hoc est: »Quoniam tu, Domine,« et profecto erit quod speratur.



PSALMUS u.

uERS. 1.---»Pro ea que consequitur hereditatem.« Quia hic honoratur cui habenda hereditas affirmatur, a qua emula excluditur. Ecclesia est,  que hereditatem, id est, uitam eternam, ipsum Deum accipit, que hic loquitur de hereditate, quam sibi petit, et asserit, emulam dicens excludi.  Id est, pro Ecclesia, que, Christo resurgente, bonorum spiritualium dona percepit, que et ipsa nonnunquam Domini uocatur hereditas, cuius pretioso est sanguine comparata: unde dictum est: »Postula a me, et dabo tibi gentes, hereditatem tuam.« Totus ergo psalmus a persona catholice profertur Ecclesie, que prima sectione orationem suam poscit audiri, hereticos et schismaticos predicans a Domini muneribus esse excludendos. Secunda sectione per intellectum Scripturarum diuinarum recto tramite dirigi se ad illam felicem patriam deprecatur, perfidos inde asserens funditus  fieri alienos. Ad postremum commemorans premia beatorum, ut una predicatione et malos predicta pena conuerteret, et iustos promissa premia concitarent.

uERS. 2.---»uerba mea.«  Hic innuit propheta trinam orationem esse faciendam. Sunt enim tria principalia uitia in prosperis, tria in aduersis: contra que trinam debemus facere orationem. In prosperis, contra carnis concupiscentiam, contra concupiscentiam oculorum, contra superbiam uite. In aduersis, contra timorem mortis, periculi, utilitatis.  Trina oratio, uerba, oris psalmodiam, clamorem, cordis affectum, ideo: »Exaudies.« Ecce ter de eodem. »Auribus.« Aures Dei sunt potentia, clementia. Potentia, qua potest: clementia,  qua uult audire; nisi enim esset clementia, nullius preces exaudiret.

uERS. 3.---»uoci.« Illa oratio uocem habet, que est digna audiri. »Rex.«  Proprie Filius, bene primo rex, quia per eum itur ad Patrem, unde subdit: Et »Deus meus:« et tamen non dicit intendite, sed intende, quia unus Deus.

uERS. 4.---»Quoniam, etc.«  Hucusque oratio ut audiatur, etc., usque ad et hoc mane mox ut tenebras deserit.

uERS. 5.---»Mane astabo.«  uel, mane quando incipiet eternitas, et tunc plene uidebo quod non placet iniquitas: quia tunc non habitabit, »sed tolletur impius, ne uideat gloriam Dei :« et tunc non permanebunt, etsi misericordiam eius habuerint.

uERS. 6.---»Neque permanebunt iniusti.« Qui mala faciunt. Nam odisti qui operantur, non qui operati sunt.

uERS. 7.---»Perdes omnes qui loquuntur mendacium.«  Quia hoc est ueritati contrarium. ueritas est de eo quod est. Mendacium non est substantia uel natura, sed de eo quod non est, et merito perditur, quod declinat ab eo quod est ad id quod non est.  Mentiri est loqui contra hoc quod animo sentitur.  Sunt mendacia quedam pro salute, etc., usque ad non cogitaui furentem posse repetere.

uERS. 8.---»Ego autem.«  Tertio, dicit se  futuram domum Dei, et nunc proximare in timore ante consummationem, que expellit timorem.

»Introibo.«  Per hoc introibo, quia adorabo.  Petit contra ea que emula ingerit: unde ipsa peribit.

uERS. 9.---»Domine, deduc.«  Quarto, proficiens inter impedimenta orat iuuari intus, ne linguis dolosis auertatur. »In iustitia tua.«  Quia penitentes et supplices recipis. »In conspectu.«  Ubi homo non uidet, cui laudanti uel uituperanti non est credendum: quia non uidet in conscientia, in qua iter ad Deum dirigitur. Ideo subdit: »Quoniam non est in ore eorum ueritas.«

uERS. 10.---»Quoniam non est, etc.« Non modo non est ueritas in ore, sed sepulcrum: quia fetida  promunt ad corrumpendum, quibus si non proficiunt, dolose agunt, id est, non modo moliuntur, sed efficiunt.

uERS. 11, 12.---»Iudica illos Deus. Decidant a cogitationibus suis.« Non optat, sed quod futurum est predicit. Decidit qui spe bona frustratur.

»Et letentur.«  Post retributiones malorum subdit premia bonorum, ut sicut pena terret, premia incitent.

uERS. 13.---»Ut scuto.  Uno uerbo indicat beneficia Dei gratuita. uoluntas que uocat, est defensio contra omnia, et corona, et clypeus. Capiti aptatus corona est, cordi defensio.



PSALMUS uI.

 uERS. 1.---»Octaua« est aduentus Domini, in qua peccator timet argui, et ideo penitet.  Octauam dicunt aliqui aduentum Domini, etc., usque ad unde timens Ecclesia hic orat.

uERS. 2.---»Domine, ne in furore.«  Confessio est deprecatiua, que apud Deum ualet. Primo est exordium, in quo captat beneuolentiam, per potestatem iudicis, per infirmitatem suam, per consuetudinem parcendi: quia non uult a mortuis, sed a uiuis rogari. »Arguas.«  Argui grauius est quam accusari, unde damnatio timetur. Corripi mitius, id est, emendari uel erudiri. Arguuntur in iudicio, qui sine fundamento. Emendantur, id est, purgantur, qui supra illud lignum, fenum, stipulam  edificauerunt. Dicit ergo hic: »Sana,« ne ibi sit opus, unde subdit: »Miserere.«

uERS. 3.---»Infirmus«  Reatu infirmatur anima, a quo sana, quia ossa, id est, mens conturbatur ad presentiam, et anima, id est, sensualitas: ergo usquequo differs, quasi dicat: Quid restat quin sanes? »Usquequo.«  Innuit se diu luctari cum uitiis. Non est autem crudelitas dilatio Dei, sed ut persuadeat anime, in que mala se precipitauit. Nondum enim tam perfecte orat, ut ei dicatur: »Adhuc te loquente dicam, ecce adsum .« Ut ex difficultate sanationis inde magis caueat sibi, et ut ostendatur que pena sit non conuersis, si tanta difficultas sit conuersis, unde: »Si iustus uix saluabitur, impius ubi apparebit?« 

 uERS. 5.---»Conuertere.«  Qui auersus eras, uel a uindicta. »Eripe,« ab imminente morte. uel eripe animam peccatis ligatam. »Saluum me fac, etc.,« dando uirtutes.

uERS. 6.---»Quoniam non est.«  Ideo hic festino dimitti, quia post mortem et in inferno non accipitur confessio. »In inferno.  Confessus est diues, qui Lazarum uidit, etsi de profundo, cuius comparatione coactus est confiteri mala sua, usque adeo, ut et fratres roget ab his premoneri: sed post iudicium in profundioribus tenebris nullam lucem Dei uidebunt, cui confiteantur. uel, mortem dicit peccatum in quo immemor est Dei qui mandata eius contemnit.

uERS. 7.---»Laboraui.«  Narrat erumnas  quibus penitentes auertitur; gemit dum uidet quid egit, et que pena futura. »Lectum.« Conscientiam, que quibusdam quies, quibusdam tormentum. Stratum, sensualitatem; fertilem faciam, que erat arida. uel, lectus delectatio corporis, in qua homo resoluitur. Stratus, cumulus peccatorum ut uestium, quo resoluto, imbre lacrymarum, noua messis uirtutum crescat.

uERS. 8.---»A furore.«  Ab ira, uel Dei, que in iudicio, etc., usque ad ne quis desperet de grauitate peccatorum, subdit: »Discedite, etc.«  Correptio, ut separetur ab illis, quorum collegio peccauit, et insistat mandatis Dei. »Inimicos,«  id est, uitia, uel malos homines, qui uere sunt inimici ad Deum se conuertentium, a quibus  separatur omnis bonus, non loco, sed animo. Quia uero non est inanis tantus labor penitentie, exauditum se significans, subdit: »Discedite.«

uERS. 9, 10.---»Dominus.« Ter Dominus, quia Trinitatem affuisse precibus ostendit: Incepit a lacrymis, exauditus exsultat. »Exaudiuit Dominus.«  Dat exemplum fideliter orantes audiri.

uERS. 11.---»Erubescant et conturbentur.«  Quasi in conclusione, iam liber a peccatis, exsultans, pro inimicis, ut conuertantur, orat, ut, sicut ipse, habeant ueniam.  »Erubescant.« Hoc non hic , sed in iudicio.



PSALMUS uII.


uERS. 1.---»In finem, psalmus.  Chusi, qui transiuit in partem Absalon, etc., usque ad non enim erat eis abscondendum, pro quibus gestum est.  Potest hic psalmus in persona Christi intelligi; si qua humiliter dicta sunt, ad infirmitatem nostram referantur, quam gestauit. Primo petit ex omnibus tribulationibus liberari.

uERS. 2.---»Domine Deus.«  Iste est primus psalmus eorum, in quibus per actus Dauid futura mysteria Domini significantur. Mysterium incarnationis, silentium fuit Iudeis; ut Dauid a filio, ita Christus a populo, quem nutrierat, persecutionem sustinuit. »Libera.«  Quasi, superato  omni bello uitiorum, iam profecto nichil restat, nisi inuidus diabolus.

uERS. 3.---»Rapiat, etc.« »Redimat, etc.«  Propria uerba: Domini est liberare, leonis rapere. Ordo, prius persequentes ponit, inde leonem. Expiatus enim ab omnibus spiritualibus nequitiis a diabolo liberatur.

uERS. 4, 5.---»Domine, si feci istud.«  Ad litteram de Dauid, et Absalon. »Si feci istud,« id est, si hoc malum mihi per preteritam culpam contigit. uel si modo est iniquitas in manibus, id est, operibus meis. uel, »si reddidi retribuentibus mihi mala, etc.,« , »merito«  »deeidam ab inimicis meis inanis,« a fructu mansuetudinis.

  »Si feci istud,« uel, uniuersale peccatum, quod sine nomine dixit, quod est superbia, que est radix omnium malorum. uel, quod sequitur, »si est iniquitas,« quod de omni peccato accipitur. »Si reddidi.«  Id est, si te non sum imitatus in iusto silentio, id est, patientia, que pro me operatus es. »Decidam merito ab inimicis.«  Non iureiurando hoc sibi imprecatur, sed dicit quod contingit se uindicantibus: prophetat ergo, non iurat per exsecrationem; quod est grauissimum iurisiurandi genus. Inanis factus uana et superba letitia, quod quasi uinci non potuit: Salomon, »Melior est qui uincit iram, quam qui cepit ciuitatem« .

 uERS. 6.---»Conculcet, etc.«  Anima peccatoris de quo, »Terra es, et in terram reuerteris ,« cibus serpentis est cui in maledictione dictum est,  id est, diaboli, quia terra, id est, terrena est. Et ideo hic ait: »Conculcet in terra uitam meam, id est, in terram redactam sibi incorporet, et ibi sit despicabilis. »Gloriam meam.«  Que debet esse in conscientia, ubi Deus uidet; et solida in Domino, ut: »Qui gloriatur, in Domino glorietur .« »Deducat in puluerem,« id est, in superbiam et iactantiam, ut scilicet uelim gloriari apud homines. »In puluerem deducat. Puluis quem proiicit uentus.«  Superborum iactantia. uult ergo ut  gloria sua sit solida intus, ubi Deus uidet: est enim puluis, si apud homines gloriatur; ecce quam cauenda superbia.

uERS. 7, 8.---»Exsurge, Domine.« Petit ut gloria resurrectionis Christi subueniat. »In ira tua.« Perfectus enim iste non precatur hic aduersus homines, sed aduersus diabolum, ut possessionem eius amittat, peccatores, scilicet et impios, qui sunt eius possessio. Et quia ablatio hominis, quia pena est diabolo, dicitur ira Dei contra eum. uel, precatur hic Christi resurrectionem, sicut in precedenti, eius incarnationem: ut »O Domine Deus meus, etc.« »In finibus.« Mundus, uel infernus, sunt fines diaboli.

»Et exsurge, Domine.« Superbus diabolus, quia  per iniquitatem uincitur, subdit: uel, »Exsurge,« id est, in toto orbe notus efficere, resurgendo. »In precepto,« ut preceptum humilitatis facias implere: et hoc inde sequitur, quia Synagoga de diuersis populis, uel specialiter Iudeis, »circumdabit te,« amando, uel persequendo: »Propter hanc,« id est, amantem, »regredere,« id est, fac scire eos omnipotentiam tuam, qui descendisti ut te uiderent; uel »propter hanc,« id est, persequentem, in qua locum non inuenis, »regredere in altum,« id est, subtrahere his qui te persequuntur. »Synagoga.«  Congregatio populi, etc., usque ad Dominus iudicat, de iudicio regressi, id est, Christi. »Innocentiam.«  Quia non reddidi retribuentibus mihi. »Super me.«  Iustitia et innocentia  sunt super me, quia non a me, sed a Deo.

uERS. 10.---»Scrutans corda.«  Quid quisque cogitet. »Renes.« Quid quemque delectet; quia finis cure et cogitationis est delectatio, ad quam nititur peruenire. Opera nostra in dictis et in factis possunt uidere homines: sed quo animo fiant, et quo peruenire cupiant, solus uidet Deus; qui cum uidet cor esse in celo, et non delectari in carne, sed in Domino, id est, cum bone sunt cogitationes, et earum fines dirigit iustum, et non solum dirigit, sed adiuuat iustum.

uERS. 11.---»Iustum adiutorium.«  Duo sunt officia medicine, scilicet morbum sanare et sanitatem custodire. Secundum primum dixit in alio psalmo: »Infirmus sum, sana me, Domine.« Iuxta  alteram dicit hic perfectus, »iustum adiutorium meum a Domino.« Et illa enim et ista medicina saluos facit: sed illa ex egritudine transfert ad salutem, hec in ipsa salute conseruat. Illa ad morbum euadendum, remedium; hec autem ne ad morbum recidat, remedium prestat. Illa sanamur infirmi, hac custodimur sani.

uERS. 12.---»Deus iudex.«  Hic metu futuri iudicii terret, et spem reuersis promittit. »Nunquid irascitur.«  Alia littera: »Nunquid adducit iram per singulos dies.« In Greco significantius, »adducit iram:« quia non in ipso est ira qua punit, sed in angelis ire, per quos punit: qui non propter iustitiam qua non gaudent, sed propter  malitiam, pena humana delectantur: quos per singulos dies non congregat ad uindictam, sed per patientiam ad penitentiam inuitat.

uERS. 13.---»Gladium suum.«  Alia littera: Frameam suam splendificauit.  »Gladium suum,« manifestam uindictam exercebit, nec impar dictum est hoc, quia arcum suum tetendit,« minatur, ne putetur remissa patientia; »parauit,« ut mox missurus sagittam putetur. »Arcum suum.«  A simili. Sicut enim qui tetendit arcum minatur, ita per sacram Scripturam minatur malis, ne remissa putetur Dei patientia; et »parauit,« qui mox missurus sagittam putetur: sicut quis arcum parat, ut sagittam mittat. »Arcum suum tetendit,«  temperando uetus Testamentum  per Nouum Testamentum: »Parauit,« per explanationem.  uel, »parauit.« Parat et disponit Deus, etc., usque ad sed ardentibus studio, sagitte.

uERS. 15.---»Ecce.« Quasi, hec parauit Deus in Scripturis.  Unde uidetur homini esse causa damnationis. Sed »ecce« quod non ex Deo, sed ex homine est, quia »lacum aperuit, etc. Concepit dolorem,«  id est, appetitu temporalium rerum. »Peperit,« effecit, emisit: et in emissa iniquitate est lacus, id est, precipitium aliis. Unde subdit:

uERS. 16.---»Lacum aperuit.« Et sic est comparabilis aperienti lacum: aperit enim concipiendo  fraudem: effodit parturiendo, instando operi fraudis; incidit pariendo fraudem, scilicet, perpetrando.

uERS. 17.---»Conuertetur dolor, etc.« Caput, anima, uertex, ratio: cui dominantur peccata, et supersunt: et superdescendent cum in penas detrudent.

uERS. 18.---»Confitebor Domino.«  Conclusio, quasi omnia in summam colligens, alacriter se dicit confiteri.



PSALMUS uIII.

uERS. 1.---»In finem, pro torcularibus, etc.« Pro torcularibus, id est, Ecclesiis, etc., usque ad anime in requiem emanant.

 uERS. 2.---»Domine, Dominus noster, quam admirabile nomen! etc.«  Primo laudes Dei, maiestas eius, et operatio excelsa describuntur. »In uniuersa.«  Non ergo Iudei uel quilibet alii sibi uindicent quod omnium est, quod est intentio. »Super celos.«  Ad litteram, uel Scripturas: quia excedit eloquia omnium Scripturarum; uel, »super celos.« Continuando cum sequentibus, id est, in Scripturas, quas inclinat infantibus, propter inimicos crucis: qui destruuntur, cum uidentur, id est, intelliguntur Scripture usque ad infantes ducte: et cum per eas usque ad robur nutriuntur, et sublimitatem intelligentie eriguntur.

uERS. 3.---»Ex ore infantium.«  Insipientium, quibus Apostolus lac dabat, quos signabant illi,  qui Dominum laudabant, in quos hoc utitur Dominus testimonio. Ex his perfecit laudem, quia si soli perfecti essent in Ecclesia, non consuleretur humano generi; sicut nunc, cum et minimi nondum capaces cognitionis rerum spiritualium nutriuntur fide temporalis historie. »Inimici,« sunt omnes, qui dispensationi per Crucifixum facte, contraria dicunt. »Defensores« uidentur heretici fidei, philosophi sapientie, cum tamen et illi fidem, et hi sapientiam ueram impugnent. »Lactentium,«  non etate, sed ut Petrus, »quasi modo geniti ,« qui nondum escam, sed lac sumere possunt; et est, non solum a perfectis, sed et ab insipientibus predicaris. uel, infantes et lactentes dicit apostolos, qui fuerunt homines simplices et indocti; unde: »Stulta mundi  »elegit Deus ut confundat fortia .« Perfectior est laus. uel, ex ore infantium et lactentium, id est, ex uerbis puerorum Hebreorum perfecisti laudem, que uidebatur pueriliter agi propter inimicos, ne uideatur humana sapientia, sed diuinitus data. »Inimicos tuos.« Paganos. »Inimicum.« Iudeum, qui inimicus est Dei, dum Patrem solum defendit: quia »qui non honorificat Filium, non honorificat »Patrem,« uel inimicus uoto.

uERS. 4.---»Quoniam uidebo.« Pre Iudeo, spiritu. »Celos tuos,« apostolos, uidebo presentialiter in posteris; hoc bene conuenit primitiuis. »Opera digitorum tuorum.« Quia cooperatione Trinitatis perfecti, que significatur in tribus digitis hic, ut ibi: »Qui appendit tribus digitis molem terre.«  Et per eos,  »Lunam et stellas que tu fundasti.« Non illi.

uERS. 5.---»Quid est homo.«  Secundo, naturam hominis olim uitiatam dicit in Christo super omnia exaltatam. Prius enim ostenderat omnipotentiam Deitatis. Per hominem, peccatores; per filium hominis, spirituales.  Homo, quilibet uilis, cuius memor Deus miserendo, Filius hominis, Christus homo: quoniam per eum tu uisitas eum, cum uerbum caro factum est, in quo medicus uenit ad infirmos. »Aut filius.«  Disiunctio innuit distare inter hominem et filium hominis. Omnis filius hominis homo, sed non e conuerso ut Adam. Homo ergo omnis, qui portat imaginem terreni: Filius hominis, qui celestis, et merito nouus homo,  filius hominis: quia nouus ex ueteri quadam mutatione fit.  Cur relictis altioribus hec ima dicit? Sed oues, etc., usque ad qui semine uerbi Dei hominum corda fructificare faciunt.

uERS. 8.---»Insuper et pecora.« Malos ergo Christo subiectos esse notat, quod minus uidetur: hi enim carnales in latitudine campi, id est, in amplitudine uoluptatum, non in montibus uirtutum, habitantes. »Pecora campi.«  Qui in carne uiuunt, ubi nichil arduum ascendunt: sed lata uia, cui inherent, est que ducit ad interitum: unde et Abel in campo occiditur.

uERS. 9.---»uolucres,« superbi: de quibus, »Posuerunt in celum os suum .« Quorum caput dicit: »Ascendam in celum et exaltabo  solium meum, et ero similis Altissimo . »Pisces maris qui perambulant semitas maris,« curiosi. Hec tria, uoluptas carnis, superbia, curiositas, includunt omnia uitia, que sunt concupiscentia carnis, ambitio seculi, id est superbia, concupiscentia oculorum, per oculos curiositas maxime preualet.



PSALMUS IX.

uERS. 1.---»In finem pro occultis filiis.« Nec additur cuius, per excellentiam est unigenitus Dei. »Occultis.« Quia alia eius sunt manifesta, etc., usque ad et de pena, qua iudicat purgando, conuertendo, excecando.

uERS. 2.---»Confitebor tibi, Domine, in toto »corde meo, etc.« Propheta letus psallit, quia cultura  diaboli aduentu Christi destruitur: et Christus regnat, iudicat, adiuuat.

uERS. 4.---»In conuertendo inimicum meum, etc.,« »peribunt, etc.«  Quia dum diabolum conuertisti retro, membra infirmantur, ut nil nocere possint, et non erunt, uel, destruentur ex toto ab impugnatione tua, cum dices, »Ite, maledicti ,« uel, peribunt cum aufert Deus ab eis iniquitatem.

uERS. 5.---»Fecisti iudicium meum et causam »meam.«  Quia mihi seruierunt ad utilitatem, quia »sedisti.« »Iudicas.«  Pater, ut Christus moriatur pro genere hominum.  uel, Christus in fine iudicabit, cui Pater omne iudicium dedit.

 uERS. 6.---»In seculum et in seculum.«  Seculum est hoc presens quod uoluitur: seculum seculi eternum, cuius illud imago est. uel, determinatio est, ne hoc presens acciperes.

uERS. 7.---»Framee.  uirtus diaboli in fine seculi destruetur. »Ciuitates.« Populi eius. »Cum sonitu,« id est, clamore maximo, ut fit cum res prospere graui »fine« clauduntur. Sed e contra Dominus permanet. »Finem, « est gladius quem uibrabit in secundo aduentu aperte iudicans, et qui modo occulte, usque ad quem aliquid ualent hostis framee, sed tunc penitus deficient. »Eorum.«  Pluraliter, cum supra inimici singulariter dixit, quia cum plures sunt demones, quia tamen in  malitia similes sunt, quasi unum. »Cum sonitu.«  Id est, et strepitus et tumultus impietatis periit: uel, cum impietas euertitur, strepitus fit, quia non uenit ad summam pacem, nisi qui magno strepitu cum uitiis pugnauit. »Thronum suum.«  Iudiciariam potestatem, qui in humilitate iudicatus est, in maiestate iudicabit.

uERS. 10.---»Et factus.« Quantum est, eum qui iudex est, esse refugium pauperi, qui nichil mundi cupit. »In opportunitatibus.«  Non opportunius homo a seculo auertitur, nisi his uoluptatibus, labores et dolores misceantur.

uERS. 11.---»Sperent.«  Cum desinunt sperare in rebus seculi. Auersos a seculo, querentes ubi figant spem, excipit cognitio nominis. Nomen  scitur, cum ille cuius est nomen, noscitur. Nomen est illi Dominus, quod nouit, qui libenter ei seruit, uel, qui est, et ideo nemo speret in transitoriis, nichil habentibus preter, fuit, et erit. Nam quod in illis futurum est, cum uenerit, fit statim preteritum, exspectatur cum cupiditate, amittitur cum dolore, non tenetur cum certitudine. »Quoniam non reliquisti.« Fideles prouocat ad laudem Propheta, respiciens beneficia presentis temporis et futuri.

uERS. 12.---»Sion.«  Speculatio, que modo agitur, ut perueniamus ad pacis uisionem, id est, de Sion in Ierusalem: quelibet autem studiosa speculatio fit in errorem, nisi Dominus in ea habitet. »Studia.«  Id est, mandata eius quibus studendum est.

 uERS. 13.---»Quoniam requirens.«  Sed quasi dicant, qui missi sunt euangelizare, nemo credit nobis, et occidimur, respondit: non sine fructu, quia »requirens ultione sanguinem eorum,« in iudicio, ubi gloria occiso, pena occisori erit: »recordatus est, etc«  non post obliuionem, sed post longum tempus, secundum affectum infirmorum, qui oblitum putant, quia non tam cito fit ut uolunt: quibus etiam adde, imo non est oblitus ut putatis: et si dixi »recordatus,« hoc contra querentes, qui pro dilatione putant oblitum.

uERS. 14.---»Miserere.«  In sua persona dicit quod unusquisque petit. »uide.«  Aspectus Dei, auxilium est, qui cum fit, et lux tenebras fugat: de superbia inimici estimatur humilitas patientis,  quia tantum hi humiliantur, quantum illi extolluntur.

uERS. 15.---»Qui exaltas me de portis mortis, etc.«  Id est ab omnibus cupiditatibus, quibus itur ad mortem: mors iam est ipsa letitia in perfruendo cupitis; unde Apostolus: »uidua, que uiuit »in deliciis, mortua est .« »Portis filie »Sion.« Sunt omnia optima studia, etc., usque ad que nec oculus uidit, nec auris audiuit.  Porte contra portas, quia he mortis, ille uite. »Sion.«  Omnes Ecclesias mundi generauit, quia ibi natus est Christus unde fides incepit.

uERS. 16.---»Exsultabo.«  Hucusque clamor, inde dicit Ecclesia que affligitur, exsultabo in Iesu.  Spe enim salua est. »In laqueo.«   Laqueus occultus, dolosa cogitatio: Pes, anime amor, qui, si prauus est, dicitur cupiditas, si rectus, caritas. Eo enim mouetur anima quasi ad locum, quo se peruenisse per amorem letatur. »In laqueo« ergo, id est, fraudulento consilio: pes, id est, amor qui per fraudem peruenit ad uanam letitiam, comprehensus est, quia illa delectatio alligat eos, ut inde abrumpere amorem, et ad utilia uertere non audeant. Si enim conentur, dolor est deserere, que delectant, et ille dolor non sinit abscedere.

uERS. 17.---Cognoscetur.  uel de futuro iudicio, etc., usque ad ut quidam falso putant.

uERS. 18.---Conuertantur peccatores.  Hic est canticum diapsalmatis, quasi occulta letitia separationis:  que hic fit non loco, sed affectu, intra bonos et malos.  Peccatoribus cum Antichristo finem malorum predicit; quasi hoc interim, sed tandem conuertentur, ne in suis gaudeant. In infernum, ne alibi mittendos se putent.

uERS. 19.---Patientia.  Patienter, propter hoc precipue memor erit Deus pauperum, scilicet propter patientiam.

uERS. 20.---Exsurge.  Precatur futurum iudicium.  Loquens de fine seculi propheta, prospexit aduentum Antichristi; unde quasi territus clamat: exsurge.

uERS. 21.---Sciant. Id est, cruciati experiantur quod homines stulti fuerunt.



PSALMUS X.---Secundum Hebreos.

 uERS. 1.---Ut quid.  Diapsalma, quia illi  licebit tanta facere, ut Deus putetur: subdit quasi uocem gementium et querentium de dilatione iudicii.

 Ut quid. Mala illius temporis pertractat, etc., usque ad sed opportune, ita scilicet, Dum superbit.

uERS. 2.---Incenditur pauper, comprehenduntur in consiliis quibus cogitant.  Mire prouidentia Dei de malis operatur, etc., usque ad sic damnantur mali, iusti saluantur.

uERS. 3.---Quoniam laudatur. Ideo superbit uel comprehenditur, quia laudatur a suis, impletione desideriorum sensualitatis sue.

 Adulantium lingue alligant animas in peccatis:  delectat enim ea facere, in quibus non solum non metuitur reprehensor, sed etiam auditur laudator.

uERS. 4.---Ire sue.  Antichristi, quia omnia turbulenter et crudeliter faciet: uel, Dei, non queret Deum penitendo; uel, Deus eum, ut hic ulciscatur, sed in futuro grauius puniturus.

uERS. 5.---Inquinate.  Nequitie causa est, quod Deum non habet ante oculos, et ideo uie eius, id est, cogitationes et opera sordent.

In omni tempore.  Suo, scilicet uite sue, etc., usque ad et quia omnium inimicorum suorum dominabitur.

uERS. 6.---Dixit, etc. Omnes gentes occupabo, sed non sine malo, id est, peccato, quod ei proprium  est. uel semper ero sine malo: hoc sibi promittit, cuius maledictione os plenum, etc.

Non mouebor.  uel, putabit se malis artibus, et non aliter, uenturum de mortali generatione in eternam, quod et Simon magus putauit.

uERS. 7.---Sub lingua.  Id est, cogitationes eius sunt de labore sanctorum et dolore corporeo, quod in martyribus patet. uel, labor sanctorum et dolor, qui est in penis corporis est sub lingua eius, id est leuior, lingua eius, que intus nocet: illa, scilicet pena extra.

uel, sub lingua, quia uerba plus timentur et nocebunt quam uerbera, quibus precipitatur et peribit anima.

 uERS. 8.---In occultis, etc. , id est, ambiguis, ubi non facile uidetur quid petendum, quid non.

uERS. 9.---Oculi eius in pauperem, etc.  Exponit insidias, oculi, quasi misericordia et affectu, uel, alios sic decipit, quod oculi crudeliter respiciunt in pauperes spiritu.

Leo in spelunca, etc. Quia in eo uis et dolus, etc., usque ad per hereticos et falsos fratres.

uERS. 10.---Inclinabit.  Cum nimia felicitate in otium remiserit animum, cadet repentino interitu: et Dominus spiritu oris eius interficiet eum.

In finem. Negant uidere Deum, etc., usque ad excitat Dominum, Exsurge, Domine.

uERS. 12.---Exsurge, Domine Deus, et exaltetur  manus, ut obliuiscaris, etc.  Precatur iudicium, ut hic cito finiantur, que tanta sunt, ut nemo uelit tempus quo hec fiunt dilatari.

Exsurge. Quasi ex improuiso, ut conterantur, dum tui tecum exaltati glorificantur.

uERS. 13.---Propter quod irritauit impius Deum.  Iam itaque et de iudicio illo intelligens et exsultans, dicit, propter quid? id est, quid proficit tanta mala facere?

Dixit enim Deus in corde suo, etc.  Sensus iste pronuntiationem querit, etc., usque ad ne laborent, uel irascantur.

 Christus Iudam tolerauit et ad predicandum misit, et ei eucaristiam dedit ut ostenderet dona peruenire ad eos qui fidem accipiunt, qualis  Iudas fuit.

uERS. 14.---uides enim quoniam tu laborem et dolorem. Id iam preordinasti, ubi tradas eos in manu tua.

Orphano, etc.  Cui moritur pater mundus, per quem carnaliter est genitus, ut dicat: Mihi mundus crucifixus est, et ego mundo.

uERS. 15.---Contere brachium. Penis terret, bonis demulcet.

Queretur.  Quando adhuc necessarium sit ad purgandos nos, sicut supra dum superbit impius, etc.; sed quia non inuenietur, id est, quia iam non est in quo sit locus peccato illius, plano ferro non est opus lima.

 uERS. 16.---Dominus regnabit in eternum et in seculum seculi. Hoc regnum gratius erit pro concurrentibus malis, quod ueniet destructo Antichristo, ab hoc regno peribitis gentes, sed pauperes habebunt, quia desiderium pauperum, etc.

uERS. 17.---Preparationem cordis.  uel, concupiscentiam, quod est ubi omnibus uiribus anime aliquid ardentius petitur. uel, hoc, quod in cordibus eorum ipse Deus preparauit. uel, quam statim uolunt petere Deus audiat.

Auris, etc.  Nominatis membris, que in nobis uisibilia et corporea sunt, in Deo potentias operationum intelligi oportet.

Iudicare pupillo et humili, etc. Secundus aduentus  manifestus erit, etc., usque ad auctor malorum cum sua plebe damnabitur.



PSALMUS X.

uERS. 1.---In finem.  Psal. Dauid prophete docentis resistere hereticis.

uERS. 2.---In Domino confido.  De hereticis qui catholicos in suam uolunt conuertere prauitatem.

 In Domino confido. Quoad litteram potest legi de passione, et dicit, Christus secundum hominem, ut solet contra terrores Iudeorum, In Domino confido.

In Domino confido. Cum peccantes uolunt sagittare rectos.

 Quoniam ecce.  Hi sunt terrores comminantium nobis de peccatoribus, ut ad se quasi iustos transeamus. Dicunt enim: Peccatores intenderunt arcum, Scripturas, unde uenenatas sagittas mittant, quas in cordis occulto parant.

uERS. 3.---In obscuro.  In simplici sensu degentes, uel in suis ambiguis sententiis, non quod Scriptura ad hoc ualeat, sed quia:

uERS. 4.---Quoniam que perfecisti. Conuertit ab his sermonem ad Deum quasi: Cur dicunt transmigra? Cur de peccatoribus terretur, qui intendunt sagittare rectos? quia que perfecisti destruxerunt in suis conuentibus, ubi paruulos, qui erant lacte nutriendi, ex quorum ore laus perficitur, uenenis necant.

 Iustus autem, quid fecit?  Secundum utramque partem, etc., usque ad anime sue nocet, non iusto, qui Deo credit.

uERS. 6.---Dominus interrogat, etc. Iustus autem. Minatur iudicium, cuius timore deserant falsitates.

Interrogat.  Id est probat, quia boni de obscuris non fatigantur, sed exercentur de cognitione: non inflantur, sed confirmantur.

Que perfecisti. Id est, perfecte edidisti, uel implendo predicta. Destruxerunt, male exponendo.

 In obscuro. uel obscura luna. Due sunt opiniones lune, etc., usque ad qui tunc dicit sancta sacramenta, cum per sanctos dentur.

uERS. 7.---Pluet super. Quid malis reddat ostendit. --- Pluit de nubibus, id est pseudoprophetis.  uel de bonis unde emanant laquei, cum male intelligitur: sed non nisi his qui peccatores sunt. Ignis. Primo igne cupiditatum uastantur: inde malorum operum fetore abiiciuntur a sanctis, inde merguntur eternis penis.

uERS. 8.---Iustitias.  Pluraliter, ut iustos accipias, in quibus multe iustitie, cum una sit Dei.

Aequitatem uidit. Aequitas uisa est in facie, id est, notitia eius: facies enim est notitia eius, id est, potentia qua dignis innotescet. uel uidit, quia non se dat noscendum malis, sed bonis, quod est equitas.



PSALMUS XI.

uERS. 1.---Pro octaua.  Pro octaua, quia  hic petit propheta iniquitatem mundi destrui, ut ad ueritatem promissionis future perueniat.

 Octaua pro die iudicii, sicut in sexto psalmo dictum est.

uERS. 2.---Saluum me fac. Reuocat autem a falsitatibus seculi ad eloquia Dei, ubi salus, a peruersitate seculi petit saluari.

Quoniam defecit.  Exponit que timuit multa: congregans in unum, ut sit maior uis.

Sanctus.  Deus, qui ubique presens, quantum ad homines defecit, qui in eum non credunt.

uERS. 3.---Proximum.  Proximus omnis homo, cum nullo male agendum est: proximus prime natiuitatis conditione est omnis homo; carnis cognatione, amici et cognati; misericordie comparatione,  beneficus quilibet.

Corde, etc. Germinatio, duplex cor significat, in quo dolosus describitur, unde: uir duplex animo inconstans est in omnibus uiis suis. Boni habent unum cor et unam animam.

uERS. 4.---Disperdat Dominus uniuersa labia, etc.  Id est, passim pereant, qui in una prauitate conueniunt.

Linguam magniloquam.  Id est, superbam: hi sunt hypocrite, habentes speciem in sermone ad decipiendos homines, et Deo non subditi.  uel, philosophi.

uERS. 5.---Qui dixerunt: linguam nostram.  Iactant se de potestate labiorum, quasi non a Deo acceperint.

 uERS. 6.---Inopum et gemitum pauperum. AUG.,  Inopes, gentiles, qui nec legem, nec prophetas habuerunt; pauperes, Iudei. Nunc. Quod non in priori populo. Exsurgam. Apparebo in Filio. Ponam. Consolationem pauperum. Fiducialiter. Potenter, cui nil resistit.

uERS. 7.---Eloquia Domini.  Contra mala seculi Christus a Patre missus, cuius eloquia uera sunt, impiorum falsa. Casta. Contra hoc quod supra, uana locuti sunt.---Examinatum. Contra, labia dolosa in corde et corde locuti sunt.

Septuplum.  Perfecte, etc. usque ad et quod perfectum est demonstrat.

uERS. 8.---Tu, Domine.  Utilitatem diuinorum eloquiorum, ad Dominum se conuertens,  ostendit.

uERS. 9. In circuitu. Conclusio de utraque parte.  In circuitu, id est, cupiditate temporalium, que septem diebus uoluuntur, et non ueniunt in octauum, id est, eternum: unde uentilator est impiorum rex sapiens, et immittit illis rotam malorum , id est, ambitum uolubilium.

Multiplicasti filios hominum.  Est et multiplicatio in temporalibus que auertit ab unitate Dei: sed iusti multiplicantur secundum altitudinem, quando eunt de uirtute in uirtutem.



PSALMUS XII.

uERS. 1.---In finem.  Psalmus de caritate  Christi, etc., usque ad secundum illud: Cupio dissolui et esse cum Christo. 

uERS. 2.---Quandiu.  Magnus ardor sustinentis, etc., usque ad quia spes protrahitur.

Consilia.  Consilio non est opus, etc., usque ad dolens precansque eterna.

uERS. 3.---Usquequo exaltabitur, etc.  Dicit quia, ante aduentum Christi, diabolus captiuos tenebat homines. uel super me, id est, meam crudelitatem, quia toto orbe colitur, et quia sic orbis interit, plorat.

uERS. 4.---Respice.  Post conquestionem, oratio, ut illuminetur, ne cedat fraudibus inimici, qui in misericordia confidit. Respice.  Mitte quem missurus es. Exaudi.  Pro omnibus, pro quibus generaliter petit. Illumina. Si non corpore,  uideamus uel mente. Obdormiam. Quando fidei lumine sepulto, carnali delectatione clauduntur. In morte. Id est, in peccato quod fit in Spiritum sanctum de quo Ioannes: Est peccatum ad mortem, non pro eo dico ut quis oret.

uERS. 6.---Exsultabunt.  Non solum propter me illuminare, sed ne inimicus gaudeat. Speraui  Et si festinat, tamen patiens est: quia et si differtur, firmus est in spe, et interius iam uidens exsultat, quem carne uidere desiderat: unde et sibi bona data dicit qui prius querebatur. Tribuit. Non tribuet: magna uirtus fidei iam habet quod futurum est. Exsultabit cor. Si tantum desiderat, si sic famulatur uenturo, quid faciendum suscepto?



PSALMUS XIII.

 uERS. 1.---Dixit insipiens.  Increpatio Iudeorum, descripta eorum malitia. Primus psalmus de increpatione Iudeorum, etc., usque ad hic homo non est Deus.

uERS. 2.---Dominus de celo.  Sed inde inexcusabiles, quia Dominus prospexit, id est, de humana natura eminuit.  De celo, id est, per sanctas animas prospicit: nam per se nil eum latet. uel, de celo, per animas sanctas, que sunt celum et sedes Dei. uel, Dominus Pater de celo, id est, secreto diuine mentis.  uel de equalitate Dei Patris. Si est intelligens. uel uidit, si est intelligens, et inuenit quod aliquis non intelligit: quia non requirit, sed declinat, nam: Omnes declinauerunt, etc.

uERS. 3.---Sepulcrum.  Ita inutiles aliis  facti, quia guttur eorum est sepulcrum, etc. Sepulcrum. Dicuntur hi tres uersus, qui sunt usque ad secundam diuisionem, ibi, Nonne cognoscent, etc., non esse de Hebreo, etc., usque ad eos non habet.

Contritio  Ita inutiles sibi facti sunt, etc., usque ad et infelicitas in futuro.

 uia impiorum, etc., usque ad: Timor Dei ante oculos, etc.

uERS. 4.---Nonne cognoscent. Minatur iudicium impiis.

uERS. 5.---Dominum non, etc.  Non enim uere hunc inuocant, qui Deo displicentia amant.--- Inde augetur interitus, quia necesse est mala agere, cum superbi nolunt Deum inuocare. Sicut  cautela est, opportune timere; ita ignauia, inepte trepidare, ut pro gente et loco, timore Dei abiecto.

uERS. 6.---Consilium inopis.  Inuectio in Iudeos, etc., usque ad, id est, de Iudeis procedens, etc.

uERS. 7.---Quis dabit ex Sion, etc.  Postremo Iudeorum conuersio predicitur, que fiet cum plenitudo gentium intrauerit. Cum auerterit. Pro Iudeis etiam hoc testimonium Isaie ponit Apostolus: ueniet ex Sion qui auertit captiuitatem, uel impietatem a Iacob.



PSALMUS XIu.

uERS. 1.---Domine, quis?  Psalmus iste proprie morum est institutorius, presumptionis repressio: ubi  agitur de unitate presentis Ecclesie et futura quiete. Primo interrogat propheta, quasi sacerdos ante faciem Domini stans, et responsa petit; uolens scire quos Deus sua dignos iudicet Ecclesia.

uERS. 2.---Qui.  Responsio Domini, etc. usque ad ut Christus agnus sine fractura membrorum, qui proprie templum ingressus est, non ut expiaretur sicut ceteri, sed sine macula. Operatur iustitiam. Ut dum uendentes et ementes eiecit de templo.

uERS. 3.---Qui loquitur. Hic exsequitur plenius. ueritas est cum res ita est, ut dicitur: Hoc proprie Christus fecit. In corde, qui aliquando tacuit indignis fraudulenter querentibus. Non egit dolum. Dolus est in lingua, cum aliud dicitur, aliud est in pectore. uel, non egit dolum, quia omnia que audiuit a Patre,  sine aliqua adiectione uel suppressione, nota fecit proximis, id est, discipulis; Iudeis, proximis secundum carnem. Nec fecit proximo malum. Sed pro eis orauit; non acceptum habuit opprobrium aduersus proximos suos, sicut est patens per hoc quod Iudam non mordaci increpatione lacerabat.

uERS. 4.---Ad nichilum, etc.  Hec est perfectio, ut nichil in homine ualeat malignus, et ut hic sit in conspectu, id est, certe sciat, malignum non esse, nisi qui a Creatore ad creata conuertitur. Malignus, id est, diabolus, despicitur; ut cum dixit: uade retro, Satanas, etc. E contra, timentes Dominum glorificat. Iurauit, quando apostolis certissima ueritate promisit: Iam non dicam uos seruos, sed amicos.

 uERS. 5.---Qui iurat proximo, etc.  Hec tria non sunt magna, etc., usque ad cum in superiori conclusione preteritum posuerit, ad nichilum deductus est.

Pecuniam. uel terrena est, que penitus ad usuram dari prohibetur, quam Dominus Iude tradidit ad erogandum pauperibus, non ad usuram. uel spiritualis, que ad usuram dari iubetur, id est, predicatio ad instruendos homines. Et munera super innocentem. Accipit quidem Christus munera, ut a magis, et quotidie pias oblationes; sed non contra innocentes, imo animam pro eis dedit. Qui facit hec, non mouebitur. Ecce absoluta responsio interroganti: facit , ut ad actum nos inuitet, non solum ad  cantandum hec. Qui facit hec, non mouebitur.  Conclusio. Similiter qui facit hec, requiescet in monte.



PSALMUS Xu.

uERS. 1.---Tituli inscriptio.  Hic titulus de Euangelio, non de ueteri Testamento, sumitur. Quod titulus notauit, id est, uictoria et regnum, conuenit Christo, quod hic agitur.

uERS. 2.---Conserua, etc. Psalmus secundus, qui breuiter de passione et resurrectione tangit; primo, unam hominis naturam Christus ostendens, petit se seruari, dicens omnia que pertulit ad gloriam hereditatis sue perducta.  Christus secundum hominem hic loquitur, de quo titulus regalis in passione eminuit: iehsu Nazarenus rex Iudeorum.---Bonorum  meorum, etc.  Si Christi hominis bonis non eget Deus, sed ab ipso habet omnia, destruitur arrogantia hominum et heresis Pelagianorum, qui putant aliquid bonis suis uiribus fieri.

uERS. 3.---Sanctis qui sunt in terra.  Exposuit iam Christus qualiter orauit, narrat nunc que bona fecit illi Deus.  Sanctis, etc., usque ad et potentia ut resurgerem.

Mirificauit.  Quasi, hec dixi Domino: Dominus autem mirificauit, id est, fecit miras uoluntates, he sunt mire dum eis obedientes, fiunt de terrenis celestes.

uERS. 4.---Multiplicate.  Qua mirificauit,  etc., usque ad que in uno sono consonant, quibus uoluntates eius ostenduntur.

uERS. 5.---Pars hereditatis.  Eligant alii alia, etc., usque ad sed qui Deum eligunt partem.  uel, Dominus est pars, id est, portio et premium, hereditatis mee, id est, sanctorum. Et pars calicis mei, id est, merces passionis. Hereditas enim ad gentes, calix ad passionem pertinet, qui bibitus dat resurrectionem. Sed nemo se putet heredem nisi preclarus.

uERS. 6.---Funes, etc.  Quasi forte, in qua est diuina electio, ut et sors cecidit super Matthiam, et quisque capit ad mensuram suam. In preclaris. Id est, in sanctis.

uERS. 7.---Benedicam Dominum.  Gratias  agit Patri de intellectu, et passione, in qua eo fauente uincit, et de resurrectione, et confessione, et hec sunt, per que hereditas restituitur ut sit rex Iudeorum, ut titulus dicit. Intellectum, etc.  Quo hec hereditas uideri et possideri potest. Insuper, etc. Id est, super intellectum. Usque ad noctem, etc. Id est, mortem, erudiuit me, inferior pars mea carnis assumptio, ut expelleret tenebras mortalitatis quas ille intellectus non habet, quia pro eis nec turbari nec deficere potuit. Renes. Ex quibus secundum carnem exiui, scilicet parentela: increpuerunt iniuriis, tentatione et passione.

uERS. 8.---Prouidebam Dominum.  Hinc trahe exemplum, quo peccata uitentur: qui enim  Deum semper acie mentis intuetur, non peccatis inclinatur.



PSALMUS XuI.

uERS. 1.---Oratio Dauid.  Oratio persone Domini conuenit, adiuncta Ecclesia, que eius corpus est. Exaudi, Domine.  Iste psalmus ueram naturam humanitatis facit attendere. Oratio Christi institutio est fidelium: sicut flendo Lazarum caritatem proximi habere nos docuit; persecutores fugit, ut inconsiderate temeritatis nobis auferret audaciam. Primo, petit secundum iustitiam sibi retribui. Non in labiis dolosis. Ut qui inique damnatur; uel, ut qui dicit: Domine, Domine, et non facit opera.  uel, non in labiis dolosis de uultu tuo iudicium meum prodeat, ut iudicans non proferam  aliud quam intelligo.

uERS. 2.---De uultu tuo.  Id est, secundum ea que in me cognoscis, qui nullum habeo peccatum. Iudicium. Quo sui iudicatus uideatur prodisse. De uultu tuo, non de dispositione Iudeorum, quod factum patet in resurrectione. uel, iudicium, quo discernit omnia.

uERS. 3.---Probasti.  A similitudine fornacis, etc., usque ad tu scis me purum.

uERS. 4.---uias duras.  Scilicet opera hominum: quas scilicet merentur opera hominum. uel quas debent imitari homines, quibus iter uitiorum leue est, uirtutum difficile. uel, non est inuenta, ita ut non loquatur, id est, ut non iactanter hec dicam, uel, ut non peccem in lingua, quod est opus hominum.   uel, uias duras latronis, etc., usque ad postquam perrexi uias duras et perfeci gressus.

uERS. 5.---Perfice.  Usque in finem: ante non est nisi inchoatio. Gressus, id est, humanas actiones, ut qui uolunt imitari non moueantur a te, uel uestigia ab eis.

uERS. 6.---Ego clamaui.  Secundo, precatur ut a Iudeorum insidiis eius puritas liberetur. Ego etiam clamaui, quasi diceres, hoc non nisi iusto conuenit, qui confidenter orat, quia scit audiri.

uERS. 7.---Mirifica.  Mira, sunt que noua sunt: hec sunt que in carne cessit mirantibus Iudeis.

uERS. 8.---Pupillam. Perexigua est, et tamen per eam acies luminis dirigitur, quo lux et tenebre diiudicantur,  sicut per humanitatem Christi diuinitas discernens est inter bonos et malos.

uERS. 10.---Adipem.  A similitudine animalium, que ex adipe inflantur, id est, superbiam retinuerunt, non macri, id est, non humiles, uel adipem, id est, carnalem sensum retinuerunt, uel sceleribus saginati ueram intelligentiam perdiderunt, unde restat superba loqui. Os eorum locutum est superbiam. Non cor, quia sepe iniqui quod ore defendunt, corde damnant.

uERS. 12.---Susceperunt me, etc.  Unde eis hec opportunitas? Respondeo susceperunt a Deo cuius dispositio est, uel, a traditore, uel, a iudice acceperunt auide. Sicut leo paratus, etc.   Principes comparandi leoni diabolo, quo auctore faciunt: Populus catulus leonis, id est, filius diaboli, habitans, permanens in insidiis, quia mos est malis uota tegere, ut latenter possint perficere.

uERS. 13.---Exsurge, Domine.  De retributionibus oratio. Preueni, etc.  A similitudine currentis: nemo non prius in se quam in alium peccat. Supplanta eum: a similitudine luctantis, id est, inefficaces fac et deiice eos. Eripe animam meam ab impio.  Resuscitando a morte ab impiis illata. Frameam. Anima mea est framea; quam manus, id est, uirtus tua assumpsit, ut per eam regna iniquitatis debellet, et iustos diuidat ab impiis. Diuide eos, etc.,  id est, Iudeos diuisos, etc., usque ad miseria, quasi merito: quia, de absconditis. De absconditis  tuis. Id est, de immunditiis, etc., usque ad id est, ad satietatem usque malorum participes erunt. De absconditis.  Non solum eis hec pena uisibilis, sed de absconditis, id est, peccatis  plena est memoria eorum, ut obliuiscantur Deum.



PSALMUS XuII.

uERS. 1.---Diligam te, Domine, fortitudo mea, etc.  Dicit hoc Christus, quod Ecclesia, id est, totus Christus.

 Primo, propheta summam colligens, de liberatione gratias agit.

uERS. 3.---Refugium.  Quando erat opus consilio, Dauid ad eum refugit et inuenit. Liberator, ut si potens, captu+m ab hostibus liberet. Protector,   quia de me non presumpsi, quasi cornu superbie contra te erigens; sed te celsitudinem salutis inueni, quod ut inuenirem suscepisti me.

uERS. 4.---Laudans inuocabo.  Post omnia non elatus se iactat, sed omnia Deo tribuit: et ideo saluus; nam qui aliter facit, sibi relictus perit, etsi uicisse uidebatur.

uERS. 5.---Circumdederunt me.  In persona iustorum ante aduentum Christi, etc., usque ad qui rapidis iniquitatibus conturbati sunt.

uERS. 6.---Dolores inferni. Gentiles in inferno debito dolore torquendi. Preoccupauerunt me laquei mortis, sequitur:

uERS. 8.---Commota est. Ecce quomodo, etc., usque ad et hoc qui preoccupauit mortalitas et possibilitas.

 De templo.  uel de celo, uel de uenturo Christi corpore.

Commota est.  Ita clarificato Christo commoti sunt et contremuerunt peccatores. Fundamenta, etc.  Presumptiones superborum, id est, diuitie et huiusmodi quibus innitebantur: spes enim mundi abiit, quam odit Deus.

uERS. 10.---Celos.  Id est, predicatores inclinauit a contemplatiua ad ministerium, et ad ferendas molestias. Descendit, etc. Ipse passus in eis, et in quorumdam notitiam. Caligo: tenebrosi, qui etiam persequuntur, sub eius potestate sunt; uel, qui simpliciter credunt, subiecti ei sunt.

 uERS. 11.---Et ascendit. Facit enim quosdam plenos scientia, in quibus supereminet, quorum celeritatem intellectus transcendit: tenebrosis autem latenter utitur: unde, uirga furoris mei Assur, ipse uero non cognouit, sed sui cognoscunt. uolauit super pennas uento. uentos, quibus nichil est uelocius, superat fama eius, ut dum mox natus, magis per stellam nuntiatus est.

uERS. 12.---Tenebras.  Obscuritates sacramentorum, uel, in his tenebris, ubi uidentes per fidem ambulamus, et non per speciem .

Non per celos.  Descendit et ascendit , sed per nubes ethereas , id est, per prophetas in quibus obscura doctrina sit, sed per nubes que   prefulgide sunt in cognitione eius, id est, uicinius contemplantes.

uERS. 13.---Grando.  Obiurgationes, que dura corda feriunt, sed si ignis caritatis resoluit, in miti animo fit aqua satians [alias saliens]. Et carbones, quia illo igne tenebrosa corda accensa reuiuiscunt.

uERS. 14.---Intonuit.  Ad litteram, ut quando uisum est tonitruum, Deo dicente: Clarificaui, et iterum clarificabo. Dedit uocem: ut non dixit: Hic est Filius meus dilectus in quo mihi complacui.

uERS. 15.---Et misit.  Dominus intonuit, et Dominus misit: non enim transitus ad gentes semper erat certus neque rationabilis habitus.

uERS. 16.---Et apparuerunt fontes. Christo ueniente,  patuit quod obscuritas diuini tegebat eloquii. Ab increpatione. Conuersio ad Deum: quasi cum gratiarum actione, quia per predicationem increpabat peccantes, et inspirabat ut timerent iram futuram.

Misit.  Hucusque de aduentu Domini, hinc de temporibus Christianis. Misit Pater Christum. Accepit me. Ecclesiam sponsam. De aquis.  Baptismi. uel misit Spiritum, qui est donum. De alto, quia equalis Patri et Filio. Accepit, quasi fugatiuam. Assumpsit, in altitudinem uirtutis et boni operis.

uERS. 18.---De inimicis meis.  Id est, uitiis, que super omnes inimicos plus nocent. Et ab his qui, etc. Id est exterioribus inimicis hominibus, scilicet et demonibus quod necesse est, quia confortati  secundum quid. Ecce preuenerunt, id est, preualuerunt. Per hoc magis eripit, quia illi sunt confortati; cum enim affligitur Ecclesia, magis crescit.

uERS. 20.---In latitudinem.  Per seuitiam malorum, crescit Ecclesia numero et merito. Saluum me fecit, quod ad fidem uenit. Quoniam uoluit me.  Id est, gratis elegit.

uERS. 21.---Et retribuet secundum iustitiam bone uoluntatis. Et secundum puritatem manuum  opera, que sunt post prima beneficia Dei, scilicet fidem et caritatem, que gratuito sine precedenti merito Deus prestat.

uERS. 22.---Quia custodiui.  uel ita continuando  cum precedente uersu, etc., usque ad et sicut cepi, ero immaculatus, unde in futuro retribuet.

uERS. 24.---Cum eo, ei, adherens. Et obseruabo, ne iterum cadam. Ab iniquitate, que est mors beati.

uERS. 25.---Et retribuet.  Dupliciter Deus retribuit: hic in presenti, ut iustus iustificetur, et qui in sordibus est, sordescat adhuc, unde hic dicit: Cum sancto sanctus, etc., et in futuro premium bonis, et penam malis, unde ibi: Quoniam tu populum humilem, etc., quasi, ita hic: quia in futuro tu populum humilem saluum facies.

 Et tribuet: iam non solum propter latitudinem fidei que per dilectionem operatur, sed propter longanimitatem retribuet mihi. In conspectu:  hoc iustis conuenit, ut sicut illi Deum semper contuentur, ita Deus eos iugiter respiciat.

uERS. 26.---Cum sancto.  Dixerat, retribui secundum iustitiam, etc., usque ad quia tu, Domine, populum humilem saluum facies. Et oculos superborum humiliabis.

 Est etiam occulta profunditas, qua intelligeris cum sancto sanctus, quia tu sanctificas.

Quoniam tu illuminas. Quod enuntiauit de electis et sanctificatis, orat nunc de aliis.

uERS. 29.---Lucernam.  Fuerunt predicatores, in quibus lux, id est, cognitio ueritatis, qua illuminauerunt alios, unde: Habemus thesaurum istum in uasis fictilibus. Tenebras.  eos, qui adhuc sunt in tenebris. Meas. Predestinatione.

 uERS. 30.---In Deo meo.  Deus enim meus, est uia, qua itur ad celum, impolluta. uel, uia qua uenit in mundum sancta et immaculata uirgo. Et quidquid dixit Spiritu sancto examinatum est, id est, utile et honestum: ut sapiens, quidquid dicit, prius apud se diiudicat. Transgrediar.  Diruere non penitus potest homo, sed ope Dei transit murum obstaculum peccatorum.

uERS. 31.---Deus meus.  Et continuando sequitur: Eripies me de contradictionibus populi. Cetera interponit ad commendationem. Eloquia. Igne examinationis probantur. Omnium.  Nullus excipitur, nisi qui sperare non uult.

uERS. 32.---Quoniam quis.  Deus dico: quia quis est alius Deus, nisi qui et Dominus in rebus  est? Et quia in Iudea notus, non dii gentium; hec contra paganos, qui multos sibi fingunt.

uERS. 33.---Deus qui.  Adhuc preter communia, commendat per specialia, quia tertio Christus de uirtute et potentia sua commendatur. Precinxit.  Id est, perarmauit. uel a similitudine currentis. uel, dignitatem notat et fortitudinem, quod ei conuenit, qui potestate sua iudicabit populum, uel mundum. Immaculatam, sine peccato. Ceruus spinas et hiantia loca transilit, sic Christus spinas et foueas peccatorum: et sicut ceruus alta, ita Christus super omnes creaturas conscendit.

uERS. 35.---Qui docet: ab imminentibus insidiis cautum facio. Manus, opera uel uoluntates. Ad prelium,  contra diabolum. Ut arcum, etc., similitudine rei que non est, id est, irremissibilem fortitudinem. Brachia. Christi prophete, et apostoli, per quos operatur: qui arcus ereus, quia predicando non mollescunt, sed, semper fortes, uerba salutis iaculantur.

uERS. 36.---Protectionem salutis. Non ut nichil patiar, quod tamen est ad profectum. Tribulatio est correctio, et doctrina, et dilatatio, et confirmatio.

uERS. 37.---Dilatasti  Ne impediant carnales angustie, quia latam fecisti caritatem hilariter operantem, etiam de his que sunt sub me, scilicet de mortalibus rebus et membris.

uERS. 38.---Persequar.  Arguendo, diuersis afflictionibus fatigando.

uERS. 43.---Et comminuam.  Ecce eadem  operatio Patris et Filii. Supra ait: Disperdidisti, Pater, et iam ait comminuam, id est, auferam uirtutes, ut post cedant omni uento doctrine.

uERS. 44.---Eripies.  De illis ira: Sed eripies me, depressio Iudeorum, et exaltatio gentium.

uERS. 46.---Filii. Iudei quos enutriui, facti alieni: Mentiti sunt mihi, ad honorem meum. Inueterati sunt et claudicauerunt a semitis suis, sequentes potius suas traditiones quam Dei.

uERS. 47.---uiuit.  Quarto exsultans Ecclesia summatim munera Dei laudat. uel uiuit, quia uiuificat. Benedictus, quia omnia benedicit. Et exaltetur Deus salutis.  Non terreno more de Deo salutis mee sentiam, nec ipsam salutem terrenam,  sed in excelso de illo sperabo.

uERS. 48.---uindictas.  Pia uindicta, dum rebellis subditur. Iracundis. Maior gloria est a feruentibus malis liberare.

uERS. 51.---Magnificans, salutes. Deus qui magnificat: Faciens, Deus qui facit.



PSALMUS XuIII.

uERS. 1.---In finem.  Psalmus de primo aduentu, unde tyrannus cadit, homo absoluitur, hic propheta respicit in finem, id est, Christum, uel in ultima tempora.

uERS. 2.---Celi enarrant.  Primo, loquens de incarnatione, commendat predicationem noue legis.  Celi, apostoli, de gloria Christi in qua  Patris equalis.  uel celi, qui stellam miserunt. Gloriam. : Quod Deus gratis peccata dimittat. Opera.  Que secundum hominem, etc., usque ad et ipsi eidem facti nox, tenebrosis scientiam que de humanis.  Et hoc tam mirifice, quod in omnibus linguis; et tam late, quod in omni parte ambitus terre.

uERS. 3.---Dies diei.  Demonstratiue agit.  Dies diei. Spiritus spiritualibus profert plenitudinem sapientie, etc., usque ad hec doctrina diebus et noctibus continuatur usque ad posteros.

uERS. 4.---Loquele.  Publice suasiones. Sermones. Communes narrationes. Quorum non. Planius diceret, in quibus non audiantur uoces eorum,  uel, omnium sermonum audiantur uoces eorum: illud idem facit per relatiuum.

 Omnibus linguis primos loqui fecit spiritus, qui omnes gentes in unum erat congregaturus, unus homo tunc omnibus, sic modo unus Christus caput et corpus.

uERS. 6.---In sole  Quod alios fecisse laudat, ipse facit, predicat incarnationem. uel in sole, in manifesto mundi, uel in labore. Sol urit, lucet, et uariat tempora. Tabernaculum suum.  Quasi militare habitaculum, id est, dispensationem incarnationis sue, in qua uenit expugnare errores mundi. uel tabernaculum, Ecclesiam in manifesto, non in occulto, ut lateat. Sponsus.  Toties prophetis promissus, magna similitudo sacramenti: ideo de  uirgine natus, ut Ecclesiam sibi uirginem copularet. De thalamo.  Id est, uirginali utero, ubi Deus humane nature, ut sponsus sponse, copulatus est. Ecce humilis misericordia, sed fortis maiestate. Gigas ad currendam.  Imperturbabilis, irreuocabilis, humanam naturam potentia superans. A summo. Hic Trinitas ostenditur, etc., usque ad notat unitatem Trinitatis. Nec est qui se abscondat, etc.  uerbum caro factum, non permisit ullum se excusare de umbra mortis: quia et ipsam penetrauit calor uerbi. uel, calor est Spiritus, quem misit reuersus, qui lex, testimonium, iustitia, preceptum, timor et iudicia, quia hec agit.

uERS. 8.---Lex Domini.  Secundo, laudat precepta Noui et ueteris Testamenti.  Lex per  Moysen data, omnia uerba sua distinctione corrigens, et ad Christi gratiam mittens. Conuertens.  Libertate, ad se imitandum, non premens iugo seruitutis. Animas. uoluntates, non modo manus, ut uetus Testamentum. Testimonium. Quecunque testimonia dedit Isrel plena sunt ueritate, et humilibus sapientiam dederunt. Sapientiam: de diuinis.

uERS. 9.---Iustitie Domini.  Omnes in illo recte, qui non docuit quod non fecit, ut imitantes gauderent in eis, qui libere cum caritate facerent, non seruiliter cum timore.  Iustitie, lex que iustificat; quidquid precipit iustum est.

uERS. 10.---Timor Domini.  Timor seculi non sanctus, quia non proficuus, et cum temporibus mutatur. Timor Domini sine omni perturbatione,  quia est mista cum pauore dilectio, quia si timet iudicem, scit misericordem.  Timor, non ille penalis pro terrenis quorum amore formidat anima, sed castus, quo quanto diligit, cauet offendere sponsum, et ideo non foras mittitur, sed permanet. Iudicia. Iudicia Dei non egent alterius auctoritate.

uERS. 11.---Desiderabilia.  uel, multum desiderabilia, uel multum aurum et lapis; uel multum pretiosum. Desiderabilia super aurum, etc., usque ad, cuius uoluntatem sue preponit, et dulciora sunt quam ipse sibi. Super aurum, id est, omne quod appetitur, pro diuitiis, uel potentia, uel pro uoluptate. Mel. Cibus Dei est mel; id est, solutus iam a seculo; et fauus, id est, quia adhuc circumplicatur, cui opus  est pressura exprimentis manus Dei, ut eat in uitam.

uERS. 13.---Delicta quis.  Tertio petit se a uitiis purgari, ut sit dignus Psalmista, qui hec referat sacramenta. Menti uidenti suauis est ueritas, dulcia iudicia; non uidenti que suauitas? sed quare non uidetur? propter delicta: nec mirum: Delicta enim quis intelligit?  Delicta: omnia, quedam enim nota sunt. Mea inquinant, aliena affligunt, et iam parce, repelle suasorem. Ab occultis. Omnia peccata duobus includit, etc., usque ad quo homo seductus est; et consentiendo fecit suum.  Non est maius delictum quam apostatare a Deo, quod est initium superbie: superbia uero est initium et causa omnis peccati.



PSALMUS XIX.


In finem.  Figura operandi, que uentura sunt Propheta canit.

 Propheta ex nimia caritate optat prospere euenire Ecclesie, que per Christum uidebat uentura.

uERS. 2.---Exaudiat: que tempore tribulationis uult ei fieri. In die tribulationis, quo maiori desiderio Deum precamur. Dei Iacob, ut sicut illi, ita tibi gratiam benedictionis det, et preponat Iudeis.

uERS. 3.---Mittat: pater. Auxilium, misso Filio.

uERS. 4.---Memor. Agit quasi de sacerdote immolaturo et rege pugnaturo. Sacrificii.  Sacrificium  Ecclesie preuidebat, non pecudum, sed sanguinis et corporis Christi.

uERS. 5.---Tribuat. Diapsalma, que tempore glorie optat et affirmat. Omne.  Non solum quo animam posuisti pro uita plurimorum; sed et quo cecitas ex parte contigit in Isrel, et sic omnis Isrel saluus fieret.

uERS. 6.---Letabimur.  Ideo hec oratio, quia letabimur et magnificabimur, ostendit se unum de Ecclesia tanto ante tempore.

uERS. 7.---In potentatibus.  Potentatus nostri sunt salus fauoris eius cum et de tribulatione dat auxilium, quia uana salus hominum, que est sinistre, unde et superbia nascitur. Salus dextere.  , id est gratia spiritualis, etc., usque ad qui terrena dignitate presumunt.



PSALMUS XX.

uERS. 1.---In finem. Tertius psalmus de duabus naturis in Christo, celestem regem describit, ut auditu credat mundus, quem uisum contemnit Iudeus. Demonstratiuam facit orationem in laudem Dei.

uERS. 2.---Domine in uirtute tua letabitur.  Summam proponit, scilicet, meritum et premium.

uERS. 4.---Quoniam preuenisti.  Diapsalma; uirtutes eius et gloriam describit, etc., usque ad quasi capiti in coronam. Coronam.  Quia circumitus  Apostolorum docentem ambiebat, uel totus mundi circulus, id est, Ecclesia generalis.

uERS. 6.---In salutari tuo: gloriam et magnum decorem, etc.  uerbo Patris, que inde gloria. Gloriam de iudicio, quia in Deitate iudicabit. Decorem in maiestate, que tunc apparebit. Gloriam et magnum decorem, etc. Gloriosus, ut Petrus, cuius umbra infirmi sanabantur; et decor est super eum, preter quem non est aliud fundamentum. Ideo super eum, quoniam dabis . . . . .

uERS. 7.---In gaudio cum uultu tuo. Quoniam rex sperat in Domino, et in misericordia, etc. . Id est, de hoc quod sui gaudebunt cum tua presentia, quando eris omnia in omnibus.

uERS. 9.---Inueniatur manus tua, etc.  De  penis inimicorum, ut supra de laudibus Christi.

uERS. 11.---Fructum eorum de terra perdes, et semen eorum. Non erit eis fructus beatitudinis in terra uiuentium.

uERS. 13.---Quoniam pones.  Dicta de futura, etc., usque ad ut cum putarent occidere, salus fieret.

uERS. 14.---Exaltare.  Conclusio.



PSALMUS XXI.

uERS. 2.---Deus, Deus.  Premittitur conquestio de derelictione, necnon et oratio, sicut in omnibus psalmis de passione.  Deus, Deus: geminat ex affectu, uel Deus omnium per  creationis potentiam, meus proprie per cultum.  Quando hoc in cruce dixerat, psalmum istum de se scriptum indicauit. Respice in me.  Non est in Hebreo, sed a septuaginta interpretibus additum. Quare me dereliquisti?  Mirum hoc, cum et Deus esset cum eo; sed pro nobis, qui in eo corpus eius. Longe a salute mea, id est, mei ueteris hominis, quia longe a peccatoribus salus, et hec sunt uerba non iustitie, sed delictorum. uel, longe a salute sunt uerba delictorum meorum, que sunt tollenda.

uERS. 3.---Clamabo.  De nobis, corpore suo dicit, ut cum forte dicit: Transeat a me calix iste, id est, putatur timuisse mori; sed pro suis infirmis qui timent mori, hec dixit, sic et hec uox  membrorum est: Clamabo et non exaudies. Per diem, et non exaudies, et nocte et non ad insipientiam.  Quia nulle in eo tenebre, et tamen non auditur ad salutem corporalem.

uERS. 4.---In sancto habitas.  Et ita mirum, quia patres liberasti; ego autem sum uermis.

 Tu habitas in sancto, quia Deus erat in Christo mundum sibi reconcilians. Laus Isrel,  id est, uidentis te, non eius qui se uoluit abscondere a conspectu tuo.

uERS. 5.---In te sperauerunt patres nostri, sperauerunt.  Magnus decor, dum iterat sperauerunt.

 uERS. 7.---Ego autem, etc.  Hucusque Christus in persona ueteris hominis, hic iam proprie in sua persona loquitur. Ego autem. Iam proprie Christus, sine semine natus sum, ut essem ultra homines in homine, in quo factus sum opprobrium, ut uel sic superbia hominis humilem imitetur. uermis et non homo, opprobrium.  Ita uiliter conculcatus, etc., usque ad uermis, sine coitu natus, mortalis, humilis et uilis, silentio repens.

uERS. 9.---Sperauit in Domino, etc.  Dicentes: Spera in Domino, etc. Ironia Iudeorum, ecce quasi historialis narratio, non prophetia, ne qua sit excusatio, ne qua ambiguitas.

uERS. 10.---Ab uberibus. Non ex quo lactari  cepi, etc., usque ad sed fuisti Deus meus. De uentre.

uERS. 11.---De uentre.  Non solum matris, que lex nascendi est omnibus; sed de tenebris Synagoge, in quibus infidelis est, nondum in luce Christi natus, qui in obseruationibus illis carnalibus sabbati et circumcisionis confidit.

uERS. 12.---Ne discesseris a me, qui iam cepisti.

Tu extraxisti: non uir, ne dubitetur uirginis partus, uirtute Dei factum est. Spes mea ab uberibus: uera humanitas et magna perfectio; ab uberibus enim facit, quod uix maturus.

In te proiectus sum, non in peccata hominis. Alii in Adam proiiciuntur, ex quo rei. De uentre matris  mee, Deus meus.  Nec conceptio sine Deo, nec in peccato, ut homo; unde Angelus: Spiritus sanctus superueniet in te.

uERS. 13.---Circumdederunt.  Describitur passio, quam terminat oratio; ad conuincendos Iudeos refert futura quasi preterita.

uERS. 14.---Aperuerunt.  Ut fere uolentes deglutire, os suum, non ad sapientiam reseratum. Sicut leo.  Ut leo rapiens circumdederunt, ut rugiens os aperuerunt.

uERS. 15.---Sicut aqua. Quando funditur aqua, etc., usque ad unde relicto eo fugerunt.  Sicut aque sacramentum ablutio peccatorum, etc., usque ad et solidata est. Tanquam cera. Bene legis mysteria  comparat cere, etc., usque ad quoniam circumdederunt. In medio uentris mei.  uenter infirmos in Ecclesia, uel memoriam Ecclesie significat.

uERS. 16.---Aruit tanquam testa uirtus mea.  Non ut fenum, sed ut testa que igne fit firmior. Lingua mea.  Seruauerunt precepta mea apud se hi per quos locuturus eram: et per eos in cognationem eorum, qui erant puluis mortis, deductus sum.

uERS. 17.---Foderunt.  Euangelica narratio. Etsi hec ad litteram, innuit fossio manuum, quod operibus eius non crediderunt; pedum, quod Apostolos lacerauerunt. : foderunt.  Terra fossa fructum facit, sic fructum uite dedit Christus uulneratus.

uERS. 18.---Dinumerauerunt omnia ossa mea.  Proprie describitur pena crucis. Sic ossa dinumerauerunt, id est, Apostolos; ne in maiorem numerum crescerent, querebant exstinguere. Inspexerunt me.  Cum diligentia et delectatione, cum a re crudeli soleant oculi auerti. Ecce quam obstinati, non casu aliquid factum, nec tot miraculis cor mollitum.

uERS. 19.---Diuiserunt sibi uestimenta mea, etc.  Sacramenta ipsius potuerunt diuidi per hereses, sed non tunica desuper, id est, a Deo data; hec est caritas uel unitas, quam nemo potest diuidere.  Sed forte et dono Dei quibusdam  uenit, etc., usque ad ut ramus oliue a columba delatus ad arcam.  uel, per animam unicam caput et corpus, quod unum diuersitates respuit.

uERS. 22.---Unicornium, humilitatem meam, etc.  Iudei, terrena tantum petentes: uel, de cultu Dei singulariter se iactantes, uel singulariter superbientes, occiso etiam filio post seruos.

uERS. 24.---Qui timetis Dominum, laudate eum, etc.  Timor humanus non laudem, sed uituperium parit.

uERS. 25.---Timeat eum omne semen Isrel, quoniam non spreuit, etc. Quos dixerit semen Iacob, aperit, subdens: Pauperis.  Non eius qui uerbis delictorum clamat de uana uita, sed  non tumentis de pompis seculi.

uERS. 26.---Apud te laus mea in Ecclesia magna, etc.  Apud Deum laudem ponit, qui docet in homine non presumi.

uERS. 27.---Laudabunt Dominum qui requirunt eum: uiuent.  Pauperes Deum diuites se: ideo pauperes, quia Deum laudant ut eum querant, et ipse est diuitie pauperum. Corda eorum in seculum seculi reminiscentur et conuertentur ad Dominum.  Quia ille cibus est cordis.

uERS. 30.---Manducauerunt et adorauerunt.  Non prohibeat dispensator manducare, sed exactorem moneat timere. In conspectu eius cadent.  Ecclesia utrosque recipit, sed ipse uidet et discernit.

 uERS. 32.---Annuntiabitur, etc.  An angelis qui preces hominum Deo offerunt, non pro instructione, sed pro ministerio.

 Nota psalmos de passione in magna spe Christianorum terminari, ut sciatur ex passione salus esse.



PSALMUS XXII.

uERS. 1.---Psalmus Dauid.  Propheta reditum populi de Babylone predixit. Dominus regit me. Psalmus de misericordia, enumerans decem gratias, ut omnes sperent in misericordia Dei.  Ecclesia loquitur de Christo.

uERS. 2.---In loco pascue.  Prima gratia, ocus pascue, id est, sermo diuinus, qui saginat meditantes.  Super aquam. Secunda gratia, aqua refectionis.

uERS. 3.---Animam meam.  Tertia gratia, etc., usque ad sed prius educauit super aquam refectionis, sed prius animam meam conuertit. Deduxit.  Quarta, quod super caritatis precepta duxit. Super semitas.  Arctiora mandata et perfectiora consilia, quasi semitis pauci iusti ambulant, sicut semite arctiores sunt quam uie.

uERS. 4.---Nam et si.  Quinta, quod in umbra mortis non timet mala. Mecum es.  In corde per fidem, ut post umbram mortis ego tecum sim. uirga tua.  Sexta, correctio; uel uirga districtio, que conuertit uitia. Baculus gubernatio, que sustinet fideles.

 uERS. 5.---Parasti in conspectu.  Septima, mensa Domini, beata conuiuatio, saturitas fidei, esca celestis, de qua Apostolus: Qui manducat et bibit indigne, iudicium sibi manducat et bibit. In conspectu meo mensam: etsi non impiorum. De hac dicitur: Sed isti ad mensam diuitis, id est, Christi, scito et te similia debere preparare, id est, pati sicut ipse. Impinguasti: octaua, unctio capitis, scilicet Christi, quod nulla ariditate peccati exaruit, unde cetera letantur membra, quia capite descendit unguentum in barbam barbam Aaron, et in oram uestimenti eius. Et calix meus. Nona, calix, Christi sanguis, qui sic inebriat ut sobrios reddat. Meus, quia accipio. uel, tuus, quia das. Mensa et calix, caro, sanguis, quanquam unum sint sacramentum, sub diuersis  tamen speciebus, quia utrumque sumitur, diuisim hic ponuntur.

uERS. 6.---Et misericordia.  Decima, misericordia subsequens ad custodiam que precedit ad gratiam conferendam.

uERS. 7.---Et ut inhabitem.  Hoc omnibus superioribus iungitur. Quasi collocasti, educasti, deduxisti, etc., et hoc ideo ut inhabitem.



PSALMUS XXIII.

uERS. 1.---Psalmus Dauid.  In prima sabbati mundus conditus, in eadem homo restauratus per resurrectionem Christi:  unde monet uictorem cum triumpho suscipere. Domini est terra. Primo dicit totum orbem esse Dei, etc., usque ad  sed quis in monte eius, nisi innocens?

uERS. 2.---Et super flumina.  Ut flumina in mare, ita cupidi labuntur in seculum; et eos etiam superat Ecclesia, que uictis cupiditatibus ad immortalitatem paratur.

uERS. 3.---Quis ascendet? Determinat quibus uirtutibus prediti sunt in Ecclesia.

uERS. 4.---Quis stabit?  Multi enim ascendunt, qui non permanent.  Innocens: ad proximum, manu et corde, et qui sibi innocens, etc., usque ad presentiam et cognitionem desiderent. Qui non accepit.  Id est, qui non deputauit animam rebus non permanentibus, sed eam sentiens immortalem eterna desiderabit, et ideo  non iurauit in dolo. In uano.  Id est, qui nullis eam fecibus peccaminum post baptismum maculauit.

uERS. 7.---Attollite. Diapsalmus. Christiana religione declarata, etc., usque ad que a principe diabolo posite sunt. Et eleuamini. Contra portas mortis. Porte eternales: omnis gratia que, ueniente Christo, data est.

uERS. 8.---Quis est? interrogat. Propheta ad conuincendam Iudeorum perfidiam, et ut amplius eum commmendando alios inuitet.

uERS. 10.---Dominus fortis per uirtutes describitur quasi proprio nomine. Fortis,  etsi cum gladiis cepistis.

Potens, etsi Pilato tradidistis.

 Potens in prelio, ne in pugna uos superasse putetis. uirtutes.  Ministre precedentes Christum in ascensione ad alias celestes clamant, ut uiam Domino uenienti aperiant: que nouo mysterio carne induti stupefacte, querunt, quis est?

Attollite.  Congeminatio, etc., usque ad qui omnibus omnia dat bona, uel celestium uirtutum, id est, angelorum.



PSALMUS XXIu.

uERS. 1.---In finem.  Hic flagellatus penitens preponitur aliis, ne murmurent in aduersis: qui in se expertus per misericordiam blanditur, per iustitiam terret.

 Ad te, Domine, leuaui.  Psalmus contra aduersa seculi, etc., usque ad qui non per omnes, minus perfectos.

 Primo petit doceri uias Domini, quia ad Deum erectus.

 Ad te contemplandum; facile terrena despicit, qui diuina conspicit.

uERS. 2.---Confido.  Expertus in malis meam infirmitatem, non erubescam de inimicis.

Neque irrideant me inimici: et certus sum quia in nullo sustinente patienter fallit.

Superuacue.  Quia omnia sunt uana et infructuosa que a Deo sunt aliena.

uias tuas, Domine, demonstra.  uie sunt de ordine uite, etc., usque ad: Dirige, ad uitam pertinet,  doce ad scientiam.

uERS. 5.---Doce.  Ipsam ueritatem, ut quod credo intelligam, quia sustinui, et si hoc non sufficit: Reminiscere.

Deus saluator meus.  Due res sunt, que bonos faciunt, ut Deum saluatorem credamus, et patienter eius retributionem exspectemus.

uERS. 6.---Reminiscere.  De peccatis prioribus et que quotidie fiunt, orat per misericordiam antiquis factam, et quia timet uerum iudicem.

Miserationum. Miseratio proprie in bonorum exhibitione.

Que a seculo.  Id est, ab initio seculi sunt: non ergo in me fallat.

 uERS. 7.---Delicta.  Sunt quando linquitur uia equitatis.

Iuuentutis. Non pro etate, sed pro precipitationis audacia, que est tunc, cum calor animi modestiam excedit.

Ignorantias. Facimus ea que mala esse non scimus. uel delicta ignorantie in paruulis, qui uel originali peccato tenentur.

 Iuuentutis. Antequam de domo patris iniqui exirem.

Memento mei, tu.  Cuius opus est misereri et peccata dimittere.

Secundum misericordiam. Id est, ampla est misericordia tua. Misericordia erga miseros, bonitas erga quoslibet. Facit autem Deus bonum et a miseris  imploratus, et bonitate ductus: nemo bonus nisi Deus.

uERS. 8.---Dulcis.  Quia omnia priora dimittit, ubi gratia sine meritis.

Rectus. Quia post misericordiam, etc., usque ad Dulcis, quia suauia dat; rectus, quia corrigit.

Propter hoc.  Quia dulcis et rectus; non ex crudelitate, sed benignitate.

In uia. Id est, fide, uel preceptis Dei. uel in uia huius uite, ubi recte uiuendum, dabit legem.

uERS. 9.---In iudicio. Dum punit, diriget ad meliora. Sed mansueti sint, qui corripiuntur: quod ex feris domiti, ut tolerent. Quia si mites, id est, lenis animi quasi naturaliter hoc habentes: docebit eos precepta, pro quorum neglectu uenerunt  flagella.

uERS. 10.---Misericordia et ueritas.  Quas autem uias docebit, etc., usque ad et deinde cauet seueritatem iudicis.

Testamentum.  Nouum, quod egregie dicitur Testamentum, ubi clara et certa promissio hereditatis quod et morte firmatur.

Et Testamentum. Legis ueteris, ubi fuerunt Prophete testes promissionum.

uERS. 11.---Propter nomen tuum, Domine.  Id est, gloriam tuam, etc., usque ad et interpretantur mundi, qui se ab omni peccato mundos asserunt.

uERS. 12.---Quis est homo?  Hic agit de eternis; quomodo habentur, laborans et orans, ut et  ipse, et totus Isrel ab his malis liberetur.

uERS. 13.---Anima.  et si non statim, etc., usque ad quidquid alii faciant, etc.

Semen.  Bonum est, unde fructus colligitur.

Firmamentum est.  uidetur infirmorum esse timor, sed Dominus est firmamentum timentibus eum, et facit ut Testamentum eius manifestetur illis.

Oculi. Sal. Oculi sapientis in capite, id est, in corde eius.

uERS. 16.---Unicus.  Unicus plus amatur, pauper plus doletur.

uERS. 17.---De necessitatibus. Id est, ab aduersis,  que necessaria sunt omnibus, qui pie in Christo uiuere uolunt.

uERS. 19.---Respice.  Tot hominum perditio sine dolore, esse non potest, et ideo pro eis orat.

uERS. 21.---Innocentes et recti adheserunt.  Mali tolerati sunt; non adheserunt.

uERS. 22.---Isrel.  Populum, quem ad tuam uisionem preparasti.



PSALMUS XXu.

uERS. 1.---Psalmus.  Psalmus iste monet uitari consortia iniquorum, iungi iustis, quia ex conuictu mores formantur.

Iudica.  Quia post misericordiam, etc., usque ad a uento superbie rapiuntur.

  Iudica: non est presumptio iusti, sed certitudo misericordie Dei, quod ibi ostendit in Domino sperans; deinde, non infirmabor.

In innocentia.  Non angelorum, sed qualis est hominum.

uERS. 2.---Proba me.  Id est, prius uires inspice, etc., usque ad non merita, sed misericordiam que talem me fecit, attendo.

 Proba me. Tu uero, proba in tentationibus, ne quid delicti remaneat, etc., usque ad ne quis de eis murmuret.

Ure renes.  Igne uerbi tui, cor calore spiriritus. Cor pro cogitationibus, renes pro delectationibus.

uERS. 3.---Misericordia.  Que non sinit  tentari super uires, uel ipsa ustio est misericordia, non asperitas

Complacui in ueritate.  Cui displicet mendacium suum, et placet ipse cum illa et in illa.

uERS. 4.---Non sedi.  Complacui in ueritate, quia non sedi. Odiui, quod est uitare mala. Et lauabo, quod est agere recta.

uani.  uani qui de caducis rebus laborant; impii heretici, qui Scripturas peruertunt: illi superflua querunt, hi uenenosa.

uERS. 5.---Malignantium.  Qui mala proximis agunt.

uERS. 6.---Lauabo.  Penitendo. Et altare, mentem uirtutibus ornabo, uel fidem, quia non est locus ueri sacrificii extra catholicam Ecclesiam.

 Inter innocentes.  Conuersans; ut audiam ab eis, id est, ut discam qua uoce sis laudandus; uel, ut audiam: uenite, benedicti Patris mei.

uERS. 7.---uocem laudis Spiritus sancti, qui docet laudare te.

uERS. 8.---Domine.  Petit ne malis in iudicio misceatur, quia non eis, sed concordat domui Dei.

Dilexi decorem.  Hec ideo faciam, quia lilexi me facere decoram domum tibi, et locum, quo gloriose habites, ut de gloria et essentia Dei aliquid capiam.

uERS. 9.---Ne perdas.  Et si modo simul esse pateris, ne simul perdas.

  Ne perdas in futuro cum impiis, quibus hic non communico.

uERS. 10.---Dextera eorum, , id est, si quid boni agunt, etc., usque ad misericordia in omnibus comitetur, quod debes, quia:

uERS. 12.---Pes, id est, affectio, que facile labi solet, stetit immobilis contra omnia scandala, tendens ultra, et persistens in directo. Et quia sic redimis in Ecclesiis, benedicam.

Stetit.  Etsi undique concussus, uel confusus scandalis.



PSALMUS XXuI.

uERS. 1.---In finem.  Primo, Dauid electus, etc., usque ad unde in sacramento gemens et laborans; ut in re gaudeat.

 Dominus illuminatio, etc.  De prima unctione per quam certificatur secunda, hic loquitur.

Dominus protector uite mee.  Dat uitam uirtutum, quam et protegit, sine quo omnia dona eius perduntur.

A quo trepidabo?  Quem trepidet, caro, cum induerit corruptionem.

uERS. 2.---Super me nocentes.  Ut se mihi preferant insultantes: quod uertit Deus in melius, ut maledico dente non me, sed carnalia desideria consumant. uel edant, id est, delectetur in morte mea crudelitas inimicorum, carnes; animam non possunt.

Infirmati sunt.  Dum Christus carnem accepit, nutantes facti, et post ex toto se fidei subdiderunt.

  uel, debilitati paulatim ad ruinam anime peruenerunt.

uERS. 3.---Castra.  Molimina, prelium, conflictus.

In hoc ego.  Habeo spem uictorie in Domino remunerationis eterne.

uERS. 4.---Unam petii.  Hec una domus eterna, in qua semper maneatur, ubi eterni dies, cur ibi? ut contempler delectationem Dei, quod est uerum bonum.

Omnibus diebus uite mee.  Ut quandiu uiuo, etc., usque ad opus manifestabo.

Ut uideam.  Alia littera: Ut contempler delectationem Domini, id est, eo fine, ut demum appareat,  etc., usque ad et ideo non temere peto unam, etsi peccator.

uERS. 5.---In abscondito:  quasi multe partes sunt, etc., usque ad quem mox uocat petram.

uERS. 6.---Circumiui.  Quia mihi se prebuit ducem, etc., usque ad ut omnes uoluntates eius implerem.

 uel circumspexi omnia creata, uel exempla sanctorum.

 Circumiui animo omnia creata, etc., usque ad tanto ardentius appetit.

uERS. 7.---Exaudi, Domine, uocem meam, etc.  Quis labor, quis gemitus? Oratio ante secundam  unctionem, ut possit haberi quam et sibi prophetie spiritu promittit.

uERS. 8.---Tibi dixit.  Cor, ratio a te edocta tibi confabulatur de una, non aliud quam doces pertractet.

uERS. 9.---Ne auertas.  Alius petit hic bona temporalia a Deo, et de datis gaudet, hic non nisi unam. Alius habens timet iratum, ne tollat ea; iste non putat iram, nisi si auertat uultum, etiam si quid in eo uindicet; nil diuinius poterat dicere.

Ne declines.  Non in ira declinat, quando a peccatis faciem auertit; uel, ne declines, ut me labi sinas in ira, id est, quod punias; sed ut nostra infirmitas cautior fiat.

 Salutaris meus, etc.  Quasi, frustra creasti et recreasti, etc., usque ad a Domino est per Samuelem electus.

uERS. 10.---Quoniam pater, etc. Fecit se paruulum Deo, ipsum fecit sibi patrem: quia iubet, uocat, condidit, et regit. Matrem, quia fouet, continet, collactat et nutrit; sed seculum pater uel diabolus, mater Babylonia, id est, societas impiorum.

uERS. 11.---Legem pone mihi, etc.

uERS. 12.---Tribulantium.  Ut Saulis et adiutorum, etc., usque ad quia falsi.

uERS. 13.---Credo uidere.  Sed inter omnia pericula, Deo dirigente, credo uidere.

Bona.  Bona, que sunt uera, eterna. Illi  suadent beatitudinem in terra ista, que est morientium.

uERS. 14.---Exspecta.  Ut ego certus sum de illa, etc., usque ad sustine quod pateris.



PSALMUS XXuII.

Psalmus huic. Per Dauid aliquando intelligitur caput, id est, Christus; aliquando corpus, id est, Ecclesia; interdum utrumque simul, id est, totus Christus intelligitur, ut hic.

 Psalmus tertius, qui breuiter de passione et resurrectione.

 Hic proponitur Christus  non in se confidere, sed totum a Deo petere; utile exemplum iustis.

uERS. 1.---Ad te, Domine.  Oratio tempore  passionis habita.

Ne sileas. Minus est in Hebreo, etc., usque ad et a morte resuscitationem.

Ne sileas, etc., et assimilabor, etc.  Ex eo, quod uerbum mihi semper unitur, non talis homo sum quales ceteri, qui nascuntur in profundam miseriam seculi.

 Ubi quasi si sileas non cognoscitur uerbum tuum.

uERS. 2.---Ad templum.  Secundum morem Iudeorum, quibus preceptum est ut ubicunque essent ad illam partem orarent, ubi Ierusalem esse scirent: quod et iehsu legem implens fecit. uel ad celum, unde auxilium speramus.

 uERS. 4.---Da illis.  Predicere est, non optare, secundum quod intenderunt, non secundum quod inde peruenit: uel optat iustitiam Dei in hoc seruari.

uERS. 5.---Quoniam non, etc.  Et si deessent opera, hoc sufficeret damnationi, quod non intellexerunt per legem et Prophetas, que inuisibiliter Deus operatur per me, nec etiam uisibilia.

Destrues.  Ut nichil mihi noceat, nec post Ecclesie tue, uel mee.

Benedictus.  Auditus in resurrectione gratias agit, subdens de salute credentium.

Dominus.  Idem qui adiutor meus, et protector est fortitudo plebis, que in eo confidit, et  protector ne ledantur, et tu, o Domine:

uERS. 9.---Saluum. Ecce quanta spes credentium cum pro eis orat: passus pro eis iudex est et aduocatus.

Et rege, etc.  Ne declinent ad praua.

Extolle, etc., a terrenis ad petenda eterna, et intellectu Scripturarum, et bono opere per totum hoc seculum usque in finem.



PSALMUS XXuIII.

uERS. 1.---Psalmus Dauid in consummatione.  Arca a Philisteis reducta, etc., usque ad ut se offerant tali consummatori.

Afferte Domino.  Prius monet sacrificia offerre.

 Filios arietum.  Quia non deest impugnatio, etc., usque ad et septuaginta duo discipuli ad predicandum missi significantur.

uox Domini.  Predicatio Christi intus mentes terruit, quod est, spiritum timoris dedit Iudeis et gentibus.

 Iste ab imo ascendit, id est, spiritu timoris ad spiritum sapientie, etc., usque ad id est, spiritualem intellectum, hos Dominus concutit.

 Ut agricola sterilem terram, etc., usque ad et dabit uirtutem, et eamdem benedicet in pace eterna.

uERS. 3.---uox Domini super aquas, etc.  De constitutione Ecclesie, ubi uirtutes Spiritus sancti  cum magno preconio enumerat.

Libani. Libanus interpretatur candidatio. Cedri Libani, id est, alti homines in terrenis elati, quos Deus confringendo comminuet, id est, de superbia ad se per dilectum filium reducet: et hoc spiritu fortitudinis comminuet, sicut unicornis captus comminuitur.

uERS. 7.---Desertum.  Iudaicum populum, etc., usque ad unde emanat aqua uiua.

uERS. 10.---Dominus. Quid constitute Ecclesie fiat ostendit.

Dedi, enim ait, uobis potestatem conculcare super serpentes. Ut autem est inauditum, ut cerui omne genus ferarum cornu feriant; sic ut Apostoli omnem philosophiam illiterati redarguerent.

 Diluuium.  Aquas baptismi, qui purgat crimina mundi.



PSALMUS XXIX.

uERS. 1.---Psalmus cantici in dedic.  Supra de consummatione tabernaculi tempore belli: hic autem est psalmus letitie, quia domus dedicatur, id est, confirmatur, que in eterna pace manebit: corpore innouato non tantum Christi, sed etiam totius Ecclesie. Totus Christus loquitur in hoc psalmo, quia quedam capiti, quedam corpori, quedam utrique conueniunt.

 Psalmus breuiter de passione et resurrectione: ut passio non terreat quos spes resurrectionis letificat.

Domus Dauid.  Totus Christus sponsus, etc.,  usque ad secundum statum futurum quando in ea quiescitur.

 Primo agit de dedicatione sua: et iubet sanctos idem sperantes laudes dicere.

uERS. 3.---Domine, Deus meus, clamaui ad te, etc.  Christus, etc., usque ad sed non in dedicatione.

uERS. 4.---In lacum.  Id est, de lacu inferni, ubi anime peccatorum sunt, ne, sicut illi, preceps caderem in mortem.

uERS. 5.---Confitemini, etc.  Quia ex bonitate et sanctitate sua, non nostra memor fuit nostri.

uERS. 6.---Quoniam ira.  Id est, uindicta, qua uindicauit in nos primum peccatum, quod morte  soluistis.

Ad uesperum.  Quia ira, etc., usque ad id est, tempore gratie post tempus ante legem, et sub lege.

 Ad uesperum. Quia passo et sepulto Domino, Apostoli et mulieres in fletu et gemitu morabantur. Et ad matutinum letitia. Quia mane uenientes ad sepulcrum, gloriam resurrectionis ab Angelis acceperunt. Fletus.  Demorabitur hominibus respicientibus ad uesperum, quo Adam declinauit, et a paradiso exiuit: sed letitia erit respicientibus ad matutinum, quo Christus surrexit.

uERS. 7.---Ego autem. Quomodo ante dedicationem egerit et eam meruerit.  uespere facit. Sed ego, dum in paradiso esset mihi abundantia,  dixi: Non mouebor ab hoc bono, credens diabolo dicenti: Non morte morieris . Sed, o Domine, in uoluntate tua prestitisti decori meo uirtutem; quod est, non ex me bonus eram et fortis, sed ex te. Quod ut ostenderes: Auertisti faciem tuam, hoc est, foras misisti me de paradiso: iam uero hic positus clamabo ad te, etc.

uERS. 8.---Auertisti.  Deus a Christo faciem, exponendo eum passioni et morti; et sic Christus turbatus est: Tristis est anima mea usque ad mortem.  Conturbatus.  Quod tempus conturbationis et miserie recolens, et in eo positus, audio uocem capitis pro me morituri, dicentis: Ad te, Domine, clamabo.

 uERS. 10.---Que utilitas in sanguine meo.  Necessitatem ostendit per quam non sinit eum descendere in corruptionem. Dum descendo in corruptionem. Si enim statim non resurgo, et corpus corrumpitur, nemini annuntiabo, nullum lucrabor. Confessio gemina est, nunquam sine ea simus: quando male est nobis in tribulationibus, confiteamur peccata nostra; quando bene est, in exsultatione iustitie confiteamur laudem Deo.

uERS. 11.---Audiuit Dominus.  Quomodo eam accepit, scilicet dedicationem, pertractat. Dixit: Clamabo, deprecabor, sed me deprecantem exaudiuit Dominus.

uERS. 12.---Conscidisti saccum meum.  Saccus uestis est aspera, in usum laboris uel tempore  tristitie concessa, ut Niniuitis, id est, caro humana, que scissa est moriendo: et prodiit frumentum gloriose resurrectionis, uel diuinitatis. uel, pena peccati, qua in resurrectione destructa, prolata est diuinitas ante occulta: sicut quod saccus integer celat, scissus aperit.  Saccus de capris uel hedis, mortalitas; quam de peccatoribus Christus traxit uel accepit; unde: Dum mihi molesti essent, induebar cilicio , ut quod intus erat, non uiderent.

uERS. 13.---Non compungar.  Non moriar iam in finem. Domine Deus, in eternum confitebor tibi. Quid est: in eternum confitebor tibi? in eter num laudabo te.



PSALMUS XXX.

 uERS. 1.---In finem psalmus.  Exstasis hic accipitur pauor perturbati populi de persecutione omnium gentium, et defectu fidei per orbem.

 Contra pauorem spes et oratio premittitur, etc., usque ad: Erunt duo in carne una , ergo et in uoce una.  Prior loquitur Redemptor, inde redempti, gratias agentes. Inde diu de perturbatione Prophete uox interponitur prope finem, et in fine. Hic describitur humiliatio Christi martyrumque: unde sequitur exaltatio.

uERS. 2.---In te, Domine, speraui, etc.  Est confusio eterna, de qua liberari petit: et est temporalis ad horam, scilicet que prodest.

uERS. 3.---Accelera.  In faciendis, in soluendis  animabus et huiusmodi, ut eruas tertia die, non differas in communem resurrectionem; quod ut sit, esto mihi protector tantus, quantum decet esse Deum. Esto mihi. Dixit: Iustitiam da, etc., usque ad affirmat liberationem.

uERS. 5.---Educes.  De morte ad superna, ut frustra sint Iudeorum consilia. De laqueo quem absconderunt.  Per duas portas diabolus tentat, etc., usque ad unde: Educes me de laqueo.

uERS. 6.---In manus.  Nota eum hic loqui qui in passione eadem uerba protulit.  In manus. Ex his uerbis que in cruce dixit, admonet se in hoc psalmo locutum esse.

uERS. 8.---Ego autem, in Domino, etc.  De  gaudio, quia sperat in Domino, qui odit uanos. Exsultabo et letabor. Exsultare est cum magna alacritate animi gaudere: letari, temperata affectione. Humilitatem meam. Pro infirmitate, et pro ipsa uirtute humilitatis accipit. Necessitatibus.  Necessitates sunt infinite, etc., usque ad et in futuro plenarie.

uERS. 9, 10.---In loco spatioso.  Locus spatiosus libere eundi ad patriam uirtutum, caritas: sed, quia caro infirma, et urgent mala: Miserere mei, Domine. Iam pauor enarratur, id est, quot et quanta ea perturbant, contra que est oratio, Tribulor.  Cum prius dixit: Statuisti in loco spatioso, etc. Sed aliis locus spatiosus, ex liberationis gratulatione; aliis ex tribulatione, angustia. Conturbatus. Irascitur  pro peccatis palearum, etc., usque ad nam uita perfectorum est profectus aliorum. In ira oculus. In ira persecutorum, etc., usque ad ut ab omnibus gradibus queratur Deus.  uel intellectus turbatur, et animus confunditur, etc., usque ad nec in animo, nec in corpore ulla potest esse hominis presumptio.  Ira per uitium oculum mentis cecat; ira per zelum turbat: quia et hec, concussa mente, contemplationem dissipat, que non est nisi inquieta mente; sed inde post paululum plus proficit ad uidendum.

uERS. 11.---Paupertate.  uel egestate. Egeo sanitate corporis, nec parcitur cruciatibus. Egeo resolutione, et parcitur morti; et in hoc infirmata est fiducia mea.

 uERS. 12.---Super omnes inimicos meos.  Peius paganis et Iudeis uiuunt, etc., usque ad pro quibus timent et noti, ne omnes tales sint.  uel apud omnes inimicos, uel maiori opprobrio habitus, quam illi qui digni eo; et uicinis, parentibus, uel iam credituris; et notis, familiaribus.

uERS. 13.---Qui uidebant me foras.  Foras, Christum, id est, qui hominem purum putabant. Obliuioni datus sum tanquam mortuus a corde.  uel excidi a corde eorum, ut mortuus cuius memoria cum corpore sepelitur, de cuius reparatione desperatur. uas perditum, mortuus iehsu abiiciendus putatur.

uERS. 14.---uituperationem multorum.   uituperantur, etc., usque ad non quisquam homo. In circuitu. In eo dum conuenirent simul.  Errorum, etc., usque ad id est, appetitu temporalium.

uERS. 16.---Sortes mee.  uel tempora uite.  Quia quando uis, uiuimus, uel morimur: ideo eripe. Etsi iustus, et occultus ordo electionis apud te est, ego tamen, etc., usque ad que, sine meritis, quos uult elegit.

uERS. 17.---Illustra.  Manifestam fac beneuolentiam tuam super me, ut sicut de moriente desperant, ita de resurgente confidant.  Illustra. Appareat, qui ad te pertineat cum modo sit confusio; unde alibi: Discerne causam meam ; ne  tamen se iustificare uideatur, subdit: Saluum me fac in misericordia, non in mea iustitia.

uERS. 18.---Inuocaui.  Inuocas Deum, quando in te uocas eum, et quando in domum cordis tui eum inuitas.

uERS. 19.---Muta fiant.  Que hic garrula, dum non timent iudicium. Muta in penis, in inferno.

Que loquuntur. Apte opponit iusto iniquitatem.

In superbia et in abusione.  Quia creatura contra creatorem, et peruerso usu beneficiorum Dei, qui, preter cetera, propter eos uenit.

uERS. 20.---Quam magna.  Que bona Dei contra predicta mala, que leuiant ipsa mala.  Ista cernens et mirans exclamat Propheta, etc., usque ad in futuro uero patebit.

 ---uERS. 21.A conturbatione.  Ut iam nullam conturbationem humanam patiatur, etiam modo tribulati, mente intrantes ad uultum Dei non turbantur. Proteges.  Ne promissio tantum futuri turbaret, hoc addit: proteges, ne noceantur.

uERS. 22.---Benedictus.  Quasi, quid ultra? Plenitudinem beneficii laude concludit, comparans illud sue imbecillitati. Et loquitur Propheta, uel populus fidelis. Mirificauit.  Misso Spiritu, totum mundum repleuit, etc., usque ad unde: Unguentum effusum est nomen tuum.  uel, mirificauit Deus Pater misericordiam, etc., usque ad iuxta illud: Requieuit in corde terre.

uERS. 23.---Ego dixi in excessu.  Timoris nostri typum, etc., usque ad: Ideo exaudisti uocem orationis  mee.  In excessu mentis. uel rapta mente uidit altitudinem ex qua sentit se proiectum ualde longe: uel excessit a ratione timendo. A facie oculorum tuorum. Si in facie tua essem, etc., usque ad sed meum cor accusaui.

uERS. 24.---Diligite Dominum, omnes, etc.  Conclusio oratoria, uel hortatoria, pro predictis obtinendis.  Predicta expertus iam nos hortatur; quasi: tribulatus sum, timui, clamaui, non sum confusus: ita uos. Sancti eius, quorum est diligere Deum, quia non amant mundum, neque que in mundo sunt; amicus mundi huius, inimicus Dei constituitur. Disce ergo non diligere mundum, ut discas diligere Deum: auerte, ut conuertaris; funde, ut implearis. Requiret Dominus, etc. Etiam hic aliquando,  si nulli hoc faceret, non uideretur uigilare diuina prouidentia, si omnibus non seruaretur diuina patientia.

Abundanter facientibus. Qui non cito penitent.

Superbiam. Pro omni uitio, quia radix omnium.

uERS. 25.---uiriliter agite, etc. uirtus totius psalmi, ne carnis fragilitas timeat tot mala seculi.



PSALMUS XXXI.

Intellectus Dauid.  Psalmus de gratia qua Christiani sumus, ut ait Apostolus . Incipit ergo per indulgentiam hic psalmus contra uitium hominum agens, qui peccata nesciunt uel defendunt, et merita iactant.  Contra uitium ergo hominum  hic psalmus opponitur, etc., usque ad in quo stantes confirmat.

uERS. 1.---Beati quorum remisse sunt, etc.  Non in quibus non inuenit peccatum, sed quibus remitit. Iniquitates. Dicit fomitem peccati, scilicet concupiscibilitatem, etc., usque ad sed ut peccatum ultra non sit.  Iniquitates, ante fidem et baptismum: peccatum, post fidem et baptismum.

uERS. 2.---Beatus uir.  Cui remittit Deus, non enim per se. Tegit, ne in iudicio reueletur; et sic non imputabitur ad penam. Non est dolus qui se accusat: corde tenet quod ore fatetur hic.

Beatus: quia olim non confitens Deo, ueni in peccatum, dum clamarem, si quid boni egi.

uERS. 3.---Tacui.  Qui non uult confiteri  peccata, laborat sine causa in defensione peccatorum: in quo cum et iactet merita, amplius deficit fortitudo.  Beatus cui non imputauit. Aliis, qui grauia habent, Deus imputat; aliis per misericordiam non imputat, etsi habent aliqua, his scilicet qui non iustos se predicant, cum sint mali, sed se agnoscentes satisfaciunt, modo hoc profiteor, sed olim: Quoniam tacui, etc.  uel, tacui, uoce peccatum, dum clamarem tota die: dum pena peccati, uel interior excecatio ostenderet me peccatorem, uel dum praua uita me tacente clamaret, si quid boni egi.

Dum clamarem tota die, etc. Etsi non sit sibi conscius quis, non tamen iustus: quia delicta quis intelligit? Unde: Est iustus qui perit in iustitia sua. Et Apostolus: Nihil mihi conscius sum, etc.

 uERS. 4.---Configitur spina.  Spina, que totum corpus erigit, id est, superbia.  Item erumna, etc., usque ad: in manibus temulenti.

uERS. 5.---Delictum meum. Diapsalma. Confessio, unde uenia, sicut supra de rectione inueteratio. Feci cognitum.  Dixi enim prius, etc., usque ad et Deus audit.

uERS. 6.---Pro hac orabit.  Diapsalma. penitudinem commendans, omnibus sanctis dicit communem; quam uarie secte respuunt, contra quas ad Deum refugit.  Pro hac. Inde orat omnis sanctus, quia dimisisti, aliter non esset sanctus. Tempore, etc. Tempus est gratie, lex premens, conuincens reos, cegit clamare, gratia sanat. uerumtamen in diluuio, etc.  Licet sanctus oret,  etc., usque ad sanctus orabit, dicens: Tu es refugium. Ad eum. Deum, mutat enim personam ut sepe. Non appropiant qui dicunt fatum facit peccare, uel fortuna, que omnia regit, uel gens tenebrarum, que Deo rebellat.

uERS. 8.---Intellectum tibi dabo.  Diapsalma. Respondetur penitenti: Intellectum tibi dabo, etc. Ecce psalmus intelligentie, ne putetur supplicans negligi, teste Deo. Tu, erue.  Qui promisisti, intellectum tibi dabo. uel respondet Christus penitenti: Letus finis, dat Deus intellectum: unde alios adhortatur ad idem.

uERS. 9.---Nolite fieri sicut equus et mulus, etc.  Accepto intellectu, conuertit se iste penitens  ad superbos peccata defendentes: ergo uos, quos inuito, etc. Equus, gentilis indomitus; mulus, Iudeus piger ad credendum.  Equus, sine discretione sessorum; mulus, quelibet onera accipit, etc., usque ad id est, iactantiam de uiribus suis. Maxillas. uel, maxillas quibus mandunt, id est, parcius, da uictualia, ut necessitate coacti redeant.  uel hic confringes, et in futuro erunt multa flagella. uel: Nolite fieri sicut equus, quia multa flagella hic et in futuro. Qui non approximant ad te.  Sunt enim qui, si peccant carnis imbecillitate, a piis precibus non recedunt.

uERS. 10.---Multa flagella peccatoris, etc.  Post frenum adduntur flagella ad domandum, ne sit de illis impunitis quibus modo uaga datur licentia  uie sue: sic iste supra dixit se domitum.



PSALMUS XXXII.

In finem.  Hic propheta potentiam et facta Dei enumerat, et sic ad laudem Dei inuitat; primo, iustos et rectos monet laudare, quia exsultare in illo nisi laudando non possumus: rectos, inquit, decet collaudatio.

uERS. 1.---Exsultate, etc.  Curuus laudat Deum quando sibi bene est; blasphemat quando male: rectus semper ut Iob.

uERS. 2.---Cithara.  Ab inferiori sonat, et ex terra est, unde laudemus, id est, prosperitas et aduersitas, que ab eo sunt nobis. In psalterio. Dum attendis superiora que tibi dedit, celestem doctrinam.  Per citharam caro, per psalterium caritas intelligitur: ad que decem precepta legis pertinent: tria in prima tabula ad Deum, septem in secunda ad proximum.

uERS. 3.---Cantate ei, etc. Quasi, quid plus dicam? de incarnatione specialiter letamini. Canticum nouum.  Quia non sufficit, nisi abundet iustitia uestra plus quam Scribarum et Phariseorum .

Cantate canticum nouum. De incarnatione, de qua mundus exsultat, de qua Angeli cantauerunt.

uERS. 4.---Quia rectum est. Modum laudis exposuit: nunc cur sit laudandus? Et omnia opera.  Ne quis putet se meritis ad fidem uenisse, cum in fide sint omnia opera que diligit Deus, id est,  remunerat,  quia non nisi in fidelibus operatur; unde: Fides tua te saluum fecit . uel, omnia opera sunt recta, etc., usque ad quia remanet iniquus, et ideo nequior, quia iustum fauere sibi uidet.

In fide. Quasi exterioribus, si causa iustitie fuerit fidelis, interiorem fidem adiiciet ille, quem non cognoscens timuit; unde: quis non dabit ei que sua sunt, qui in alieno fidelis fuit?  Fidelis est Deus dans homini quod promisit: fidelis est homo credens promittenti, ex promisso uero Deus est nobis debitor.

uERS. 5.---Terra.  Ecclesia ubique terrarum.

uERS. 6.---uerbo. Id est sapientia Dei Patris,  Celi. Apostoli instructi sunt plene, cum eo etiam corporaliter conuersando: et post, omnis uirtus eorum habita roborata est spiritu Filii, per celos firmatos congregat et consolidat in unitate fidei, spei et caritatis. Uter, Ecclesia, in qua est caro mortua. Etiam abyssos, id est, profundos tenebris uitiorum, ponit inter eos, qui sunt thesaurus, unde alios ditat sapientia.  Terra. Celi non indigent misericordia, etc., usque ad quod operatur. uirtus eorum. Cum inter lupos essent, etc., usque ad licentia.

uERS. 7.---Sicut in utre.  Ad litteram: sicut littoribus mare, claudit in Ecclesia fluctuantes populos; et in thesauris sapientie sue ponit profundas altitudines, ut probet quis Scripturas pietatis studio inquirat.

 uERS. 8.---Timeat omnis terra.  Ecclesia de mari, etc., usque ad sed Dominum timeat terra. Timeat, imo commoueantur manu misericordie a similitudine dormientis. Ab eo, quia ipse creauit: et ideo utiliter administrat, quia et a diabolo aliquid commouetur, sed quod a Deo utiliter, ideo ab eo. Commoueantur.  Non terroribus hominum, etc., usque ad potestatem non nisi a Deo.

uERS. 9.---Dixit et facta sunt. Creationem simul et formationem notat. Mandauit recreationem.

uERS. 10.---Dissipat consilia.  Ne habeant effectum consilia contra se, ut Iudeorum, et contra suos. Gentium. Dum idololatriam destruxit. Populorum. Iudeorum, quorum uoluntas, etsi impleta, tamen resurrectione est reprobata. Principum. Tyrannorum  uel demonum.

uERS. 11.---Consilium autem Domini, etc.  Incarnationis arcanum in quo consuluit homini.

Manet in eternum. Quia ad eternam salutem nobis obtinendam.

Cogitationes. Predestinatio, in qua omnia reposita sunt, que et sic permanent, ut preuisa sunt.

uERS. 12.---Beata gens.  Beatum dicit, qui ad cultum Dei peruenit: quod fit temporibus Christianis, in quibus gentes conuerse, hi sunt iusti et recti quos decet laudatio.  Beatitudo omnis in animo, etc., usque ad beatus populus de Deo possessore.

uERS. 13.---De celo.  Homine Christo. Prospexit in aduentu Filii et uidit misericorditer,  non peccata,  a quibus faciem auertit; sed uidit omnes filios hominum, id est, omnes qui ad nouam uitam uolunt renasci.  Quomodo elegit? etc., usque ad inspirauit omnem bonam uoluntatem.

uERS. 15.---Finxit.  Manu gratie formauit. Sigillatim, singulis singula quedam dans.  Unde tamen unitas corporis, id est, Ecclesie fiat. Sigillatim, id est, non ex Adam, ut quidam dicunt animam ex anima, et simul omnes cognoscit, et omnes actus earum.

uERS. 16.---Non saluatur rex. Sic fiunt iusti, sed nec facti sua uirtute saluantur. Non modo spiritualia sunt a Deo, sed et exteriora.  Nemo quidquam habet nisi ab eo, quia nec potens ut rex, nec fortis,  etc., usque ad etiam si sit in multa abundantia uirtutis.

uERS. 17.---Fallax equus.  Animal, in cuius uelocitate uel uirtute confiditur, figurate quelibet amplitudo seculi unde superbitur: sed quanto in eo altius erigeris, tanto grauius cadis.  uel, equus est corpus hominis quantumcunque speciosum et bene formatum, tamen fallax est ad salutem corporalem, spiritualem.  uel, equus mundana felicitas, que homines uehit, et dum nimis properat, cadit equus et sessorem perdit. Equus, humana sapientia. Gigas, superbus aliquis extollens se contra Deum.

uERS. 18.---Ecce oculi. In sua in uirtute nullus saluatur, sed: Ecce unde est salus, oculi, etc. Oculi,  respectus diuinitatis que proteget eos. Metuentes eum.  Timere Dominum, et semper sperare coniuncta sunt.

uERS. 19.---Ut eruat, etc.  Hec duo sunt uota fidelis: ut in iudicio eripiatur a morte, et hic spiritualibus alatur, ubi est indigentia eorum.

uERS. 20.---Anima nostra sustinet Dominum. Quid de predictis sentiat, quasi conclusio.

uERS. 21.---Quia in eo.  Quia absentibus per fidem misit nomen suum.

Sperauimus. Nos uenturos ad Deum, non meritis nostris.  Quia in eo ne quis mussitet de patientia, subiicit munus, scilicet quod letatur hic in Domino. Et speramus in nomine Christi, quem patienter Propheta letus uenturum sustinuit: Sperauimus.  Continuum tempus notat, quia non est fas desinere, unde semper potest anima fessa recreari.

Fiat misericordia tua, Domine, super nos, etc. Incarnationem compleri desiderat, ut perfectus possit esse. In te. Hoc dicit ideo ut omnis superstitio et prauitas excludatur.



PSALMUS XXXIII.

uERS. 1.---Psalmus Dauid.  Loquitur Christus, et in eo Christianus: docet humilitatem, dum commendat corpus et sanguinem. Cum immutauit uultum Christus, id est, sacrificium, coram Iudeis, qui regnum patris sui Dauid sunt, iuxta illud: Et dabit illi Dominus sedem Dauid, Ecclesia est regnum Patris.

 uERS. 2.---Benedicam.  Psalmus secundus per alphabetum imperfectum, etc., usque ad glorificatur cum ipso.

uERS. 3.---In Domino laudabitur anima mea.  Sua enim laus est predicatio Domini sui, ut bonus famulus de bona fama Domini sui glorietur. Mansueti. Non docti, non ieiunantes, quia sunt superbi: sed mansueti, quia temperantiam habent omnium rerum. Mansueti, non de sua intelligentia superbientes; non iugum Dei, indomitorum more, ferentes.

uERS. 4-6.---Magnificate Dominum. Spiritualis gratia non uult sola facere quod multis proficit; unde uocat alios: Magnificate ut inuitatos traheret,  dicit, que inde bona sibi: Exquisiui Dominum. Ex omnibus. Non possunt particulatim dici quanta impetrauit qui non aliud quam Deum quesiuit. Accedite.  Iam particulatim de nouo uultu admonet sanctos. Quasi, Magnificate: et si in primis in iucundum accedite. uel, Magnificate, et quo ordine? ecce: Accedite per fidem.  Accedite fide inherendo, et duobus pedibus gemine caritatis currendo.  Premissis laudibus, ad communionem hortatur. Non confundantur.  Quidquid hic fiat iusto, non erubescit, quia semper superior apud Deum: superbus uero in aduersis erubescit, quia ad Deum non accessit.

uERS. 7.---Pauper.  Iste spiritualis hic est, quia accedit et illuminatur, nec erubescet; quia,  quando clamat, liberatur ab omnibus angustiis seculi in obitu, dum iam transit ad Deum.

uERS. 8.---Immittet Angelum. Accedite, et sicut iste pauper clamauit et exauditus est, eodem modo immittet Angelum, etc.  Immittet Angelum. Alii interpretes sic transtulerunt: Circumdat Angelus Domini in gyro timentes eum. Angelus de celo, uel homo, qui est minister uoluntatis Dei. Mendosi codices habent. Immittet Angelum Dominus.

uERS. 9.---Gustate et uidete. Hic aperte de sacramento quod ferebat manibus. Gustate carnem et sanguinem Christi. Suauis est Dominus.  Et dulcis: quia est uita sumenti, pellens omnes molestias in futuro, id est: Sperate per hoc uitam eternam.  Et quia Deus est uita, caro quam sibi  uniuit est uiuificatrix.

uERS. 10.---Omnes sancti eius.  Nullus, licet bene meritus, ab hoc desistet, non securitatem presumat. Quoniam.  Pascebat Dominus contemnentem se, et deseret timentem. Promittit autem non superflua, sed necessaria. Non est inopia. Quia etiam in presenti habent quantum exigit natura.

uERS. 11.---Diuites eguerunt et esurierunt.  Quia fidem non habent. Esurierunt, quia corpore Domini non satiantur. Quid enim habent, qui Deum non habent? uel, diuites eguerunt, id est, carebunt summo bono, licet esuriant, id est, desiderent. Sed toto studio querentes sine imminutione habebunt bonum, quod est omne bonum.

 uERS. 12.---uenite, filii, audite me. Diapsalmus. Tractatis Ecclesie sacramentis, admonet eos qui extra sunt, qui prima rudimenta fidei capiunt, ne nomen timoris horreatur addit: Docebo uos, filios timorem Domini, ut rem utilem.

 Iam et incipientes monet a quibus abstineant.

uERS. 13.---Dies uidere bonos. Quia omnes fatentur se uelle.

uERS. 14.---Prohibe.  Nota quod prius cohiberi linguam dicit, quoniam, cum loqui uolumus, ante commouemus labia, que mox sequuntur lingue motus. Prohibe qui uitam cupis. Ecce quomodo debeant timere.

 uERS. 15.---Diuerte a malo.  Hoc culpam uitat, etc., usque ad aliter in futuro non capietur.

uERS. 16.---Oculi Domini, etc.  De retributionibus bonorum et malorum, ne in periculis iustus aliqua dubietate mollescat.

Oculi Domini. Nec ex infirmitate tua diffidas, quia oculi.

In preces.  Celeritas audiendi, cum in ipsis auditor habitat.

uERS. 17.---Memoriam.  Ut nec mentio, etc., usque ad que admiserunt.

uERS. 19.---Iuxta est Dominus. Liberauit: nam pronus est ad hoc, quia iuxta est; uel, est allusio ad clamorem.

uERS. 20.---Multe tribulationes iustorum. Sicut  et in Nouo Testamento, iuxta est, et saluabit, quod necesse est, quia multe tribulationes.  Multe; a diabolo, ab inuidis hominibus, et a se. Liberabit.  Non corporaliter, sed dando eis patientiam: uel, liberabit spiritualiter.

uERS. 21.---Ossa.  uirtutes. Et unum, etc., ut nec patientia pereat.

uERS. 22.---Pessima.  Non modo mala, etsi in diuitiis, et odoribus, et lamentis hominum finiatur, tamen pessima est, quia in peccatis ad infernum trahit.

Qui oderunt. Quorum? Non omnium, quia peccatores; sed eorum qui oderunt iustum, qui iustificat, id est, Christum, per quem qui non reconciliatur perit: sed redimet animas, secundum quas est mors  pessima.



PSALMUS XXXIu.

uERS. 1.---Iudica, Domine.  Incipit ab oratione pro utraque parte pugne, cum commemoratione culpe, et erat unicuique quod meretur, ostendens quanta tulit ab aduersariis, et penas que eis pro iniquitate restituuntur.

uERS. 2.---Arma et scutum  Armis hostes percutit, scuto nos protegit. Scutum alibi dicit: bone uoluntatis; arma nos sumus, quia ut nos ab eo, ita ipse armatur de nobis.  uel, anima Christi, que hostes debellauit, que nichil agit nisi Deus pugnet de ea.

Arma apprehende. Fac me habere arma, doctrinam, miracula. Scutum. Constantiam.

 Exsurge. Fac uti acceptis.

uERS. 3.---Effunde. Me, qui modo sum in obscuro, clarifica ita euidenter, ut concludas et conuincas, ne habeant quid oblatrent: et dicas anime ita, ut omnes sciant quod salus ei; contra hoc, quod illi: Non est salus ipsi in Deo eius  Frameam.  Framea est anima iusti. Abundantibus iustis, framea effunditur, dum uita coruscat: unde concluditur hostis non habens de nobis male loqui.  Prophetia est non optatio, uel hoc de conuertendis.

uERS 5.---Fiant.  Prophetia: uel eo modo, quo Deus facit, iusto iudicio, non amaro animo. Tanquam puluis ante faciem uenti.  A Deo  dissoluti, ut nec inuicem cohereant, quos diuina gratia non humectat.

uERS. 8.---ueniat illi laqueus quem ignorat.  uel in bono, laqueus ueritatis, quam peccator ignorat. Et captio quam abscondit. Id est, abscondita mors, scilicet Christi. Apprehendat eos. Ne scilicet suis sceleribus relinquantur. Et in laqueum cadat. Bonum quo a malis cohibeantur. In ipsum. Id est, ex ipsa morte. In ipsum.  Non in alium, sed in eum, quem tetenderunt. Nemo enim malus, qui non prius sibi noceat.

uERS. 9.---Anima autem mea exsultabit.  Premissa spe boni et gaudio, enarrat quam maligne erga benignum agat. In Domino.  Quo nichil suauius: nec defecit, qui omnia fecit: ipsum ergo  pete, et in illo habebis omnia.

uERS. 10.---Omnia ossa mea dicent. Carnales non habent uerbum laudis et confessionis, quia infirma apud te penitus silent; sed fortia, te magnum laudant et tremunt.  Omnia ossa. Omnis fortitudo mentis, quia hoc alius dicere nequit, scilicet: o Domine, quis? etc., quasi nullus, quia ipse solus eripuit: Inopem de manu.  Genus humanum inops, quia mortale; egenum, quia in sudore querit panem; pauper, quia, de pura sapientia deiectus, tenuem et umbratilem habet rationem.

uERS. 11.---Surgentes testes iniqui.  Dictis calamitatibus hominis, ne ipse Christus alienus ab eis uideatur, passionem suam exponit. Que ignorabam.  Peccata sunt, etc., usque ad sed non  committendo.

uERS. 12.---Retribuebant.  Cum ego attulissem fecunditatem, ipsi retribuebant sterilitatem: ego uitam, ipsi mortem retribuerunt; ego honores, ipsi contumelias; ego medicinam, ipsi uulnera. Sterilitatem. In ficu maledixit Dominus, ubi cum quereret fructum non inuenit, sed folia: sic in Synagoga uerba non facta; unde: Qui predicas non furandum, furaris.

uERS. 13.---Cilicio.  Caro, cilicium, propter similitudinem carnis peccati. Oratio mea.  Ut dixit: Pax uestra ad uos reuertetur ; ita eius oratio, Iudeis non accepta, ad eum rediit. In sinu meo.  Sinus est secretum, in quo orare iubemur.  Secretum uero Christi, diuinitas, ad quam orat humanitas.

uERS. 14.---Quasi proximum et quasi fratrem, etc. Casus pro casu. Quasi: de proximo et fratre nostro, ita mihi complacebam, id est, de eorum affinitate gaudebam, qui me insequebantur. Ecce gratia pro odio, beneficium pro lesione.  Quasi proximum. Hoc dicere conuenit propinquanti ad Deum, et gaudenti, qui placet Deo, quasi fratri et proximo.

Quasi lugens.  Alii interpretes, quasi lugens mater filium, incuruabar super eos. Quasi lugens. Cum hec omnia facerem, tamen nolebant conuerti; et tamen cum nollent conuerti, sic humiliabar, id est, dolebam, sicut pater lugens filium.

 uERS. 15.---Et aduersum, etc. Cum pie contristor, Iudei impie letantur.

uERS. 16.---Dissipati sunt.  Dissoluti, uisis miraculis in passione, nec tamen pre duritia compuncti.

uel, dissipati per totum orbem: nec tamen compuncti sunt, id est, penituerunt. uel, dissipati, id est, diuisi: alii dicunt quod bonus est, alii non.

Tentauerunt me.  Que capiti in cruce facta, corpori ubique fiunt. Frenduerunt. Mos seuitie, quando ratio deficit, dentibus frendet: et quod uult, tacens ostendit. In oratione finit hec:

uERS. 17.---Domine, quando respicies.  Quando uidebimus uindictam de eis qui nobis insultant. Unicam meam.  Unica est anima Christi,  que sola immunis a peccato.

uERS. 18.---Confitebor tibi.  Iam de fructu premittit confessionem totius Ecclesie: inde precatur, cum commemoratione culpe, confusionem persecutorum et exsultationem fidelium.

uERS. 19.---Non supergaudeant.  Repetit de passione, ut de pena eorum addat. Annuunt.  Quoniam uicissim se tacitis nutibus admonent ad decipiendum et tentandum.

uERS. 20.---Loquentes.  Id est, dum loquerentur pacifice. Iniracundia. Id est, exitialiter. Cogitat enim quis dolum qui non uult occidere: sed isti sic cogitabant, quia interficere uolebant.

uERS. 21.---Et dilatauerunt.  Prius annuentes, cogitantes dolos dilatauerunt os suum, libera  et aperta uoce mortem inclamantes: Crucifige, crucifige.

uERS. 22.---uidisti, Domine.  Hoc dicitur, quando aliquid in memoriam reuocare uolumus: uidisti quoniam crudeles, ne sileas, ne differas dare sententiam.

uERS. 23.---Intende.  Reddendo nomen super omne nomen, ut ego intensus immerito. In causam meam.  Pena similis sceleris, sed non causa: martyrem enim non facit pena, sed causa.

uERS. 24.---Tuam, Domine Deus.  Que in se est, uel quam ei dedit. Non super gaudeant.  Magis defleant, quam gaudeant implesse mala.

 uERS. 25.---Deuoramus.  Deuorantur incorporati.

uERS. 26.---Erubescant et reuereantur simul.  Potius erubescant in clarificatione resurrectionis, et reuereantur, id est, timeant penas. Erubescant. Qui erubescit, actus suos propria existimatione damnat: sed potest erubescere qui non habet reuerentiam; ideo addit: reuerentiam, ut conuersionem notet. Reuerentia est timor Domini cum amore. Induantur confusione et reuerentia. Pudore, quasi cilicio penitentie et ueste lugubri. Pudor, contra audaciam quam habuerunt furentes; reuerentia, contra impudentiam falsitatis, ut his illa curent.

uERS. 27.---Exsultent et letentur.  In spemagna fidelium finis, sicut alii de passione. Exsultent et letentur. Illi dicunt, euge anime sue que  letitia fugit, isti non sue anime, sed uota ad Deum conuertunt, et in eius laudibus, non in se, suam letitiam ponunt, que est perpetua.

uERS. 28.---Et lingua mea meditabitur iustitiam tuam.  Hoc fiat, et mei predicatores ex studio nuntiabunt te iustum, qui promissa implesti, et omnia uniuersaliter in quibus laudandus.  Lingua mea. Lingua eius meditata est iustitiam, quando Nouum Testamentum populis predicauit.



PSALMUS XXXu.

uERS. 1.---In finem sermo.  Agit hic de errore quorumdam, etc., usque ad qui tamen imminet omnibus.

Non est timor ante oculos: quia dolus, id est, quia  carni obedit non Deo, cum ratio aliud insinuet, quod uideat Deus etsi non alius: uel, quod uidet ipse iniustus, a Deo scit, ut inueniatur ab ipso eodem quod iniquitas sua est habenda odio apud Deum et omnes homines.

 Primo, asserit mala esse ex homine.

uERS. 2.---Dixit iniustus, etc.  Duo sunt genera peccantium: quia uel infirmitate carnis non possunt sequi iussa legis; uel blasphemi qui libere peccant, quasi Deus non curet hoc; unde est: Dixit, etc.  Descriptio iniqui uiri. Non est timor Dei.  Quia dolus noluit studere legi, qua per ignorantiam excusetur.

uERS. 3.---Quoniam dolose.  Multi inquirunt iniquitates suas, etc., usque ad nec excusantur de  ignorantia.

uERS. 4.---uerba. . Ostendit inquitatem, etc., usque ad ut bene ageret.

uERS. 5.---In cubili. Id est, in corde, in quo sibi complacent opera mala; et hoc est, astitit omni uie, cum studio et mora: inuenit quidem, et sciuit esse mala, sed tamen non odiuit. Noluit.  Non quod non potuit; perniciosius agit contra seipsum qui quod potest non uult. Sunt enim quedam que, etsi uolunt, non intelligere homines possunt, ut: In principio erat uerbum, et ut tamen bene agerent, intelligere possunt. In cubili suo.  Id est, corde, ubi precepit Dominus orare clauso ostio, etc., usque ad sapientia, scilicet carnis, que est inimica Deo.

uERS. 6.---Domine, in celo.  Bona ex Deo  per misericordiam. Quasi dicat: Mala sunt ex homine, sed bona ex misericordia. O Domine, in his, qui celum sunt, id est, arcana scientes, est misericordia tua: et quod ipsi sunt nubes, est a te.  uel in celo, id est, misericordia, etc., usque ad nuntiat uero missa ueritate sua.

Usque ad nubes. Id est predicatores, per quos tonat Deus nuntiando, coruscat miraculis, pluit doctrinis. Qui sunt etiam montes, quos prius sol luce uestit, que post, de eis et si non ab eis, ad infima uallium descendit: ministri enim sunt doctrine, sed Deus illuminat.

uERS. 7.---Iudicia tua.  Quod horum misereris, hos excecas; nulli sunt penitus scrutabilia:  tamen utrosque saluas, hos corporaliter tantum, illos et spiritualiter, in quo magna misericordia.

uERS. 8.---Homines, etc. Etiam temporalia a Deo esse ostendit.

uERS. 9.---Inebriabuntur.  Non potest res exprimi, sed per hanc similitudinem innuit, ut pleni mentem perdant, ne suos iam agnoscant patres, filios, ceterosque amicos. uel, tunc in re ebrii, qui modo sperant. Torrente. Quasi: Impetus erit gratie et misericordie ad inebriandos.  Torrente. Non ut transitoria sit beatitudo, sed copiosa. uel, uoluntas tua in homine omnia rumpit obstacula. uel, sapientia Christi torrens, quia subita et rapida.

uERS. 10.---Quoniam apud te est fons uite.  Apud te, Christe, est fons, id est, initium omnis boni;  et in tuo lumine, quia per eius predicationem uidemus lumen Patris et Spiritus sancti, et ideo pretende, ut in hoc seculo tutius eatur.



PSALMUS XXXuI.

 Psalmus tertius, alphabeti imperfectio: totus de correctione morum.

uERS. 1.---Psalmus Dauid. Psalmus hic est quasi uestis Christi, que totum corpus eius operiat preceptis, et protegat ab aduersis, et quasi sinu consilii foueat. Potio contra illos qui murmurant de flore malorum, labore bonorum, quasi omnia casu agantur, ut mundo, spreto Deo, adhereant. Monet igitur Ecclesia ne quis malignantes imitetur, sed quidquid boni speratur, a Domino postuletur, qui profutura et  eterna dat.

uERS. 2.---Olera herbarum.  Modo est hiems, etc., usque ad quia nondum apparuit quod erimus.

 Olera non hortorum, sed herbarum, id est, uilissima, que per agros sponte nascuntur. Fenum, nobiles, qui facile proficiunt; olera, mediocres: sed et illi cito arescunt, et hi decidunt.

uERS. 8.---Desine.  Ira subita, furor diutinus; sed utraque deserenda, per que peccatur.  Hoc dicitur ei qui adhuc infirmus, etc., usque ad faciendo ad tempus floret.

uERS. 10.---Et adhuc pusillum, etc.  Post istam uitam paruam, etc., usque ad nec uermem conscientie corrodentis sentiebat.

 uERS. 12.---Obseruabit, etc.  Dicto, quod boni non debent malos emulari, etc., usque ad conatur occidere.

uERS. 13.---Dominus autem, etc.  Sic et nos uidentes perituros, irrideamus et presentes, grandis consolatio.

uERS. 14.---Gladium, etc.  Si neque blanditiis neque minis aget, pena aggreditur. Si nec sic proficit, insidiatur dolis, quando bene loquendo mala intendit.

uERS. 16.---Melius est, etc.  Paulo ante de malitia et sustinentia: hic de diuitiis et paupertate.

uERS. 17.---Confirmat autem, etc.  Maxime per exemplum crucis sue. Crux enim Christi finita  est in pena, et manet in gloria: a locis enim suppliciorum transit ad frontes imperatorum.

uERS. 18.---In diebus famis.  Id est, in hac uita, etc., usque ad quanto plus eleuantur, tanto citius ut fumus deficient.

uERS. 21.---Mutuabitur.  Audit uerbum Dei, non reddit operibus. Et non soluet. Id est, non reddit operibus quod auditu percepit. Miseretur et retribuet, etc. De his que accipit, etc., usque ad sequitur largitas.

uERS. 23.---Gressus.  Qui per se tortuosi, quia in peccatis nati. uiam eius.  uia terre non dura, sed latronibus plena est: uel, uiam hominis uolet Deus.

uERS. 25.---Iunior fui, etc.  Tractat hic  iustum nunquam deseri, premia bonorum et penas malorum commiscens cum interiectis adhortationibus.  Ecclesia quasi unus homo loquitur, que in primis temporibus iunior fuit, in fine seculi senuit, in senecta uberi, quia per omnes gentes dilatata.  Iunior fui. Puer in Abel; in prophetis et patriarchis iuuenis; tempore martyrum quasi senex; in fine mundi quasi in decrepita etate.  Iunior, quando initia legis in Adam suscepi; senui, cum in honorabili etate ad ultimum suscepi Christum.

uERS. 26.---Tota die miseretur. uel, de eleemosyna dicit, que a misericordia incipit, et post manum aperit: uel, de spiritualibus.

uERS. 28.---Amat iudicium et non derelinquet  sanctos suos.  Ideo: et tu ama, ut bonis tuis gaudeas.

uERS. 31.---Supplantabuntur.  Supplantare, est plantis foueas insidiarum pretendere.

uERS. 33.---Dominus autem  Consolatio iusti. In manibus eius.  Iob terra tradita est in manus impii, id est, caro: sed animam inuictam educit Deus, ne cedat.

Cum iudicabitur.  uel, non permittit damnari iustum cum iudicabitur ille ab impio; uel, illi impio, scilicet ad malum eius.

uERS. 34.---Et exaltabit.  Quia non nisi exaltatus celestem potest habitare. uidebis  Quod modo credis; dupliciter notat gaudia bonorum;  primo, quia tunc sentient in quantis sint iucunditatibus. Inde, quia uidebunt penas iniquorum, unde gratior est beatitudo liberatis ab huiusmodi malo.

uERS. 35.---uidi impium superexaltatum.  Contra hoc, etc., usque ad cui religato locus nocendi est ablatus.

uERS. 36.---Transiui. Mundum, meliori conuersatione ad Deum tendens: et uidi nichil posse, cum nichil omnia sint in quibus homo gloriatur. Quesiui. In memoriam reduxi: quia boni tunc magis dolent de impiis, quod ab eis sunt separati, cum in melius immutantur. Locus. Eorum mundus est, qui et dissoluetur. Transiui.  Transit, qui presentiam non  attendit, sed nouissima, etc., usque ad cui hec uirtus est, loco beati ponitur.

uERS. 37.---Reliquie. Bona que post hanc uitam relinquentur, uel memoria bona post obitum.

uERS. 39.---Salus autem iustorum a Domino. Hec omnia iustis, totum tamen a Deo, et colligit summatim.



PSALMUS XXXuII.

uERS. 1.---Psalmus Dauid in rememoratione de sabbato.  Ut peccatum, quod prorsus fugere nequimus, semper in memoria habeamus, ut nos ab eo saltem temperemus, hic penitentie inducit multis modis cruciatum, ita ut ipsum Iob uideatur proponere tironibus in exemplum, ut cruciatus amplectantur, minores quidem meritis, quibus ab  eterna pena liberamur.  Sabbatum est requies eternitatis, quam perdere formidat peccati conscius, et habere desiderat grauiter afflictus.

uERS. 2.---Domine, ne in furore tuo arguas me. Primum, captat misericordiam per penas summatim. Arguas me.  Ut pena sit a misericordia ad correctionem, non ab ira ad ultionem.

uERS. 3.---Sagitte.  uindicte quas minabaris Ade, dicens: In quacumque die comederitis, morte moriemini. Quia comedit, infixe sunt et nobis; et non ad horam, sed confirmasti, ut sit usque in finem seculi.  Quoniam sagitte. Numerat que patitur, etc., usque ad quod leuiter potest ledi.

uERS. 4.---Non est sanitas, etc.  Ab  instantia uindicte in Adam exerte. uel, timore future ire terretur, sic ut non sit sanitas in carne: more uerecundi, qui futuris flagellis iam affligitur. uel, a facie ire, quia preuidi faciem ire, id est, quod minaris, ne uideam iram. Non est pax. Grauis dolor ad interiora peruenit a facie peccatorum, quia sanctus super penas corporis affligitur peccatis, putans se grauiora mereri. Non est sanitas.  Captat hic misericordiam a potestate iudicis, et ab infirma persona. Non est pax ossibus. Accipit ossa pro carne. Et exponit quod dixerat, aliud addens: scilicet a facie peccatorum.

uERS. 5.---Supergresse sunt.  uel sustulerunt, id est, quia iniquitas eleuauit caput superbi contra Deum, Deus grauauit, ut fasce, et compressit  ne iam erigatur.

uERS. 6.---Putruerunt.  Narratio, in qua enumerantur miserie. Cicatrices mee.  uel liuores mei; alia littera, id est, peccata mea. Non est sanus qui cicatrices habet, que putruerunt et fetent: ut ab eis auersi adoremus sabbatum, et gemamus: Currentes cum sponso post odorem unguentorum.

uERS. 7.---Miser factus sum.  Dicto qualiliter iniquitates supergresse, dicit quomodo aggrauate.

uERS. 8.---Quoniam lumbi.  Non solum mea infirmitate pecco, sed et diabolus, qui corpus affligit et animam fatigat uanis imaginationibus; et per hoc non est iterum sanitas, sicut et  supra per sagittas.  Lumbi, uel, anima impleta est, etc., usque ad cum uidebimus ueritatem ut est.

uERS. 9.---Rugiebam a gemitu.  Gemitus corde, rugitus uoce: a similitudine bestiarum, quibus se comparat: ut fortior gemitus ostendatur: uirtus patientie quod in gemitum, non in uerba pro rumpit.

uERS. 10.---Ante te omne.  Tale est, quod meretur esse ante te, quia pro peccatis petit.  et ideo non est absconditus, sed auditus gemitus, quia pius est pro liberatione anime: alios non curat Deus. Desiderium meum.  Est oratio, nec unquam desinit orare qui non desinit amare: caritas clamor est.

 uERS. 11.---Cor meum conturbatum est.  Exponit dolores animi, quia uirtus patientie reliquit. Conturbatum, quia mens succubuit passioni sue. Lumen, id est, ratio nuper turbata, quam non habet secum pro ingentibus molestiis.

uERS. 12.---Amici mei et proximi.  Et pro his duobus solatiis gaudet humanitas, sed huic sunt cumulus passionis.  Amici mei. Hactenus confessus est que patitur a se intus, etc., usque ad et hec etiam cuique uersanti inter homines conuenit.

uERS. 14.---Tanquam surdus non audiebam, et sicut mutus non aperiens os suum.  Ad iniquitatem consulentium non aperiens, etc., usque ad contra  dolores corporis rugiebat.

uERS. 16.---Quoniam in te, Domine, speraui, etc.  Quia inter tot mala sperauit in Domino, affirmat se audiendum in commemoratione emendationis. Speraui. Salutaris medicina malis, sperare, non deficere. In te, Domine, qui mutas tristia in leta.

uERS. 17.---Quia dixi: Ne quando supergaudeant mihi inimici mei.  Item caput de infirmis pedibus, cum sit in celo. Non deserit illud quod habet in terra. Dum commouentur pedes mei.  Si commouentur aliquando humana infirmitate, irrident impii unde dolent pii.

uERS. 18.---Paratus sum.  Sciens me deliquisse.  Dolor, quia deliquit: impius se defendit; iustus contra se irascitur.

uERS. 19.---Quoniam iniquitatem meam.  Duo modi perfecte penitentie, confessio et emendatio, per fletus, eleemosynas, et huiusmodi.

uERS. 20.---uiuunt.  Fruuntur mundo, firmati in mundanis, et quotidie plures fiunt.

uERS. 22.---Ne derelinquas.  De preteritis absolutus, cum actione gratiarum auctorem salutis profitens Deum, letus exclamat ne iam relinquatur.  Quia grauior offensio post ueniam.  Exsultatiua conclusio, ut certa spes sit imitantibus.

Ne discesseris a me. Quomodo ergo supra: Ut quid me dereliquisti? uox est ueteris hominis qui  cum eo crucifixus, hic autem in persona propria loquitur.



PSALMUS XXXuIII.

uERS. 1.---In finem.  Quia hic est de eterna beatitudine, pro qua iucundum est transilire, etsi graue sit carni. Docet autem inde de mundo ad Deum transire. Transilitor autem de bona opinione semper contrahit inuidiam iniquorum et calumniam: unde deliberat inter malos tacere, ne quid dicat male. Idithun.  Transiliens eos, id est, remanentes in mundo.  In primis de continentia lingue inter blasphemos et calumniosos: unde et optat noscere finem, ubi hec non sunt.

uERS. 2.---Dixi: Custodiam uias meas, etc.  Monet hic psalmus inter blasphemos,  iniquos, et calumniosos lingue continentiam, certamina, rixas, comprimere: hoc enim silentium multum est utile.  Dixi: in corde deliberaui: ubi sapientes prius deliberant, quam loquantur. uias  Id est, actiones et uerba. Ut non delinquam per fatua, uel otiosa.

In lingua.  Non frustra est lingua in uerbo: quia facile labitur. Posui ori meo. Postquam transiui terrenas delectationes, etc., usque ad docens nos cauere hoc non imitari.  Posui usque eo quod obmutui, etc., usque ad qui causam contentionis querit.

uERS. 3.---A bonis, et dolor meus, etc.  Annuntiandis, etc., usque ad id est, transilientium, locutus sum.  Quod est, malis inuitus silui,  etc., usque ad et si actus transilientis aliquid sunt.

uERS. 4.---Concaluit cor meum intra me.  Si damnabitur piger, etc., usque ad fit auarus dispensator.

uERS 5.---Locutus sum.  Non auditori erudiendo, sed exauditori Deo, a quo intus audior. Et numerum dierum meorum.  Numerus dierum, qui modo sunt, non est uere transilienti; herenti autem esse uidetur.

uERS. 6.---Ecce mensurabiles.  Quasi, noto fine, et diebus qui sunt, attendit ad hec que reliquit, et comparat inuicem. Et substantia, etc.  Qui uidet nichil esse hanc substantiam, etc., usque ad que ante te erit.

 uERS. 7.---uerum tamen.  uidens aduentum Christi, redit ad infirmitatem quam inter uirtutes habet.  Magna sunt que diximus et credimus; sed tamen non est illud eternum, sed uniuersa uanitas. Et pro mutabilitate desiderans eternam, exprobrat humane uite, cui subest, quod dicit. Ne quis putet sanctos a tentationibus alienos. uel, licet mensurabiles dies, licet substantia, nichil: tamen uniuersa uanitas est in rationali creatura, que secundum diuersos uniuersam appetit creaturam. uerumtamen. Quamuis eternis inhio, etc., usque ad cuius conuersatio in celis est. Omnis homo.  Si malus, in secularibus uanus est; si bonus, cum Christo uolenti esse, uana est uita.

 ---uerumtamen.  Diapsalmus. Quomodo omnes sub uanitate et casu; et inde opponit se exspectare Dominum, et petit liberari. In imagine pertransit.  Quamuis ita studeat uanitati, etc., usque ad quia cum miseria et labore appetit terrena. Thesaurizat.  De ceteris uitiis elegit Propheta auaritiam, ad ostendendum quod intendit: ipsa enim est radix omnium malorum.

uERS. 8.---Exspectatio.  Primi aduentus, uel secundi, etc., usque ad non in sacculis nostris.

uERS. 9.---Ab omnibus iniquitatibus meis erue me.  Non solum ab eis, ne reuoluat in ea que transiliui, sed ab omnibus omnino. Imperfectus enim est homo: quia non accepit quod optat; perfectus, qui scit hoc ipsum quod sibi deficit.

 uERS. 10.---Obmutui.  Habitus opprobrio, etc., usque ad et necesse est, quia defeci.

Amoue a me plagas tuas.  Quia tu fecisti me, noli exterminare; tantum cede ut producar; non ut comminuar

uERS. 11.---Increpationibus propter iniquitatem. Quibus humanum genus increpuisti: quod tamen ex merito nostro, propter iniquitates nostras increpuisti, que sunt ad correctionem; aliter enim iniquitas incorrecta permaneret. Corripuisti hominem.  Est dolor informis qui non emendat: formatus, qui eruditionibus formam prestat. Et talis dolor est preceptum, id est, uicem et imaginem precepti habet.

uERS. 12.---Et tabescere fecisti sicut araneam animam.  Siccatam ab amore uirtutum, et cognitionis.  Sicut aranea texit inanem telam in congregatione temporalium. uel, dum extrahit a se iniquitatem sicut aranea, egestione uiscerum moritur.  uel, aranea tenue corpus hahet, nec in terra, sed in alto stat, telas egestione uiscerum texit: sic anima conuersi et afflicti terrena deserit, subtiles operationes timore Dei tabeficata perficit. uerumtamen.  Licet increpetur, licet tabefiant, tamen humana infirmitate uariis rebus confunditur, nisi qui Deum pura mente contemplatur.

uERS. 14.---Exaudi orationem.  Diapsalmus. Iter mala seculi petit sibi adesse et peccata dimitti, ut prospero fine exeat.  Sed quia ego ista non peto, etc., usque ad mouendam misericordiam.

 Ne sileas, quoniam aduena ego sum.  Iam apud te, sed adhuc inquilinus: quia hinc transiturus ad eterna, ubi non ero inquilinus. Aduena apud te.  Non in diaboli ciuitate, sed in tua receptus, de Babylonia ad Ierusalem translatus. Sicut omnes patres. Ne quis ab hac conditione putetur exceptus. Aduena. Meum regnum pro tuo desero. Peregrinus. Adhuc non eligens mihi sedem hic.

Remitte mihi.  Hic sibi petit dimitti, ut certus diiudicium perueniat.



PSALMUS XXXIX.

uERS. 1.---In finem psalmus.  Primum inducit Ecclesiam exspectasse Dominum, et accepisse  eum, et ab eo Nouum Testamentum, quod et multi secuturi sunt: unde percutit omnes superstitiones et inuitat ad mirabilia Dei.

 Hic Christus ex membris.

uERS. 2.---Exspectans exspectaui.  Exspectat, et ingratus: sed exspectans exspectat.  Auctoritas ab antiquis in Abraham et ceteris, etc., usque ad qui noster est per cultum, non aliorum.

Dominum.  Non hominem, qui potest fallere et falli, et qui mecum indiget. Intendit.  Mihi, ut prodesset: non me, ut et malos.

uERS. 3.---Lacu.  Tenebre iniquitatum, infidelitatis scilicet et ignorantie, etc., usque: ad petra contra lutum.  In lacu uero et in luto, gentes idola colentes: uel, omnes terrena amantes.

 uERS. 4.---Carmen.  Non turpe, non theatrale, sed per Nouum Testamentum. uidebunt.  Mirabilia tempore incarnationis facta.  uidebunt, hoc quod primo de prioribus dixit, uidebunt multi populi posteri.

uERS. 5.---Nomen.  Quod est saluator. Quasi: Beatus, etc., qui non temporalia sperat ab eo, sed salutem, quod eius nomen indicat. In Hebreol sepe duplicantur hoc modo genitiui: uel, beatus, est cui est nomen, id est, quo est laus Dei, ut ab eo solo credat salutem, unde est et spes eius. Insanias.  Idola, que fallunt a ueritate: uel, insanie, in spectaculis fallacibus. Ideo pluraliter, ut de omnibus accipiatur. Hec falsa, sed opera tua mirabilia, celum, terra, elidit superstitiones.

 uERS. 6.---Mirabilia tua.  Petrum ambulare super aquas in signo, non in seculo, id est, fructibus seculi.  Salus uerax, insania mendax, non est quod putatur.  uana sunt terrena, insanie, ire et rixe, etc.

Non est qui similis tibi.  Nulli auctores artium. Annuntiaui. Hic Christus in capite et membris. Hec sunt mira Dei, he cogitationes quibus nemo est similis.  Ecce mirabilia: incarnatio, iustitia predicationis, liberatio hominum ab iniquitatibus, confusio inimicorum, letitia sperantium. Primo, rudes et incompositi preparati sunt, ut uerba Christi libenter susciperent.  uide mirabilia Dei. Annuntiaui prius per Prophetas, et post locutus egomet. Multiplicati sunt super numerum.  Super numerum  saluandorum: uel, super hoc quod aliquis enumerare possit: uel, me loquente plures quam olim crediderunt.

uERS. 7.---Sacrificium et oblationem noluisti.  Ut uenit res, noluit quasi uerba promittentia, etc., usque ad sed ille, qui fudit, surdus, non audit. Aures autem perfecisti mihi. Id est, perfecte me intelligere fecisti quid uelles. uel corpus aptasti mihi, ut ait Apostolus ad Hebreos , id est, corpus aptum ad offerendum mihi dedisti.

uERS. 8.---Holocaustum. Holocausta etiam non petisti pro peccato. Pro peccato. Quod supra oblationem, ut de hirco ohgr, id est, emissario, qui cum peccatis populi in desertum mittebatur: uel, possunt  esse due dictiones pro peccato. Ecce uenio  Cum sacrificia cessent, constat uenire Christum.

uERS. 9.---In capite libri scriptum est de me. Ecce statim uenio ut facerem uoluntatem tuam, quia in capite huius libri. uel, sic est prefinitum apud Deum Patrem, qui est caput mei, qui sum liber, id est, forma iustitie hominibus.

uERS. 10.---Ecclesia magna.  Toto orbe terrarum, non parua ut prius: et siquidem insurget timor, non prohibebit loqui. Domine, tu scisti.  Labia sonant hominibus, etc., usque ad ut ad hoc non sim piger.

uERS. 11.---Non abscondi.   ueritatem, promissionem, et saluationem.

 uERS. 12. Misericordia tua.  Amor et timor perducunt me ad te.

uERS. 13.---Capillos.  Bene in comparatione delictorum capilli ducti sunt. Nam ideo in ueteri Testamento sacerdotes radebantur, ut sic carnis uitia deposuisse uiderentur.

uERS. 14.---Complaceat.  Complaceat, Trinitatem personarum; tibi, singulariter unitatem essentie signat.  Complaceat, ait, non diffidens de potentia Dei, si adsit uoluntas. Quasi: Si tu uis, potes, Domine. Respice.  Respectus eius nostrum est auxilium.

uERS. 16.---Qui dicunt mihi: Euge, euge.  Et qui bona dicit malo animo, et qui mala dolose laudando, uterque malus est et cauendus. De primis  dixit: Qui uolunt mihi mala; de secundis: Qui dicunt mihi: Euge, euge.

uERS. 17.---Et dicant.  Hec est eorum exsultatio: hec enim professio in eternum gaudentes efficit Christianos.

uERS. 18.---Ego autem.  Hoc Christus ex forma serui: ne quis gloriam predicte letitie sibi arrogaret. Mendicus, qui sibi non sufficit. Ne tardaueris.  Nisi breuiati essent dies, etc., usque ad qui iam quesita nutriunt.



PSALMUS XL

uERS. 1.---In finem.  Intellectus filiis Core, ut quamuis pauper et passus, etc., usque ad Apostolo dicente: Mihi autem, etc.--- Quasi  unius hominis uox est capitis et corporis.

uERS. 2.---Beatus. Irridetur qui colit pauperem mortuum; sed beatus.  Propheta intelligentem super egenum et pauperem concelebrat.  Prius Propheta a se, post inducet Christum. Qui intelligit.  Nota qui intelligit, ut et non petentibus detur: qui petenti dat bene facit, qui tacentem intelligit, beatus sine dubio est.

uERS. 3.---Dominus conseruet.  Bene optat Propheta intelligenti super egenum et pauperem, quod est certa promissio. Et uiuificet.  In futura uita, uel, hic per iustificationem.

uERS. 4.---Dominus opem.  Ne putes beatum requiem hic habere: dolores ei mitigat, et precatur  ne hominis infirmitas duris superetur; quasi, lectus quietis sunt hec bona temporalia: sed Deus facit hec doloribus plena, ne in eis spes habeatur. Lectum.  Uniuersum enim stratum, id est, mundanam felicitatem prouide conuertit Deus in angustias.  Hic trepidus ipse misericordiam petit: quia qui se peccasse sciebat, his iure tradi timebat: sed ne famuli Dei his afflicti uideantur a Deo deserti, cum ipse Deus pertulit talia; unde dicit: Inimici mei dixerunt. uel, lectus doloris.  Caro, in qua peccatum, etc., usque ad quando Adam infirmatus est preuaricando. Opem  In infirmitate carnis, que grauat animam. Stratum.  Est aliquod terrenum quod infirmus, etc., usque ad pro domo eterne habitationis.

 uERS. 6.---Inimici mei.  Dominus de passione sua, que secundum egenum fuit.  Inimici mei. Hec de Christo specialiter dicta sunt, sed et de membris dici possunt: et hodie fit tribulatio, ut nomen Christi exstinguatur: sed per mortem suam et suorum magis Ecclesia creuit.

uERS. 7.---Et si ingrediebatur.  Nota tolerandos malos.

 Non solum aperti inimici, sed et qui simulabant se amicos.

uERS. 8.---Egrediebatur foras. A sinu ueritatis, malus ingressus, malus egressus. In idipsum.  Id est, uno consilio omnes aduersum me susurrabant. Susurrabant.  Non audent detegere consilium, quia in scelere socii sunt omnes: cum pauci  soleant esse auctores scelerum.

uERS. 9.---Nunquid.  Qui habet potestatem ponendi animam, nonne habet et resumendi eam?

uERS. 10.---Speraui.  In membris, quia alii fratres in illum aliquid sperabant, quia talis uidebatur ut ceteri. Sic et esurire in pauperibus se dicit.

uERS. 11.---Tu autem, Domine.  De resurrectione, que est gloria egeni, ad confirmandam spem fidelium. Et retribuam eis. . Quia enim dispersi sunt per mundum, ad admonitionem est, nondum ad damnationem.

uERS. 13.---Me autem.  Affirmat quod orauit.

uERS. 14.---Benedictus.  Laudatiua conclusio, exposita passione et resurrectione. Deus Isrel.   Iudei sunt capsarii nostri, qui nobis codices portant: nos Isrel. Aliter putassent pagani ficta que dicuntur de Christo et Ecclesia, sed uincuntur testimonio inimicorum. A seculo, etc.  Ex quo omnia cepta sunt administrari usque in seculum futurum, ubi omnia eterna.

Fiat.  Geminatio ostendit hoc ab omnibus esse faciendum. Pro fiat, in Hebreo scribitur, amen, amen, quod Aquila, uere, uere, transtulit, uel fideliter. Et finit hic primus liber Psalterii secundum Hieronymum.



PSALMUS XLI.

uERS. 1.---In fine intellectus.  Core interpretatur Caluaria. Filii ergo, etc., usque ad, cui  obuiat malorum insultatio.  Filii Core, id est, filii calui, etc., usque ad uerbum puerorum deridentium Eliseum.

uERS. 2.---Quemadmodum desiderat, etc.  uox hec conuenit catechumenis, et etiam omnibus adhuc peregrinantibus.

Ceruus. Ceruus senio grauatus, excrescentibus pilis et cornibus, serpentem naribus haurit: unde ueneno estuans, fontem ab bibendum ardentissime desiderat; quo hausto, cornua et pilos deponit.

uERS. 3.---Sitiuit.  Determinat desiderium suum, quia poterat intelligi desiderare ceruus fontem causa bibendi, uel lauandi; hic omne desiderium esse ad Deum ostenditur. Quando ueniam. Quod citius est Deo, tardum est hominis desiderio.  Talis ceruus dum currit, patitur insultantes; unde: Fuerunt mihi lacryme mee panes. In prosperis etiam, que despicit, sicut in aduersis. Panes.  Non amaritudo, uel peremptio, sed panes.

uERS. 5.---Hec recordatus sum.  Dum querunt, Ubi est Deus tuus? ego etiam sum meditatus per omnia uisibilia hec, et per ipsam animam meam, ut per ea exteriora, inuisibilia Dei inueniam. Ecce intellectus tituli. Effudi.  Ad intelligendum et attingendum dilataui super seipsam. Effudi.  uel letatus sum. Liquefacta est anima mea in me; non extra, sed in se compuncta reuertitur. Etsi uisibiliter Deum non uideam, cogito tamen quod per Ecclesiam, in qua admirabiles sunt sancti, ad Ierusalem celestem perueniam,  captus suauitate laudis angelice, que suscipitur mente. In locum tabernaculi.  Tabernaculum Dei in terra, etc., usque ad, id est, de refectione eterna gaudentium. In uoce exsultationis.  De eterna festiuitate sonat quid dulce cordi: unde rapitur ceruus ad fontes aquarum, et mulcetur. Sed quia perstrepit mundus, et caro grauat animam: comparans hec tristitia illis iucundis, ait:

uERS. 6.---Quare tristis? etc.  De perturbationibus contra quas ratio confirmat animam sensualem spe Dei. Quare conturbas?  Qui, si inuestigas, nichil est in mundo quare hoc debeas: spera potius salutare remedium adhuc, et si non modo, plene in futuro. Spera.  uel sperare potest, quia adhuc in presenti confitebor, id est, de  peccatis penitentiam agam, ut tibi non obsistam.

uERS. 7.---Ad meipsum. Conuersus ad Deum dicit ex seipso conturbationes, ex Deo finem earum: unde in eo est ei spes. Et hoc est ad meipsum, uel a meipso.  Ecce qui superius corrigebat animam ad conditionem hominis, reuersus dicit hic animam a se turbari, que nisi uitia carnis essent, tranquilla permaneret. Ecce ex qua diuersitate constat homo. Quasi: propterea, id est, propter conturbationes anime, memor ero.  Id est, festino ad te, quia excludis mala omnia. Ecce remedium, quo euadat conturbationes: unde pro quibus sit memor, subdit: De terra Iordanis, ubi Dominus consecrauit baptismum, in quo humiliati lauantur, et  fiunt terra fructifera.  Horum memor malis non turbatur. Propterea memor.  Qua ad me turbatur anima, ideo memor, etc. Nemo currit ad remissionem, nisi qui sibi displicet, nisi qui se fatetur peccatorem: quod notat Hermoniim; nemo confitetur nisi se humiliet, quod notatur in modico. Iordanis.  Descensio. Descende ergo ut eleueris.  In Iordane Dominus baptisma consecrauit, in quo humiliati lauantur, et fiunt terra fructifera, que reddit fructum tricesimum, sexagesimum et centesimum . Hermoniim.  Paruus mons iuxta Iordanem, etc., usque ad quia non in superbis, sed in humilibus memor Dei est.

uERS. 8.---Abyssus abyssum.  Decet ut  sim memor, etc., usque ad et propter hec omnia oro in aduersis, et hoc est: Apud me oratio.  uel abyssus abyssum inuocat, id est, iudicium quod intulit Deus peccanti, etc., usque ad quia timet iudicia. Cataractarum. Cataracte ad litteram sunt ostia fluuiorum.

uERS. 9.---In die.  Id est, in prosperis, etc., usque ad unde uiuamus in aduersitate. Apud me oratio.  Oratio in conturbationibus est mihi, et hec apud me.

uERS. 10.---Quare oblitus.  Quare nunc me pateris his miseriis uexari? uidebat que dulcedo patrie, et pericula mundi horrebat.

uERS. 11.---Dum confringuntur ossa.  Quasi ossa franguntur, dum uirtus patientie affligitur,  quod irrident mali. Hec est exprobratio illa: Dum dicitur mihi: Ubi est? uel nullus est, uel de te non curat.



PSALMUS XLII.

In finem psalmus Dauid.  Corporis Christi, quod hic gemit inter zizania, id est, inter malos, habens cum eis multa communia, nasci, mori, prospera et aduersa: cum quibus  exclamat: Iudica me, etc.  Psalmus iste contra pressuras, ne et ipse retrahant nos a Deo.  Conqueritur de commistione malorum, et precatur separationem.

uERS. 1.---Iudica me.  Non petit peccata sua discuti, quod periculosum est, sed causam ab impiis parari, ut sit cum electis: unde addit: Et  discerne. Gens non sancta est iniquus, et dolosus, a quibus in iudicio separatur: sed et hic ne ab eis corrumpatur.

uERS. 2.---Quare tristis incedo?  Causam tristitie querit, que est peccatum, ut causa letitie iustitia. Isaias propter peccatum: Modicum quidem contristaui illum, sic enim punit Deus.

uERS. 3.---Emitte lucem tuam.  Quia, eo ueniente, tolletur omnis tristitia confusionis.  Quia certi iam pignus habemus, quia ea ipsa, id est, lux et ueritas, deduxerunt a peccatis Ecclesiam presentem, que est tabernaculum.

uERS. 4.---Et introibo. Sicut pontifex ad Sancta sanctorum.  Et introibo. De letitia finali,  pro qua laudat in tribulatione, qui supra tristis erat unde et se confortat.

uERS. 5.---Confitebor tibi in cithara.  Qui precepta Dei facit, et non patitur, in psalterio confitetur: qui uero facit et patitur, quod est ex inferiori natura, in cithara, que ab inferiori resonat, sicut psalterium a superiori. In cithara.  Ecce qui supra fuit tristi de malis seculi, de bono intellectu sibi gaudium facit. Quare conturbas me?  Frequenter, et uehementer persuadet seculi tristitiam fugiendam, que patientiam, caritatem et spem exstinguit, et totam uitam confundit. Salutare uultus mei.  Et alibi: Miserere mei, etc., usque ad eleemosyna, et oratio que illis duabus alis uolat ad Deum.



PSALMUS XLIII.


uERS. 1.---Ad intellectum.  Non sic querant sibi fieri, etc., usque ad et hec non amentur.  Distinguit beneficia Dei, que incipientibus data sunt in mundo, perfectis in celo.

Ut magis sit mirum relinqui presentes, recolit preterita.

uERS. 2.---Deus, auribus.  Primum dicit: Deus, quod facere solet letus uel grauiter afflictus.

Audiuimus. Ut maior fides sit rei, ne putetur ambigua.

Patres. Non iuuenes, ut uideantur ueri nostri, qui suis certa dicerent.

 Opus quod, etc.  Et si semper operetur, tamen operari dicitur, quando aliquod signum nouitatis ostendit.

uERS. 4.---Sed dextera tua.  Id est, bonus successus, quem eis dedisti. Et brachium tuum, etc.  Id est, fortitudo; et illuminatio, id est, sapiens consilium: quod totum fecisti ex beneuolentia tua.

uERS. 5.---Tu es ipse rex meus et Deus meus.  Tempora mutata sunt; auctor non mutatur.

uERS. 7.---Non enim in arcu meo sperabo.  Minor uirtus hominis, quia minus ualet in bello.

Gladius. Maior uirtus, que in bello plus creditur ualere.  uel, gladius meus non saluabit me, sed tu, quia et in hoc seculo saluasti, ne nos traherent  post se, et eos pudere fecisti: et ideo tunc laudabimur.

uERS. 8.---Saluasti, etc.  Nota etiam preterita dicta, pro futuris esse accipienda.

uERS. 10.---Nunc autem repulisti.  Diapsalmus. Enumerat mala que hic fecerunt boni, non tamen obliti Dei.  Exaggerat mala, ut beneuolentiam iudicis impetret. Confudisti, dum hic ab iniquis habentur opprobrio.  Hec uere futura, etc., usque ad hoc est ieiunium non abstinentie, sed luxurie.

uERS. 11.---Auertisti.  Pro deficientibus. uel, auerti, est hostem fugere; unde: Si uos persecuti fuerint in una ciuitate, fugite in aliam.

 Diripiebant. Hoc fugatis contingit, ut cadant in predam, qui hostibus nequeunt resistere.

uERS. 12.---Dedisti nos tanquam oues escarum.  Persistentes in fide. Hic diuersi martyres, id est diuersa martyrii genera: alii esca feris, alii traditi gentibus in seruitutem; unde dicit: Tanquam oues escarum, ubi notatur quorumdam mactatio.

uERS. 13.---uendidisti populum tuum sine pretio.  Dum dantur alienigenis et nullus acquirit: quod fit ad probationem uel correctionem; uel nullus pro eis acquiritur, uel si quis, pauci tamen.

uERS. 14.---Opprobrium uicinis.  Grauis afflictio a uicinis ingeritur, quia non transitorie dicitur, quod a circumstantibus irrogat. Derisum his qui in circuitu.  Derisus est uox confusa letitie,  insultationem immoderata hilaritate denuntians. Contemptus est abiecta uilitas.

uERS. 15.---In similitudinem gentium.  In similitudine Christi gentibus sunt appositi, quando eos comparibus penis affecerunt.

uERS. 17.---Exprobrantis.  Exprobrare est in faciem maledicere; obloqui est absenti detrahere, et dolose mordere.

uERS. 18.---uenerunt super nos.  Quia non erant in nobis per culpam.

uERS. 19.---Non recessit.  Ita quod retroiret, etsi aliquando descendit contemplatione deitatis. Declinasti.  Semite nostre erant in uoluptatibus et prosperitatibus seculi: sed tulisti eas de sua uia, et ostendisti arctam uiam, que ducit ad  uitam.  uel et declinasti, id est, opera nostra de lege tua pendere fecisti. uel, non declinasti , id est, non permisisti declinare et deuiare semitas nostras. Semitas, id est, opera; a uia tua, id est, a lege; ideo quoniam humiliasti nos.

uERS. 20.---Umbra mortis.  uel, hec mortalitas, umbra mortis est: uera autem mors est damnatio cum diabolo.

uERS. 21.---Si obliti sumus nomen Dei.  Iste est intellectus filiorum Core, qui propter hec omnia mala non obliuiscuntur Deum, scientes quia Deus requiret ista.

uERS. 22.---Nouit.  Noscere dicitur Deus et quod nouit et quod te facit noscere. Nouit, quoniam requiret propter te, ut tu inuenias te, et gratias  agas ei qui te fecit, ut in Petro actum est, qui probauit quid posset. Propter te mortificamur.  Non pro criminibus nostris, sed ut fides tua gentibus augeatur.

uERS. 23.---Exsurge.  Precatur auxilium, ut hic afflictis tempore resurrectionis subueniat.  Hactenus non obliti; et ut perseueremus: Exsurge, quia propter te mortificamur.  Et si sciunt Christum non dormire, et sibi resurrexisse, precantur tamen resurgere per fidem, non sibi, sed gentibus, que putant mortuum. Si enim et illi crederent surrexisse, credentes in eum non persequerentur, sed et ipsi crederent.  uel exsurge, conforta.

 Obdormis. Negligere uideris. Quare etsi nesciamus, tu scis quare: uel pro culpa, uel pro utilitate. Quod si pro culpa, utinam abesset; si pro utilitate, utinam adesset. Quosdam repellis, quia faciem, id est, cognitionem tuam, ab eis subtrahis: obdormis quibusdam qui gemunt de malis.

uERS. 24.---Quare obliuisceris? id est, non das spiritum fortitudinis, sine quo inopes. Et tribulationis.  Quia eam non mitigas, etc., usque ad qui facile cedunt illicitis motibus, et herent terrenis.

uERS. 26.---Exsurge, Domine. Hic sine dormitione exsurge ponitur, quod ad resurrectionem pertinet, in qua est spes omnium fidelium; in qua humana destruitur captiuitas; per quam sumus adiuti  et liberati. In terra uenter.  Qui genua figit terre, habet quo plus humilietur: qui uero plus humiliatur ut et uenter hereat terre, non habet ultra quo plus humilietur. Exprimit ergo nimiam humiliationem, ut quia uenit ad summam, iam adsit Dei miseratio. uel plangit eos qui sunt uenter, id est, carnales, et heserunt, id est consenserunt iniquis.



PSALMUS XLIu.

uERS. 1.---In finem, etc.  Epithalamium, id est, laus thalami. Canticum pro commutandis et pro dilecto, id est, sponsa et sponso, scribitur filiis Core, ut uenerentur. Hic enim describitur per quem commutabuntur, quia laus sponsi et sponse hic cantatur.  Propheta preconia Dei se eructaturum  promittit.

uERS. 2.---Eructauit.  Intus enim fatur Propheta, etc., usque ad antequam sit quod facturus est. Consilium uero Patris est uerbum.

Bonum. Quo omnia bona facta sunt. Dico. Id est, uerbum profero: idem hic quod prius; sed in ipso uerbo omnia opera Dei esse dicit; unde: Quod factum est in ipso uita erat, ut nichil sit in opere quod non prius fuit in consilio. De hoc dicitur: Semel locutus est Deus.

Calamus. Non sono, qui transit, comparat uerbum: sed scripto, quod manet. uel, uelociter, quia non aliud post aliud, sed omnia simul in uno uerbo eterno.

uelociter. uirtus prophetie, que non sub cruciatu  humano cogitat quod de arcano diuinitatis aliis diuulgat.

uERS. 3.---Speciosus forma.  Incipit de laude sponsi prius a forma. Benedixit. Priora dixit Propheta ex persona Dei, hec ex sua; uel omnia ex se. uel, eructat uerbum, qui dicit Deo hymnum.

Dico opera.  ad laudem eius, qui ex eo. Lingua, calamus. Quia quod dico, et scribo. uel, uelociter: quia cito uentura que scribo.

 In labiis. Quia, eo loquente, mundus gratiam reconciliationis accepit.

uERS. 4.---Accingere.  Hic laudat eum a potestate; et tu talis accingere.

uERS. 5.---Specie tua et pulchritudine. Species ad  humanitatem, in qua mundo apparuit; pulchritudo ad Deitatem, qua omnia decorat.

Intende. Hominem pereuntem miseratus respice.

Prospere. Liberans homines.

Procede. De utero uirginis, ut sponsus: uel, ab his uictis ad alios uincendos.

Regna. In fide hominum tuam potentiam ostende, qui semper regnasti. Et per hoc, quia et per te, et per tuos ueritatem doces, qua falsitatem nostram destruis. Et quia mansuetus ferendo malos, ut quando pro inimicis orauit, sic et sui: Et quia iustitiam uite ostendit. Et quia deducet te inoffense per cursum totius uite, uel de populo ad populum

Mirabiliter. Quia omnes mirabuntur, uel, quia miracula faciet.

 uERS. 6.---Populi sub te cadent.  Id est multi de suis inimicis supponent se sibi, et hoc ratione uel uoluntate. Hoc est quod titulus dixit: Pro his qui commutabuntur ex filiis Core.---In corda.  Inimicorum tuorum, ut sint amici, sicut Saulus.

uERS. 7.---Sedes.  Hic a iudicio: Sedes ad iudicium pertinet. uirga.  Regula diuine equitatis, que uere recta et nunquam curuatur: hec iustos regit, iniquos percutit.  Nemo sibi multum de misericordia presumat, blandiatur: quia uirga directionis, si alios regit, alios conterit: regit spirituales, conterit carnales.

uERS. 8.---Dilexisti.  uel, quia dilexisti iustitiam, etc., reddita sunt hec premia, fecit te regem,  dando nomen quod est super omne nomen.

Et odisti. Si homo iniquitatem in se odit, cum Deo facit: odit Deus iniquitatem, oderis et tu.

O Deus.  Bis ponitur in Greco aperte, alter uocatiuus, alter nominatiuus. Iste unctus est, ille lapis quem Iacob unxit.

uERS. 9.---Myrrha, etc.  Hic laudat Propheta sponsum ab uxore et ornatu; primo ab ornatu.  Myrrha et gutta. Odores bene adhibentur nuptiali thalamo, etc., usque ad id est, redemptio, per aquam baptismi. Eburneis.  In ebore castitas, quod prius obscurum serris et limis lucidum fit, ita sancti per sectiones et attritiones diuersorum suppliciorum elimati, uirtutum uarietate fiunt lucidi. Filie regum.  Terrenorum, non curantes honorem  patrum, etc., usque ad et ad semen excitandum susceperunt.

uERS. 10.---Astitit regina, etc.  Hic ab uxore commendat sponsum. uarietate.  Etsi sit unitas in caritate, tamen auro, id est, doctrina Apostolorum, cocco martyrum, gemmis uirginum, purpura penitentium ornatur.

uERS. 11.---Audi, filia.  Laus sponse summissior, sed quadruplex, a forma, a gloria, ab adolescentulis, a prole.  Audi, filia. Alloquitur Propheta reginam, tanquam unus de patribus. Iudei uiderunt et occiderunt, tu audi Euangelium, et credendo uidebis Deum: hic per imaginem, in futuro  per speciem. uel, Audi prophetias, que incarnationem predixerunt, et uide impletas.

uERS. 12.---Et concupiscet rex.  Hic laudat eam a forma.

uERS. 13.---Tyri.  Per Tyrum, uicinam Iudee, gentes designantur; unde mulier Chananea Ecclesie figura.  Tyri, gentium, a parte totum. In muneribus.  Ut se offerant, etc., usque ad gentes scilicet, que sunt in angustia peccatorum.

uERS. 14.---Omnis gloria.  A gloria sponse, ut supra a potestate sponsi. Ab intus.  uel intrinsecus. Sit ergo eleemosyna in occulto, ubi Deus uidet. uel non in circumcisione manufacta, sicut in ueteri lege, sed in spiritualibus. Fimbriis.  Finis uestis significat finem mundi uel hominis.  Aureis. Non deauratis, ut supra, sed aureis, quia in fine tota perfectio est, ubi caritas inuenitur plena.

uERS. 15.---Adducentur regi.  Hic laudatur sponsa ab amicabus, ut supra a iudicio.  Adducentur, oportuna predicatione. Post eam.  Prius unitas dicitur, post enumeratio partium est distincta, cum dicitur: uirgines et proxime.

uERS. 17.---Pro patribus tuis nati sunt tibi filii.  uel pro antiquis patribus, idolorum cultoribus, nati sunt Apostoli, principes predicationis.  uel post prophetas Apostoli, post Apostolos alii.

Cantatur hic psalmus de festo beate Marie uirginis, quia que de Ecclesia generaliter hic dicuntur, ad Mariam specialiter referri possunt. Cantatur etiam  pro uirginibus, quia ibi dicitur: Adducentur regi uirgines. Et pro Apostolis, quia ubi dicitur: Nati sunt tibi filii. Item de natiuitate Domini, quia ibi agitur de laude sponsi et sponse et de nuptiis Christi et Ecclesie, quarum desponsatio facta est in uerbi incarnatione.



PSALMUS XLu.

uERS. 1.---In finem.  Psalmus Dauid, alicuius fidelis de Iudea, ut sit certius testimonium.

Pro arcanis. Pro manifestatione arcanorum, quod Deus sit homo, quod salus promissa utrique populo, quod cecitas contigit in Isrel, quod Apostoli transierunt ad gentes, quod pax in terra; unde: Conflabunt gladios suos in uomeres et lanceas suas in falces  .

Filiis Core.  Filii crucis. De arcanis, id est, de aduentu Christi loquitur.

uERS. 2.---Deus noster.  In aduentu Domini omnis spes habenda ostenditur, etiam in transitu Apostolorum ad gentes. Inuenerunt nos nimis.  Nos enim fugiebamus eas. uel, inuenerunt nos expositos per Adam. Nimis, tanto potentior qui liberat.

uERS. 3.---Turbabitur terra, et transferentur montes, etc.  Iudea, quasi arida: sine idololatria, amaritudine gentium circumdata. uel, mare.  seculum.

Cor maris. Immanitas gentium

 uERS. 4.---Sonuerunt et turbate, etc. Contradicentes, gentes: uel Apostoli predicando.

Et turbate sunt aque eorum. Ad sensum fit relatio, non ad uocem: id est, aque maris, scilicet populi, uel doctrine eorum, que infatuate sunt, coruscante doctrina Saluatoris; unde: Absorpti sunt, etc. Et hec est uirga Moysi, que deuorauit uirgas Magorum.

uERS. 5.---Fluminis impetus.  Diapsalmus. Quia Ecclesia in Christo fundatur, cui gentes et regna subiiciuntur.  Quasi dicat: Ita seuit mare; sed inter hos fluctus et sonitus non timent, qui ad illud refugium confugerunt.

uERS. 6.---Adiuuabit eam.  uel, uultu, id est, demonstratione auxilii sui, cum adiuuando se  indicat. Mane. In ipso boni operis principio; et hoc, diliculo, id est, per illuminationem sancti Spiritus, qui est lux quasi diei.

uERS. 7.---Dedit. Quasi magnum premium. uocem. Predicationem, ad quam tremuit terrenus. Tremet metu iudicis.

uERS. 8.---Dominus uirtutum.  Breuiter definit quid sit Christus. Nobiscum. Quasi: Qui misit angelos, iam ipse uenit, et est nobiscum, quia nobiscum susceptor; ergo: uenite, quasi iam securos uos inuito. Noster. Non nisi filiorum crucis. Deus Iacob. Qui tanta nobis dedit quanta dedit Iacob: non enim illius tantum est Deus.

uERS. 9.---uenite et uidete.  Diapsalmus. Magnalia incarnationis. Posuit. Quasi signa, ad uocandum  populum. Prodigia. Ut de partu uirginis, et stella, et ceteris. Auferens bella.  Quia per eius aduentum idololatria et superstitio totius orbis perit, uel, tunc temporis pro eius presentia orbis pacatus fuit.

uERS. 11.---uacate.  Si combusta sunt arma, uacate, non habentes unde pugnetis.



PSALMUS XLuI.

uERS. 2.---Omnes gentes.  Quasi diceret: insultant, pueri, dicentes: Calue, calue, uos omnes gentes ad quas transiuit gratia: Plaudite, etc. Gentes ad quas transiuit gratia, et quos in priori psalmo ad fidem uocauit, inuitat ad laudem.

uERS. 3.---Excelsus.  Potens quod uult.  Terribilis.  Quia iudicaturus in potestate.

uERS. 4.---Subiecit populos nobis.  Hoc hominibus fidelibus conuenit, quibus omnes extrinseci subiecti sunt, uel, sibi subiecit nobis associandos. Populos, Iudeos. Nobis.  Uniuersali scilicet Ecclesie; hoc dicere conuenit omnibus fidelibus, quibus extrinseci subiecti sunt. Sub pedibus.  Per pedes, predicatores accipe, quibus populi subiecti sunt.  Sub pedibus. Sic est exaltata Ecclesia, ut nondum credentes sub pedibus habeat.

uERS. 5.---Elegit nobis, etc. uel in persona Apostolorum, elegit nobis dare hereditatem suam, multorum populorum, ut colamus eam, gladio predicationis corda eorum ferientes, et malitiam destruentes.  Hereditatem.  Celestis hereditas, pulchritudo est Christiani populi, in qua speciosus erit fulgens ut sol, qui nunc est abiectus. Speciem Iacob quam, etc. Id est, similes Iacob uel signatos per Iacob, qui terrena dant pro celestibus, ut Iacob fecit, quod fuit gratia Dei, quia eum dilexit, Esau reprobato.

uERS. 6.---Ascendit.  Diapsalma ascensio et regnum Dei describitur, unde instanter monet psallere. In iubilo.  Gaudium admirantium Apostolorum, etc., usque ad quod nec taceri potest, nec exprimi ualet.

uERS. 7.---Psallite.  Operibus laudate: ualde est salutare quod tam crebro repetitur, quia Deus est qui creat, et rex creata gubernans.

uERS. 8.---Omnis.  Non ut Iupiter Crete,  Mars Thracie. Sapienter. Docet quomodo sit psallendum. Olim sine sensu psallebant, dum lapides colerent.  Nemo sapienter facit quod non intelligit.

uERS. 9.---Regnabit.  Modo impleta est hec prophetia: Deus sedet super sedem sanctam. Sedem sanctam.  Throni, uirtutes, et sancti.

uERS. 10.---Principes populorum.  Primitiui omnium gentium conuenerunt credendo in Christo, quia, expulsis Iudeis, gentes in filios Abrahe succedunt, habentes promissionem, quia Iudei superbierunt.  uel dii fortes, Apostoli scilicet, quos neque mors, neque uita separabit a caritate Christi. Eleuati, miraculis et doctrina.



PSALMUS XLuII.


uERS. 1.---Psalmus uel laus cantici filiis Core secunda, etc.  Primo die, fecit Deus lucem, etc., usque ad de qua hic cantatur filiis Core.  De fundatione ciuitatis, quam commendatiue describit.  Commendat ciuitatem, etc., usque ad a stabilitate eterna.

uERS. 2.---In monte sancto, etc.  Hic est mons ille, etc., usque ad super quem fundata est Ecclesia.

uERS. 3.---Fundatur exsultatione.  Quasi dicat, que prius maledictionibus subiecta, etc., usque ad ipse est Christus, qui per uniuersam Ecclesiam gaudia dilatat. Mons Sion latera.  Quicunque  alicui herent, latera eius dicuntur, etc., usque ad item ab aquilone pandetur omne malum, etc.

uERS. 4.---In domibus. uel, in gradibus, id est, secundum gradus meritorum, quia in singulis distinctim dabit cognitionem sui. Cum suscipiet eam. Tutandam, et quid opus est? Quoniam reges contra. Sed uidentes per fidem, sic scilicet quod tam digna est hec ciuitas admirati sunt, etc.

uERS. 5.---Reges.  Principes Iudeorum. Congregati. Ab Herode sciscitante locum natiuitatis. Conuenerunt. Concorditer dicendo: In Bethlehem Iude secundum Scripturas.

uERS. 6.---uidentes. Que in prophetis legerant. Admirati sunt. De tanta gloria, non leuiter uel otiose.  Sed conturbati. Pro peccato, et Commoti sunt. Ad fidem, et tantus fuit pauor, ut corpus tremeret.

uERS. 7.---Ibi dolores ut parturientis, Penitentie, uidentes ita; sed:

uERS. 8.---In spiritu uehementi, Herodis. Conteres naues-Tharsis. Quia, in Tharso, Cilicie naues que Magos transposuisse in patriam suam credebantur, confracte sunt ab Herode. Tharsis.  Cilicia regio a Tharso, etc., usque ad decursis omnibus concludit. Ergo:

uERS. 9.---Sicut audiuimus. In ciuitate Domini uirtutum, quia ibi custodes angelos deputat. Repetit. In ciuitate Domini uirtutum, in ciuitate Dei nostri. Id est, Catholica Ecclesia, ne sibi hoc nomen conuentus hereticorum usurpet. Ne autem putetur temporalis,  addit: Deus fundauit eam in eternum. Non ad horam, ut prius tabernaculum Moysi

uERS. 10.---Suscepimus, Deus, misericordiam tuam.  Agens gratias de aduentu Christi, monet de gradibus Ecclesie distribuendis, per quos Saluator possit agnosci. In medio templi. Ierusalem: grauius accusantur, qui contemnunt eum, qui in medio eorum conspectus est. Per hoc notatur incarnatio Christi, qui secundum quod homo, presentatus est in templo.

uERS. 11.---Dextera.  Hac parte iusti locantur.

 Suscepimus, Deus. Quo ordine fundata, uel quod audiuimus et uidimus. Templi tui.  Id est, populi non sucipientis misericordiam, qui multis:  ut nulla uideantur esse grana, sed tamen nonnulla, quia secundum nomen. Secundum nomen.  Quod ubique diffusum est, quia nullus est, et si nesciat cultum, qui huic nomini non se subiiciat. uel secundum nomen. Hoc est, sicut reuerentia tui nominis, etc., usque ad tua propitiatio iustificauit multos, qui omnes laudant.

uERS. 12.---Letetur.  Etsi laborent iusti inter spinas, etc., usque ad eorum est modo colligere, Dei est separare. Mons Sion et exsultent.  Ecclesia, que est in speculatione populi. Filie Iude propter iudicia tua, Domine. Sancte femine. Per Iudam, gens earum ostenditur, que est propter Christum, qui de Iuda, et he exsultent, ut in utroque sexu Ecclesia sit.  Causa letitie iudicia  futura, ubi se sciunt ad beatitudinem uenturas. Qui intus sunt, letentur; uos qui extra, circumdate.

uERS. 13.---Circumdate. Honores exhibendo. Complectimini eam. Charitate. Narrate in turribus eius. Ponite corda uestra.  Predicate aliis in concordia Apostolorum, etc., usque ad ne per letitiam remissi lentescant.

uERS. 14.---uirtute eius.  uirtus ciuitatis caritas est, quam nichil uincit; unde Salomon: Dilectio fortis est ut mors.  In uirtute Ecclesie monet ponere corda. Distribuite domos eius, ut enarretis in progenie altera. Id est, officia distincta, etc., usque ad quem primum Dominus elegit.

uERS. 15.---Quoniam hic est, etc. Hoc est quod  narrandum est, breuis sententia, sed que omnia concludit. In eternum, contra illos qui temporales homines Deos faciebant.



PSALMUS XLuIII.

In finem, psalmus, etc.  Agit Propheta de amatoribus mundi, et Christo redemptore, non illorum, sed contemptorum mundi, ut deiectus in mundo non appretietur elatos.  Qui colunt Deum, etc., usque ad attentos facit ad noua et ad ingentia.

uERS. 2.---Odite hec, omnes gentes.  Nullum excipio, etc., usque ad quando scilicet separabuntur zizania a tritico, oues ab hedis.

uERS. 3.---Quique terrigene. ( Nulli sermonem subtraho, audiat heres terre, propter iudicium:  iustus, propter regnum.

uERS. 4.---Os meum loquetur.  Commendat dicenda. Sapientia ad diuinas res, Prudentia ad mores instruendos; in his duobus omnis sermo diuinus indicatur.

uERS. 5.---Inclinabo.  Humiliabo me ueritati intus loquenti, que docet loqui in parabolis, ne omnibus pateat.

uERS. 6.---Cur timebo.  Incipit narrare que promisit, dicens quod Christus non redimet impios; hic propheta, in sua persona generalem agens causam, querit causam damnationis et timoris malorum, que est iniquitas.  Cur timebo? quasi non est quod timeam, cum iniquitatem uitare sit in mea potestate; pro qua tantum timebitur in die  nouissima, que erit mala damnatis, non iustis. Calcanei.  Alludit uerbis, etc., usque ad id est, opprimet et timere faciet.

uERS. 7.---Qui confidunt. Hi, scilicet, qui confidunt, etc., usque ad in quibus adeo stulti sunt.

uERS. 8.---Frater non redimit. Si frater, id est Christus, non redimit, etc., usque ad quia talis non dat Deo placationem.

uERS. 9.---Et uiuet adhuc.  Post finem uite, uiuet secundum animam, quia non peribit anima cum corpore, sed dolori saluabitur, usquequo accepto corpore utrinque crucietur.

uERS. 11.---Non uidebit.  Id est non intelligit, etc., usque ad cum sapiens transit uitam. uel, insipiens.  Qui non attendit. Stultus. Qui, si attendit, non  cauet. Diuitias  Propter quas fecerunt mala. Suas: que non secundum Deum.

uERS. 12.---uocauerunt nomina sua.  Heredes, qui ad sepulcra mortuorum inebriant se in memoriam eorum, sed nec gutta peruenit ad linguam in inferno ardentis.

uERS. 13.---Et homo cum. Et tam in hoc, quam in ceteris, homo non intelligit; uel, inde non est accusandus Deus, non intellexit suam dignitatem, non intelligenter egit, sed comparatus, amissa ratione, iumentis, non in alia re, sed in sapientia.

uERS. 14.---Hec uia.  Hic iam omnia dicta colligit, in unum. uia, id est, uita, quia ducit ad mortem. Scandalum. Stimulus et dolor, etc., usque  ad: Populus hic labiis me honorat, cor autem eorum longe est a me. In ore suo complacebunt.  Cum tales sint, etc., usque ad et peiores sunt apertis malis.

uERS. 15.---Sicut oues.  Diapsalmus. Que impiis angustia reddenda. Se iactant, sed mihi iam constat quod in inferno positi sunt. Oues, amissa lana, manent, sic in istis, sine consumptione substantie, pena inuenit quod cruciet. Mors.  Ut Christus uita, ita diabolus mors; qui pastor est eis, ut ouibus, quas trahit ad pascua mortis. Depascet.  A similitudine iumentorum, etc., usque ad de pena ad penam ducet. In matutino.  Quia modo nox, dum non apparent merita iustorum, et quasi felicitas nominatur impiorum. ueterascet in  inferno a gloria eorum, etc.  Quantam uisus est habere gloriam, etc., usque ad: A gloria sua expulsi sunt.

uERS. 17.---Ne timueris.  Diapsalmus. Admonitio, ne timeantur potentes, qui omnia cum luce relinquunt. Cur enim hec peccatoribus permissa sint, communis querela est. Diues factus. Hec enim et abiecti habent. Gloria. In honoribus seculi. Domus. Quia non solum ipse, sed omnes qui ad eum pertinent.

uERS. 19.---Benedicetur.  Non de bono actu, sed de deliciis benedicetur, fauore luxuriantium, qui inter epulas pastoribus bene optant. Confitebitur tibi cum benefeceris ei.  Despecta confessione, quam prosperitas facit; sed illa est  magni meriti, quam non tollit uis doloris.

uERS. 20.---In progenies patrum.  Qui patres sequuntur pessimos, eorum societate damnandi sunt.

Et homo.  Iterat deformitatem hominis ut malus a malo quiescat.



PSALMUS XLIX.

uERS. 1.---Psalmus Asaph.  Asaph, Latine congregatio; Grece, synagoga, que fidelis hic loquitur, que Christum exspectat, per quam magis confutantur increduli Iudei.  Asaph, uocem Dei inducturus de mutatione sacrificiorum, prius agit de utroque aduentu per primum inuitans, per secundum terrens. Deus Deorum.  Ne quis mediocriter  de incarnatione estimet, etc., usque ad nuncupatiue, ut falsi dii, Iupiter, uenus. Locutus est, et uocauit terram.  Per se, per precones. A solis ortu usque ad occasum.  Quasi dicat, etc., usque ad: exibit de Sion lex, et uerbum Domini de Ierusalem.

uERS. 2.---Ex Sion, species decoris eius, etc.  Cepit decus Euangelii, etc., usque ad ut testes essent in Ierusalem et in tota terra.

uERS. 3, 4.---Ignis in conspectu eius exardescet et in circumitu eius.  Ante eum preibit; pena ergo terreat, quos premia non inuitant, etc., usque ad malos comitabitur ad inferos. Tempesta ualida. Aduocabit celum desursum, et terram.  Non uentus, etc., usque ad prius omnes communiter uocauit,  tunc uocabit ut discernat. Discernere populum suum.  Primo commistos uocauit a solis ortu usque ad occasum, tunc autem ut discernat.

uERS. 5.---Congregate illi sanctos eius.  uidens Propheta futura, etc., usque ad de malis dicitur, de quo non impleuit manum suam. Qui ordinant testamentum eius super sacrificia. . Nouum Testamentum super uetus, etc., usque ad qui pluris habent opera caritatis quam sacrificia pecudum.

uERS. 6.---Et annuntiabunt celi iustitiam eius, etc.  Iam celi nuntiauerunt nobis hanc iustitiam Dei, etc., usque ad et si nunc permista, quia Deus est iudex iustus.

uERS. 7.---Audi, populus meus, etc.  uox Christi, ut, relictis sacrificiis pecudum, fiat sacrificium laudis.  uel, repetit sub alio uerbo, Audi  sicut Isrel, id est, sicut uidens Deum, et Testificabor, hec, scilicet, Deus tuus ego sum.

Deus tuus.  Prius dicit simpliciter: Sum Deus. Et postea dicit: Sum Deus tuus. Quasi diceret: Etsi non sum Deus tuus, tamen sum Deus. Bono enim meo sum Deus, malo autem tuo non sum Deus tuus. Sum.  Esse est proprium Deitatis. Audi, Isrel.  Quasi diceret: Si es Isrel, id est, si me uides, audire non negligis. Deus ille generalis, Deus tuus proprie.

uERS. 8.---Holocausta autem.  Si anima inflammatur, et membra in usum suum rapit, ne seruiant cupiditati: unde precipitur in Leuitico, ut adipem cum renunculis offerant, quibus interna  caritas signatur.

uERS. 9.---Non accipiam, etc.  Etsi sic feceris: Non accipiam de domo tua uitulos, quasi significatos acciperem, non illos de domo. Quoniam mee: ac si diceret, quia non sunt tua, sed mea. Quoniam mee sunt, etc.  Mea sunt que non possides, indomita, scilicet: Fere siluarum, iumenta, boues, etc.  His similitudinibus figurat Ecclesiam, etc., usque ad: Carnes taurorum non uult in sacrificiis, sed in pauperibus.

uERS, 11.---Cognoui omnia uolatilia.  Cum illo sunt omnia, cognitione quadam ineffabilis sapientie.

uERS. 12.---Si esuriero, non.  Si hec datis forsitan esurire putatis, quod est insania?

 uERS. 13.---Nunquid manducabo carnes taurorum? Olim hec sacrificabantur, non ideo quod Deus inde delectaretur, sed ne demonibus offerentur, et tantum Deo sacrificabantur, in quibus erat aliqua significatio.

Immola Deo.  Non dicit mihi, sed de se, quasi de alio ut et post: Peccatori autem dixit, Deus, non ego.

uERS. 15.---Tribulationis.  Nostra tribulatio proprie est timore salutis, non carnalium.

uERS. 16.---Peccatori autem.  A quibus sacrificium uelit, ubi peccatori sue nequitie imputantur

  Hec populo suo dixit, etc., usque ad Non enim lectio negatur corrigendis.

uERS. 17.---Tu uero odisti.  Tu uero ore dicis, sed facto negas disciplinam: si corrigo, murmuras.

Furem, currebas.  In his omnia tonat uitia; a parte totum, uel furem sani intellectus Scripture. Adulteris. Qui ponunt falsum, auferendo uerum.

uERS. 19.---Os tuum abundauit, etc.  Accusat conscientiam, et linguam, etc., usque ad non casu alii derogat, sed studio.

uERS. 20.---Sedens.  Quod transiens uel stans facit, non cum uoluntate facit. Fratrem.  Omnem hominem. Et aduersus filium matris, Ecclesie, cui caritate iungimur. Ponebas scandalum, hereses uel alia quibus innocens capiatur.

 Loquebaris aduersus.  Dum detrahit qui doctus uidetur, etc., usque ad ualidioris doctrine cibo.

Tui similis.  Consentiendo malis.

Statuam contra tuam.  Quod post dorsum posuisti, ante faciem ponam.

uERS. 22.---Rapiat.  Deus ad penam, et non sit qui eripiat. Quando diabolus rapit, Deus eripit; sed cum Deus rapit, nemo ualet liberare.

uERS. 23.---Sacrificium laudis.  Non quod scelerati cantant, sacrificium laudis, non animalium. Et hec est uia ad Deum, scala Iacob, qua angeli, id est, fideles, ascendunt ad laudem diuinitatis, et descendunt ad laudem humanitatis. Illic iter quo, etc.  In sacrificio laudis. Salutare Dei.  Christus, qui cum gratia uenit, quem nouit, qui aliquid  alii quam gratie Dei attribuit.



PSALMUS L

uERS. 1.---In finem psalmus.  Arguente Nathan, rex non erubuit peccata publice confiteri, etc., usque ad que a Deo ualet penitentibus. Dauid.  Proponitur in exemplum, non cadendi, sed, etsi cecideris, resurgendi ne desperes.  Prima est deprecatio, etc., usque ad plena prestatur peccatorum remissio.

uERS. 3.---Miserere mei, Deus.  Hic penitentialis psalmus, etc., usque ad quia preuidit per hunc psalmum plures perituros. Secundum magnam misericordiam tuam. De graui peccato desperandum  esset, nisi magna misericordia esset. Magna non potest diffiniri quanta sit. Magnam misericordiam.  Magna misericordia Deum de celo deposuit, etc., usque ad cum secundum se rogatur Deus ignoscere? Miserationum, etc.  Per misericordiam et miserationem petit. Et est misericordia in natura, miseratio in effectu.

uERS. 4.---Amplius laua me.  Quem modum delendi uelit, subdit: Munda me, etc.  Sic laua ut mundes, lauantur enim quedam, que tamen non sunt pura.

uERS. 5.---Quoniam iniquitatem.  Cuius misericordiam petit ut ignoscat, quia scit iustum ut peccata puniat, subdit: Tu ne punias, quia  ego punio. Quoniam iniquitatem meam, etc. Contra me.  Post tergum peccatum habuit, cum rex sententiam in diuitem, qui rapuit ouem pauperis dedit, oblitus sui.

uERS. 6.---Tibi soli peccaui.  Solus enim ille iuste punit, qui non habet in se, quod reprehendatur, hic est inter homines solus Christus. Tibi soli.  Quia rex omnibus superior, tantum a Deo puniendus est. Coram te. Quia ubique esse scit, unde se arguit, quia eo presente peccare non erubuit. Ut iustificeris, etc. Cuius uerba non transeunt, sed implentur. uincas cum iudicaris. Deus tante iustitie est, etc., usque ad ut uincat inter se et eum, si iudicentur.

Tibi soli.  Christo nullum habenti peccatum,  etc., usque ad eo quod tam grauiter Deum offenderat. Et uincas.  uel adeo iustus es, ut uincas diabolum, et mortem, et Iudeos, cum iudicaris: et in iudicio, quo iudicatus es.

uERS. 7.---In iniquitatibus.  Minuitur inuidia peccati, etc., usque ad de uno arguitur et omnia confitetur.

uERS. 8.---Ecce enim, etc.  Sic misericordiam dat, ut seruet ueritatem, ut nec peccata sint impunita eius cui ignoscit. Ignoscit enim seipsum punienti. Misericordia ergo etiam est quod homo liberatur; ueritas quod peccatum punitur. ueritatem, etc.  Quia in confitendo, ueritatem dixit, quam Deus super sacrificia querit, supplicat sibi subueniri. Incerta et occulta.  Sunt et occulta quod  talibus, etc., usque ad unde magis a peccato erat sibi cauendum. Occulta.  Ex auctoritate manifestantis, confidentia ablutionis et dealbationis.

uERS. 9.---Asperges me.  Secunda est confidentia misericordie Dei, que multum est utilis: ne subrepat desperatio, que omnibus peccatis grauior est. Hyssopo.  Immolato sanguine intincta, super corpus leprosi aspergebatur, significans sanguine Christi maculas peccatorum abluendas.  Hyssopus herba humilis, etc., usque ad in quibus est inflatio, sic humilitas superbiam. Super niuem.  Incomparabiliter: unde et in monte uestis Christi fulsit sicut nix.

uERS. 10.---Auditui meo.  Nota humilem. Audiam te, etc., usque ad et quia iam humilis iam  exsultant ossa humiliata.

uERS. 11.---Auerte.  Ex confidentia securus, petit deletionem omnium peccatorum et plenam restitutionem.

uERS. 12.---In uisceribus meis.  Unde adulterium exiit. In utrisque partibus, anima et corpore remedium curationis petit, quia in eis peccauit. Sic desiderat expiari, ut uideatur nil tale ultra uelle committere.

uERS. 13.---Ne proiicias me a facie tua.  A peccatis faciem auerte, sed non me a facie tua, unde lumen et sanitas ueniat.

uERS. 14.---Spiritu principali.  Notant hic quidam Trinitatem in Deo, qui est spiritus, cum  non corpus; per spiritum rectum, Filium; Spiritum sanctum, suo nomine, per spiritum principalem, Patrem.  Spiritum prophetie qui sibi omnibus pretiosior est, robur solum petit non auferri, tacens de ceteris.

uERS. 15.---Docebo.  Quid restitutus persoluat; prius plorans, iam fit doctor.

uERS. 16.---De sanguinibus.  Quia multa sunt carnalia peccata, etc., usque ad que de corruptione carnis et sanguinis ueniunt. Iustitiam tuam.  Iustitiam laudat, cum pietati deberet gratias agere; sed et iustitie fuit confitentem suscipere; et he due res semper in iudicio Domini adiuncte sunt.

uERS. 17.---Laudem tuam.  Quod me creasti;  quod peccantem non reliquisti; quod confiteri monuisti; quod mundasti.

uERS. 19.---Sacrificium Deo.  Quod illo tempore pro expiatione ponebatur. Contribulatus  Letus et lasciuus spiritus obligat peccato. Sequitur huius sacrificii promissio: Cor contritum.

uERS. 20.---Benigne fac.  Iam gaudens, de edificatione Ierusalem prophetat, ubi sacrificium iustitie. Muri.  Munimenta immortalitatis nostre construantur in fide, spe, et caritate.

uERS. 21.---Tunc acceptabis sacrificium.  Modo sacrificium pro iniquitate, etc., usque ad tunc iustitia erit sacrificium, oblationes minores sancti, holocausta, perfecti.

 Tunc imponent.  Sacerdotes, uitulos innocentes, etc., usque ad fideles pro tuo nomine patientes, tibi erunt grati. Altare.  Celestem Ierusalem.



PSALMUS LI.

In finem pro, etc.  Deg prodidit Dauid, etc., usque ad Non est hic oratio pro malis, sed prophetia quid sit eis futurum.

uERS. 2.---Deg.  Aduersarius Dauid significat Antichristum, qui totum orbem mouebit; qui ueniet per signa, et miracula ante aduentum iudicii, et auxilium a Saule, id est, a diabolo petens, nuntiabit uenisse Dauid, id est, Christum in domum Achimelech, id est, ad Ecclesiam, que est regnum  Patris.

Abimelech.  Dicit, in Hebreo Achimelech, etc., usque ad ergo Abimelech patris mei regnum, et significat Iudeos.

uERS. 3.---Quid gloriaris in malitia, etc.  Prima est inuectio in Deg, ut fideles corroboret, contra Antichristum et eius complices.

uERS. 4.---Cogitauit.  Leuis mens, preceps dictio, non ante cogitat quam loquatur, unde: In ore stultorum est cor eorum.

Sicut nouacula, etc.  Que dum promittit innouationem, incidit ita ille dolosus, Antichristus scilicet, beatitudinem, et occidit.

uERS. 5.---Dilexisti malitiam, etc.  Non deserit  malum, qui diligit super benignitatem; et si benignitas tangit animum, refugit.

uERS. 6.---Lingua dolosa.  Id est, dolosa uerba fallacie ministra, aliud in corde gestantium, aliud in ore promentium.

uERS. 7.---Propterea Deus.  De celeri fine iniqui. Et radicem tuam de terra uiuentium.  Radix nostra caritas est, etc., usque ad hic enim puluis, quem proiicit uentus a facie terre.  Radix mali cupiditas, que non fructum parit in terra uiuentium. uel, loquitur de Antichristo, cuius radix ministri, qui cum eo nichil habebunt cum sanctis.

uERS. 8.---uidebunt iusti.  Pro deiectione eius irrisio.  uidebunt iusti. Quid malis sit, etc., usque ad quia plus omnibus aliis malis fideles  decipiet.

uERS. 10.---Ego autem, etc.  Quomodo contra eum bonus se habeat.  Hucusque uituperatio illius, hic laus contrarie partis: ecce perfecta demonstratio. Oliua fructifera.  Populus Dei oliua, unde fracti sunt superbi rami, id est, Iudei, et insertus est oleaster de gentibus.  Oliua fructifera, de cuius germine Dominus Christus effloruit, qui spirituali oleo perunctus est pre consortibus suis.

In eternum et in seculum seculi.  Quod dixit in eternum, repetit in seculum seculi: ut repetendo confirmet, quam fundatus est in amore regni celorum.

 uERS. 11.---Fecisti, et exspectabo nomen.  Predicta scilicet, quod sim oliua, quod speraui in misericordia in eternum.



PSALMUS LII.

uERS. 1.---In finem pro, etc.  Intellectus Dauid prophete, etc., usque ad hic de aduentu iudicii.  uel pro mahalath, etc., usque ad consolatio in fine psalmi.

Dixit insipiens.  Increpatio malorum.

 Insipiens, omnis qui male uiuit, etc., usque ad ille dicit, non est Deus.

uERS. 3.---Deus de.  uel de celo, id est, per sanctas animas admonuit, ut uideat, etc. Si est, etc.  Aut si non intelligit, si saltem est requirens  intelligere Deum.

uERS. 4.---Omnes declinauerunt.  Congruus ordo. Prius declinant; tunc inutiles; inde non est qui faciat bonum.

uERS. 5.---Nonne scient.  Comminatio malorum per finem.  Minatur illis, etc., usque ad. Sed merito hoc eis, quia:

uERS. 6.---Deum non inuocauerunt.  Consolatur gementes, ne prosperantes imitentur, quia Deum non inuocauerunt, unde cito perituri sunt, consolatio fidelium. Ossa eorum qui hominibus placent.  Boni sibi displicent, dum carnem castigant: placent mali.

Confusi sunt.  Id est, confundentur, separabuntur,  ut generaliter legatur de omnibus malis, sed Isrel saluabitur.

uERS. 7.---Quis dabit ex, etc.  Salus autem parturienti Ecclesie.



PSALMUS LIII.

uERS. 2.---Ziphei.  Florentes interpretantur, etc., usque ad monet in aduersis Deum laudare.

uERS. 3.---Deus, in nomine.  Inter Zipheos orat.  Hic salua in nomine, post non timeo iudicari in uirtute.  Deus in nomine, uerba Ecclesie latentis inter Zipheos, cuius bonum intus est, et merces occulta, alii aliis petunt liberari: ego in tuo nomine.

uERS. 4.---Deus, exaudi.  Item Deus, nomen  potentie, repetit ne tardet auxilium. Percipe,  Ziphei ea etsi audiunt, non tamen intelligunt, qui non nisi temporalia nouerunt.

uERS. 5.---Alieni.  Ziph uiculus erat, qui pertinebat ad tribum Iuda, unde Ziphei.

uERS. 6.---Ecce enim.  Diapsalmus. Quid sibi et Zipheis faciat Deus unde soluit laudes. Adiuuat.  Quod ipsi nesciunt inter quos lateo; sed hoc quod me adiuuat uiderent, si Deum ante oculos ponerent.

uERS. 7.---Auerte mala inimicis.  uel auerte, pro conuertendis precatur: et hec est hostia quam pro liberatione soluit. In ueritate.  uel secundum aliam litteram: In uirtute, perde quos  in tua infirmitate tolerasti. uoluntarie sacrificabo.  Quia propter se, non propter aliud, quod ab eo uelim. Qui propter aliud laudat, ex necessitate laudat; si illud haberet, non laudaret. Mihi autem, et que dedit propter dantem placent.



PSALMUS LIu

uERS. 1.---In finem in carminibus.  Intellectus. Magna cura debet intelligere Ecclesia, etc., usque ad qui pro molestis ciuium fugit in solitudinem.

uERS. 2.---Exaudi, Deus, orationem meam.  Oratio, premissa contra mala, uel fluctus seculi. Ne despexeris deprecationem.  Si enim Deus dat temporalia alicui petenti, eius tamen oratio ei non est accepta, quia caret debito fine.

 uERS. 3, 4.---In exercitatione, etc.  Omnis malus uiuit, uel ut corrigatur, uel ut per eum bonus exerceatur. Conturbatus sum a uoce inimici.  In ipsa pugna, dum et inimicos uult diligere, et abundante militia incipit odisse, et ita incipit in fluctibus mergi.  Conturbatus. uel, conturbatus sum a uoce inimici, qui me Samaritanum et demonium habentem dicebant.

uERS. 5.---Cor meum conturbatum.  Lege carnis, animus turbatur in me, non exit a me

uERS. 6.---Timor et tremor.  Proprietas mortis est, ut eam prius timeamus, unde contremiscamus. Contexerunt me tenebre.  Tenebre sunt mali homines, qui persequuntur Ecclesiam,  et qui contegunt ipsam: qui odit fratrem, in tenebris est.

uERS. 7.---Quis dabit mihi pennas sicut?  Sed in hac infirmitate quid ait? Quis dabit mihi pennas? uult ad tempus separari a tot scandalis, ne peccata infirmus augeat manens inter ea. Sicut columbe, etc.  Non sicut coruo, etc., usque ad sed manere necesse est propter uos, et sic est meritum ex desiderio.

 Columba. uel columba emissa inueniens lutosa ad arcam reuersa, sic Christus inueniens lutosa corda Iudeorum auolauit ad gentes.

uERS. 8.---Ecce elongaui.  Illud tangit, quod Christus uitabat, persequentes, ut occasionem ire demeret, et manebat in desertis orans: in quo  docebat nos in secreto conscientie orare et quiescere, cum a malis premimur. Et mansi in solitudine, gentium; unde: Letetur disertum, et floreat tanquam lilium. Et alibi: Letare, sterilis, que non paris .

uERS. 9.---Exspectabam eum. Diapsalmus. Iam in solitudine saluus sperat auxilium Dei, et imprecatur ciuibus.  Exspectabam  in solitudine, non ex me securus presidium patris sustinui, qui saluum me fecit a pusillanimitate spiritus, ne caderem uel cederem malis in passione, a tempestate ne irascerer.

uERS. 10.---Precipita.  Ne muniant cogitationes machinando. Diuide.  Ne sit superba unitas, ne malitia habeat effectum. In ciuitate. Hec  est ciuitas de qua per prophetam Dominus: Ego Deus et non homo, et ciuitatem non ingredior. Est tamen alia, quam Deus inhabitat, de qua dicitur: Non potest abscondi ciuitas supra montem posita.

uERS. 11.---Et labor in medio eius, etc.  Iam labor in medio, quia iniquitas: quies autem in humilitate.

uERS. 12.---Usura, etc.  Quia plus exigit in iniuria. uel qualibet re, quam accepit, non dimittit, ut sibi dimittatur.

uERS. 13.---Quoniam si inimicus.  Exprobratio Iude, dum ex persona Christi legitur; uel, hucusque de apertis inimicis egit Ecclesia, iam nunc de occultis. Abscondissem me forsitan ab eo, etc.  Magna patientia ita locum daret  uerbis, ut se absconderet ne uideret aduersarium.

uERS. 14.---Tu uero, homo.  Olim, quia aliquando bonum consilium dedisti. Unanimis.  Quia inter Apostolos fuit dux, ad castella et uicos premissus. Notus, quia presciuit traditorem, ut sic Christus specialiter contra Iudam loquatur.

 uel sic, generaliter contra quemlibet uirum Iudaicum, etc., usque ad legis instituta uel buccellam. Unanimis.  Qui aliquando bene monuisti; Dux: feci te ducem super populum meum. Notus, de eadem gente.

Notus meus. Qui simul.  Qui in eadem Ecclesia mecum fuisti.

 uERS.15.---Cibos.  Corporales, qui solis iniquo poterant esse dulces. Solet uir iniquitatis comessationibus mitescere, unde huic grauior culpa.

uERS. 16.---ueniat.  Sicut supra apertis, ita hic occultis imprecatur. Et ne putetur unus de quo agebat, communicat penas Iudeis, id est, communiter Iudeis cum aliis imprecatur.

 ueniat mors. Tangit hic initium schismatis, etc., usque ad et loquitur in eadem uoce Christus et Ecclesia.

 ueniat: Ut super illos, qui initium schismatis fuerunt et sese superbi separauerunt, uenit noua mors; aperuit enim terra, et uiuos absorpsit. Descendant in infernum uiuentes.  Ut duces terra absorpsit, etc., usque ad ita hi scienter peccantes  descendunt. uiuentes.  Scientes quia pereunt, et tamen pereuntes terrene cupiditatis biatu absorbeantur. In habitaculis. Aliene sunt, non naturales, sed hospitio suscepte, quasi aduentitie, uel prius in habitaculis, id est, in occulto, post in medio, id est in aperto.

Ego autem, etc.  Affirmat, quid sibi et illis fiat, alternatim procedendo.

uERS. 18.---uespere et mane.  Quia saluauit, ideo uespere, quo captus; mane, quo iudicatus; meridie, quo crucifixus. Narrabo, preterita opera. Nuntiabo, uirtutes et opera que faciet: et ideo exaudiet, etc.

 uespere. De preteritis narrabo, etc., usque ad contra illos qui non amant pacem, quia amaui  pacem.

 Narrare, ad uesperam pertinet, quo dixit omnia que Iudas disponebat. Nuntiare de mane, quando dixit Pilato: In hoc natus sum, ut testimonium perhibeam ueritati.

uERS. 19.---Appropinquant mihi. Nomine, non numine; corpore, non mente; numero, non merito. Quoniam inter multos erant mecum.  Quia in multis, mecum, id est, baptismo Euangelii, lectione, festis et huiusmodi, sed non in paucis, mecum. In omnibus sacramentis mecum, sed non in fide, spe et caritate, sine qua nichil sunt omnia.

 uel, in multis, id est, in paleis, etc., usque ad ita et illi in multis mecum.

uERS. 20.---Exaudiet Deus, etc.  Ad meridiem,  quando emisit Spiritum. Ecce quanta breuiter mysteria: uel, saluabis mane, et uespere, et meridie: unde non ingratus narra, et annuntia, et ipse exaudiet, etc. Humiliabit illos qui est ante secula.  De superbia, ut credant. uel humiliabit ut tollat locum et gentem. Non enim est illis commutatio, et non timuerunt Deum, extendit manum suam in retribuendo, etc.  Quia sensus perfidorum incommutabilis.

uERS. 21.---Contaminauerunt:  quia illi contaminauerunt et diuisi sunt: armantur amplius iusti, liberantur infirmi, qui curam habent in Deum.

uERS. 22.---Ira.  uindicta iudicii, etc., usque ad suis appropriat. Cor.  uoluntas secreta  Dei, que in Scripturis continetur. Molliti sunt sermones.  uel ideo hoc illis, quia mollierunt sermones adulando, qui sunt iacula dum dicunt: Reus est mortis.  Sed si tibi puero qui lacte minoris doctrine nutriris adhuc duri sunt, ne irascaris uberibus Ecclesie; sed iacta in Dominum, non alium qui portus est, uel saxum naui, non portus fluctuati in seculo. Ipsi sermones, etc.  Quia molliti non perdunt uirtutem, sed eis armantur euangeliste, et feriunt corda hominum ad amorem pacis, et a perplexis hereticorum questionibus liberant infirmos.

uERS. 23.---Curam tuam.  Cura seculi, etc., usque ad: ita uiri tristitia nocet cordi. Fluctuationem. Et si hic, uerba fluctuationis fuerunt:  Contristatus sum in exercitatione, etc.

uERS. 24.---Tu uero, etc.  Hi tunc non fluctuabunt, etc., usque ad ue! qui peccant et non penitent. Dies suos, ego autem, etc.  uoluntarios non a Deo constitutos.



PSALMUS Lu.

uERS. 1.---In finem, etc.  Populus, qui a sanctis longe fit in tituli inscriptione: cui contradicit tam Iudeus, quam omnis qui non uult habere regem Christum; et ipsi, qui tribulant Ecclesiam: contra quos hic psalmus confirmat Ecclesiam. In tituli inscriptione ipsi Dauid cum tenerent eum. Tituli inscriptio, etc., usque ad persecutores qui Ecclesiam, sicut uuas, calcant. Allophyli. Idem quod  populus qui a sanctis longe factus est. Geth, id est, in torculari. Legitur Dauid, etc., usque ad sed, cum premitur, sterilis non est.

uERS. 2.---Miserere mei, Deus.  Orat Ecclesia, summatim tangens tribulationes, in quibus per spem Dei finit se non timere, id est, in fine prime partis dicit se non timere. Impugnans tribulauit me, etc.  Homo uisibiliter: diabolus inuisibiliter, unde periculosior est tribulatio.

uERS. 4.---Ab altitudine.  Altitudo diei, mundus, ubi superbie tumor: ut grauior sit tribulatio, dicit se a superbis conculcari.  Ab altitudine. Alia littera, etc., usque ad non ait: Non timebo, sed, sperabo in te. Diei Dies, Christus est, cuius duodecim hore, duodecim sunt Apostoli: unde ipse ait:  Nonne duodecim hore sunt diei? Huius diei altitudinem inimici non possunt attingere, unde in passione Christi: Tenebre facte sunt.

uERS. 6.---Tota die, etc.  Enumerat mala, que sustinendo fit et inimicorum conuersio, unde et per spem Dei dicit se non timere, sicut prius fecerat.

uERS. 7.---Inhabitabunt.  uel, aliqui ex his qui longe a sanctis, etc., usque ad si enim falsa dicunt de te, celum non auferunt, nec isti nocent.

uERS. 8.---Pro nichil.  Quia nullus inde tibi labor, quasi nichil inde tibi sit, quia, etsi desperati, tamen uerbo curas; uel pro nullis eorum meritis, sed gratis per pietatem. In ira populos confringes,  dum per flagella Dei resipiscunt, uel dum iram Dei preuident. In ira populos confringes. Quia terres tribulationibus, etc., usque ad et ira consumptionis, qua mali puniuntur ad peremptionem.

uERS. 9.---Deus, uitam meam annuntiaui tibi. Triplex uita hominis: nature, qua uiuimus et spiramus; gratie, qua in Christo uiuimus; peccati, que in uitiis agitur. Due sunt a Deo, quia bone, uita scilicet nature, et uita gratie: tertia est ab homine, quia mala. Has omnes Deo annuntiare debemus.  Deus, uitam. Confringes, et ego ad institutionem eorum uitam meam ante, que semper mala. uitam Deo nuntiat, qui peccatum confitetur: non Deum docens, sed se damnans, ut soluatur. Posuisti lacrymas, etc.  Pie lacryme, que  pro inimicis rogant: et ideo accepte Deo, sicut ipse promisit.

uERS. 10.---In quacunque die, etc.  Siue in pueritia, siue in media etate, siue in fine uite. Mira clementia, que quodlibet tempus conuersionis nostre exspectat, et quandocunque rogatur, indulget! Deus meus es, tu.  Etsi omnium, meus proprie, qui mihi subuenis, quem colo et amo. Alii alieni sunt.

uERS. 11.---In Deo laudabo uerbum.  uerbum, id est, doctrinam et sermonem; quidquid loquar, laudabo in Domino, id est, ei attribuam: et si quid urget speraui, et ideo non timebo.  uel, in Deo Patre uerbum, id est Filium, quia quidquid de Patre, et Filio dicitur secundum substantiam, et de Spiritu sancto. Hoc de potentia  uerbi dicitur, qua est eternum et consubstantiale Patri, et postea de humanitate, subdit: In Domino, id est, in Christo, qui uerbum caro factum est. Laudabo sermonem, etc., id est, predicationes, quibus regulam uiuendi et salutem mundo dedit. Hec duo predicat iste, potentiam uerbi, et humanitatem Christi. In Deo laudabo. uel ita, ut Trinitas nature personaliter per tria uerba, que ponit. In Deo Patre laudabo uerbum, id est, Filium; In Domino, id est, in Spiritu sancto laudabo sermonem, id est, Filium.

uERS. 12.---In me sunt. Intus, que a nobis nunquam recedunt; uota laudationis que in eternitate reddentur.  In me sunt. Ecclesia iam de malis seculi libera in futura beatitudine, uel etiam hic,  laudem Dei cantaturam se dicit.

uERS. 13.---Quoniam eripuisti.  uel de futuro potest accipi sic, etc., usque ad ubi etiam perfecte Deo placet, unde addit: Ut placeam, etc.



PSALMUS LuI.

uERS. 1.---In finem.  Psalmus de resurrectione et passione breuiter. Hoc agit psalmus ne, tu, Pilate, uel tu quicunque, corrumpas Dauid, etc., negando regem, quia tectus carne fugit a cognitione Iudeorum  Nullus titulus inscriptus est Dauid, etc., usque ad ubi latuit Christus incognitus Iudeis

uERS. 2.---Miserere mei.  Propheta in persona Domini, quia in eo Dominus, quasi inter  mala, exclamat, et predicit liberationem.  Christus secundum quod homo orat, de passione ita humilis, ut unus de fidelibus clamare putetur. Et in umbra. uox corporis adiungitur capiti: et loquens in persona membrorum et sua, quomodo possit liberari dicet, misit uerbum.

uERS. 4.---Misit uerbum de celo.  De occulta essentia sua, etc., usque ad quem putabant se exstinxisse. Misit de celo.  Diapsalmus. Iam declarat quid misit et de quibus eripuit, et loquitur in persona membrorum. Liberauit.  Quia iam Misit uerbum, certum est, quasi iam sit qui liberauit, id est, liberabit: et dedit, id est, dabit in opprobrium conculcantes me. Misit Deus.  uerbum, in quo misericorditer egit, in quo et promissiones  impleuit. Misericordiam, quia ex misericordia pro nobis mortuus est. ueritatem, quia, ut predixit, surrexit, ad iustificandos nos. Misericordiam suam, etc.  Utraque enim in eo continentur. Si enim sola fuisset misericordia, licentia esset nobis peccandi; si sola ueritas, non potuisset homo sustinere.

uERS. 5.---Dormiui.  Alta quiete facile excitandus: Conturbatus passione, dormiui. Dauid non dormiuit in spelunca, sed Christus in morte.  Conturbatus, secundum carnem passionis memoria et angustia, unde; Tristis est anima mea, etc. Et cepit iehsu tedere et pauere. Filii hominum. Rectus ordo est: filii hominum laqueos parauerunt; sed interserit qualiter turbauerint. Lingua. uoces ille  Crucifige, crucifige, et huiusmodi, etiam fecerunt mortem, ut gladius acutus .

uERS. 6.---Exaltare.  Ex persona prophete uisis iniuriis, uisoque quod in resurrectione inanes facti sunt Iudei, gaudens exclamat homo in cruce: Exaltare, Deus super, celos, ut iudicet in terra Iudeos. Exaltare. Superiora Dominus, propheta quidem, sed in persona Domini, quia Dominus in propheta loquitur. Quando etiam ex sua persona loquitur propheta, Dominus per eum loquitur, qui ei dictat.  Exaltare. uerba Christi. Sed, o Pater, etc., usque ad quia totus mundus ei subiectus est.

uERS. 7.---Laqueum parauerunt. Interposita exaltatione, ceptam narrationem exsequitur. Pedibus   Domini sunt increpationes malorum, et promissiones fidelium, quibus dolos parauerunt, ut de adultera. Incuruauerunt, dum eis compatiens sterilis reddebatur ab eis. Ante faciem meam foueam, etc. Dum in os eius dixerunt: Reus est mortis.

uERS. 8.---Paratum.  Diapsalmus. Post resurrectionem laudes promittit. uel, paratum ad agendas gratias  cantabo.

uERS. 9.---Exsurge, gloria mea.  Et ideo, o caro, que es causa glorie mee, Exsurge, potenter, quasi ad miraculum faciendum congratulatio, qui certus, unde idem affirmando, repetit. Exsurge dico, quia certus sum et de hora, quia exsurgam diluculo. Exsurge, psalterium et cithara.  Una  caro Christi surrexit, etc., usque ad surrexit ergo psalterium et cithara, et confitetur Domino.

uERS. 11.---Ad celos.  Qui supra nubes, ubi sedes angelorum, etc., usque ad celos misericordia ascendit.



PSALMUS LuII.

uERS. 1.---In finem ne disperdas Dauid in tituli, etc.  Monet ne quis Christi regno contradicat. Prima est exprobratio Iudeorum, ne similia faciamus.

uERS. 2.---Si uere utique iustitiam loquimini.  Omnibus facile est loqui iustitiam, etc., usque ad quia rex uester sum, ut titulus ait: Recte. Iudei sic de Christo iudicauerunt, ut ficte de eo locuti probentur.

uERS. 3.---Manus uestre. Cor sequitur manus:  quidquid uis, et non potes, Deus factum putat. Concinnant. uel connectunt, scilicet, aliud alii adiungentes, etc., usque ad unde flagello de resticulis cecidit Dominus ementes et uendentes in templo.

uERS. 4.---Alienati sunt peccatores a uulua. uel, alienati sunt a uulua Ecclesie, etc., usque ad abortiui excutiuntur.

uERS. 5.---Furor illis.  Non laudatur ipsa res a Scriptura, undecunque datur similitudo, ut de iniquo iudice, qui rogantem uiduam uix audiuit. Surde et obturantis.  Non solum non faciunt, sed nec audire uolunt.  Terra, presentia, quibus delectatur homo; cauda, preterita.

uERS. 6.---uenefici incantantis.  uel secundum aliam litteram: Medicamenti medicati a  sapiente. Medicamentum medicatum, etc., usque ad hic est ergo sapiens a quo medicatur medicamentum.

uERS. 7.---Deus conteret.  Que eis retributio.  Aspides, Iudei, dum insidiosa tentabant; leones, dum mortem inclamauerunt; horum Mole fracte, quando surrexit Christus. Dentes. Dolosa uerba. In ore. uerbis suis capiet eos. Molas leonum confringet Dominus. Ad nichilum deuenient: Inclamationes mortis. Confringet, ne ad effectum ueniant; quod exponit. Ad nichilum, dicens.

uERS. 8.---Tanquam aqua.  Torrentibus etiam comparantur, quia sonantes ad saxa superbie improuisi sunt et precipites, sed cito transeunt. Tot malis comparantur. Intendit arcum. uindicta donec  intus et extra infirmentur, et auferantur, a conspectu Dei, missi in gehennam, hic in presenti, a terra sua.

uERS. 10.---Priusquam spine.  Id est, peccata intelligant. Rhamnum, id est, acutam damnationem, in extremo ignis uitiorum absorbet eos, id est, deuorat. Rhamnum. Genus herbe prius mollis, sed que post in spinas uertitur: sic et peccata modo delectant, sed post pungunt. Sicut uiuentes, sic, etc. Quia non uera, sed falsa est impiorum uita: uidentur uiuere, nec uiuunt. Sic in ira absorbet eos, quia Deus tranquillus iudicat, uel quia non est ira comparatione future.

uERS. 11.---Letabitur iustus cum uiderit uindictam  Correctio iustorum de ultione iniquorum.

 uERS. 12.---Et dicet homo.  Sicut iusto Dei iudicio fit, etc., usque ad et quia ignis absorbet malos, ergo est Deus iudicans eos in terra.



PSALMUS LuIII.

uERS. 1.---In finem ne.  Frustra tentat aliquis disperdere quod toties diuina prohibet auctoritas. Ne disperdas.  Cum Pilatus dixit: Quod scripsi, scripsi, etc., usque ad et famam habere in omnibus gentibus.  Orat primo liberari ascendendo ab imis ad alta: orat etiam pro salute gentium.  Loquitur hic integer Christus, scilicet caput et corpus.

uERS. 2.---Eripe.  Dum qui sine macula est, hoc petit, quid necessario petamus, ostendit. De inimicis.  Quatuor genera sunt aduersariorum,  etc., usque ad de his ergo ait: Eripe me, etc.

uERS. 4.---Fortes.  Etiam sunt, qui presumunt de iustitia sua, etc., usque ad sed sperantes in diuitiis preualuerunt in uanitate sua.

uERS. 5.---Iniquitas.  Maliuolentia: peccatum, operis.

uERS. 6.---Exsurge.  Quia dormire uideris, In occursum. Quasi curro ad te merendo: Et tu, occurre mihi, id est, redde pro merito. uide.  Id est, fac uideri quomodo ad te curro, etc., usque ad postquam uidisti me mori, credis me patri equalem.

uERS. 7.---Conuertentur.  Diapsalmus. Orata salus gentium affirmatur, et oraturo Iudeorum salus. Ad uesperam, id est, serius post ascensionem et missum  Spiritum, etc., usque ad ieiuno bis in sabbato. Circumibunt.  Munient Ecclesias contra hereticas impugnationes. Et, ecce in manifesto loquentur.

uERS. 8.---Et gladius. Ut mactent et manducent. Quoniam quis audiuit? Quasi nullus, ita omnes mirabuntur, etc., usque ad ad nichilum deduces uel conuertes. Gladius.  Hic est gladius bis acutus utroque incidens Testamento, quo mactat Petrus reptilia sibi in disco ostensa, quando dictum est ei: Surge, Petre, macta et manduca.

uERS. 9.---Deridebis eos ad nichilum.  Eos dicentes, Quis audiuit? quare? Quia pro nichilo habebit conuertere omnes gentes, quia omnes gentes Christiane future sunt; et dicitis, quis audiuit?

 uERS. 10.---Fortitudinem meam ad te custodiam, quia Deus susceptor meus es, Deus.  Etsi possem perdere Iudeos, qui irruerunt in me fortes; permitto tamen eos uiuere, seruans fortitudinem ad te, id est, ad tuam dispositionem.

uERS. 12.---Ostendit.  id est, quantam circa me habeat misericordiam demonstrauit mihi in illis, circa quos non habet; unde Apostolus: Sustinuit uasa ire apta, et ad interitum, in multa patientia, ut notas faceret diuitias suas in uasa misericordie . Ne occidas. Potest de Iudeis accipi, etc., usque ad ostenditur que misericordia sit insertis.  Consideranti quid de eis sit agendum, si non sint testes legis et mortis Christi. Ne quando obliuiscantur.   Etsi non modo obliti sunt, cum non sint testes legis et mortis Christi. In uirtute tua. Quia tu fortis, non ipsi. Depone, ibi fuit opprobrium omnibus. uel, depone eos in eo quod mali sunt, ut boni surgant: ut in Paulo, quia non surgeret Paulus, nisi prius caderet Saulus .

uERS. 13, 14.---Delictum oris eorum.  Non eos, sed delictum occide, ut, resuscitatum quem perdere uoluerunt, paueant.  Et comprehendantur conuersi; quia factum eorum, etc., usque ad facinus uero deleuit uenia. In superbia.  Superbia comes est inuidie: nec fieri potest ut superbus non inuideat: unde et diabolus inuidet homini. Et de exsecratione. uel maledicto, quod putastis maledictum, etc., usque ad quia in his deprehensi sunt.  Annuntiabuntur in consummatione. uel, annuntiabuntur consummationes, id est, predicabitur ab Apostolis: Ubi abundauit delictum exercitationis et mendacii, superabundauit gratia perfectionis; et pertinuit ad medicinam humilitatis et infirmitatis hominis. In ira consummationis. Est enim ira, id est, uindicta Dei consummationis, quia aliquando uindicat Deus, ut perficiat; est et consumptionis ut cum dicet: Ite, maledicti, in ignem eternum. Et scient. Antea enim iusti sibi uidebantur Iudei: sed ostenditur eis, quod non sine Christo, qui dominatur Iacob: et deposita superbia, sciunt se pares gentibus, quia omnes peccauerunt.

uERS. 15.---Conuertentur ad uesperam.  Diapsalmus. Affirmatur salus Iudeorum, et utroque  pariete collecto grates aguntur.

uERS. 16.---Murmurabunt.  uel, murmurabunt, id est, dolebunt, quod etiam nunc tantum dispergentur; uel, murmurabunt contra pigros, id est, increpabunt alios nolentes credere.

uERS. 17.---Ego autem.  Concluditur hic psalmus, ubi utroque pariete in angulari lapide coniuncto iam tota Ecclesia gaudet. Et exaltabo. Transactis temporibus cum nox seculi transierit, ut et Christus mane surrexit: unde Ad uesperum demorabitur fletus, et ad matutinum letitia. Apostoli, uespere fleuerunt mortuum, mane ad resurgentem exsultauerunt. Misericordiam. Quia totum gratis das: cum multa dixerit, non tamen omnia, in hoc uno omnia comprehendit.



PSALMUS LIX.

 uERS. 1.---In finem pro his.  In historiis non legitur, etc., usque ad hominem ad fidem; terrenos, ut uiuant celestes.

 Hec regum historia describit. Preuidet autem populum preuaricaturum, captiuum abducendum, et penitentem reducendum. Ideo inscripsit: Pro iis qui mutabuntur. Doctrinam.  Mutantur in doctrinam, etc., usque ad Edom terrenus uitam in celestem. Et percussit. Cum percussit Edom gladio spiritus, etc., usque ad docet beatam esse contritionem per quam probat commutandos ad eterna.

 uERS. 3.---Deus, repulisti nos.  Primo referuntur percussiones facte pro eternis penis uitandis: Repulisti. In Adam. Et destruxisti ab immortalitate. Quia iratus es pro peccatis, et tamen misertus, per filium, sic quod commouisti ab errore: Et turbasti, penitentiam: ut ergo cepisti, perfice, sana.

uERS. 5.---Ostendisti.  Mutato enim homine in melius, etc., usque ad ferre aduersa usque in finem. Dura.  Id est, temporis miserias, que nobis per caritatem sunt delectabiles, et per infirmitatem carnis graues. uino, id est, tribulatione, qua purgatur patiens, ut uulnus uino: uino, spirituali, unde non uitia, sed compunctio.

uERS. 6.---Arcus.  Quanto plus retro tenditur,  tanto impetuosius sagitta in priora fertur, id est, quanto magis differtur iudicium, tanto grauius uenturum est. Et liberentur.  Diapsalmus. De liberatione quam precatur et affirmatur, pro qua grate sunt percussiones.

uERS. 7.---Dextera tua.  Ut stemus ad dexteram, etc., usque ad de terrenis non nisi utiliter.

uERS. 8.---Deus locutus est.  Hac fiducia oro, quam Deus in Christo promisit, etc., usque ad uox est Ecclesie: Letabor. Sichimam. Interpretatur humeri, id est, onus Christi, etc., usque ad alii iugum Christi ferant. Conuallem tabernaculorum: propter oues Iacob signat Iudeos, qui etiam diuiduntur; quia alii credunt, alii non, id est, de Iudeis  habebo non paucos.

uERS. 9.---Manasses.  uel, Manasses omnis ille qui, oblitus prioris uite, etc., usque ad: et opprobrii uiduitatis tue non recordaberis. Ephraim. Fructificatio: et hec est fortitudo capitis, id est, Christi: granum enim moriens uirtutem in se habet, ut fructum faceret.

uERS. 10.---Moab olla spei mee.  Filie male utentes patre, etc., usque ad cum caritas ardet contra ollam iniquitatis.  Moab olla spei mee. uel per Moab, etc., usque ad unde spes mihi uite est.  Olla, unde: Ollam succensam ego uideo, etc., usque ad: Ab illo ergo tribulationum olla in Ecclesia ebullit.

uERS. 11.---Ciuitatem munitam.  Futuram  Ierusalem. In Idumeam, id est, usque ad terrenos, ut impleto numero simul ad beatitudinem ueniret.

uERS. 12.---Non egredieris.  Sed intus operaberis, et sic melius deducet, quia sic uidetur non pro temporali uita pugnare, sed pro futura.



PSALMUS LX.

uERS. 3.---Clamaui dum anxiaretur.  In anxietate, etc., usque ad sequitur clamoris exaudito in petra Christo. Exaltasti me.  De imo uitiorum.  Et exaltatum deduxisti.  In petra, et ideo non uincor; Exaltasti: per exemplum istius magna spes audiendi prestatur aliis. Deduxisti  me, per te uiam, ad te ueritatem et uitam.

 uERS. 5.---Inhabitabo.  De beneficiis Dei confidit, ut contra pericula mundi in tabernaculo Dei tutus perseueret. In secula. Quousque secula peragantur; quia etsi multi contra: Protegar in uelamento. Protegar in uelamento alarum. Que nec onerant, et omnem lesionem auertunt. In secula, non unus homo usque in secula, sed Ecclesia, que usque ad finem mundi accolit in terra, et nunquam eradicatur per aduersa.

uERS. 6.---Quoniam tu, Deus meus, exaudisti orationem, etc.  Diapsalma. Iam audita de hereditate habita uel habenda, affirmat, unde laudes promittit. Dedisti. Nec dicam, dabis: adeo certus sum, quasi iam essem in ipsa.

uERS. 7.---Dies super dies.  Quidquid uis  dicis de eternitate, etc., usque ad sed regnent cum illo sancti in eternum. uel dabis hereditatem.  Hanc scilicet, quia super dies, Christi, etc., usque ad quia rex ille permanet in eternum, sic et illi. Misericordiam et ueritatem.  Misericordia est, quia non meritis, sed bonitate peccata dimittit, et uitam promittit. ueritas, quia non fallit, sed reddit quod promisit. Misericordiam sequi debemus circa infirmos et circa inimicos. ueritatem, non peccando, ut sit iustus.  Misericordiam et ueritatem. Est hic conclusio psalmi, etc., usque ad: quis requiret ei?  Ut non querat aliquis discere hec in libris, et post sibi uiuat, non illi.



PSALMUS LXI.

 uERS. 1.---In finem pro Idithun.  Transiliens, uidens tot occurrentia, Deo se subdit, qui altior eo; et inferioribus se, quasi de alto respondet increpando. Transiliens, inuidis respondet, uolentibus decipere.

uERS. 2.---Nonne.  Hoc est, non ueniat mihi pes superbie. Non mouebor amplius, hoc est, et manus peccatoris non moueat me. Deo subiecta semper, nil preter eum cupiens. Erit quidem, quia ab ipso salutare meum, a Patre Filius auctor salutis, quia et Deus, ne minor putetur.

uERS. 4.---Quousque irruitis.  uel, secundum aliam litteram: Quousque apponitis, et idem sensus. Apponunt enim mali super hominem, id est, super Ecclesiam, onera passionum: ut usque in finem  impleat quisque fidelis in corpore suo quod deest passionum Christi. Uniuersi uos.  uel, secundum aliam litteram: Omnes uos, quasi uos omnes interficitis hominem illum, quantum ad hominem, non omnes unum, sed Ecclesiam; sed quia Deus susceptor non mouebor.  Quousque, a sanguine Abel, etc., usque ad non scilicet quod est fundator altissimus. In hominem.  In corpus potestas uobis data est, non in animam. Irruitis. Non leuiter, sed interficitis innocentem; putatis quod sine defensore sit, et quod facile corruat, ut paries inclinatus, qui etiam non impulsus caderet. Et quasi maceria, que est constructio saxorum sine ligamine cementi; et ne de ipsa nouitate firmam  putes, addit impulse, uel, non est uobis irruendum, quia uos ipsos interficitis uniuersi, etiam consentientes.

uERS. 5.---Pretium.  Christum, ne coleretur, uel, beatitudinem tollere. Cogitauerunt.  Nota diuersa genera hostium, etc., usque ad de hac propheta ait: Gloriosa dicta sunt de te, ciuitas. Cucurri in siti. Quia etsi semper eos bibit, tamen semper sitit ultra. Ore suo. Quia nequeunt per aperta mala, tentant per blanda.

uERS. 6.---uerumtamen Deo, etc.  Diapsalma. Item se, id est, animam suam subiici hortatur, et admonet reliquos. Subiecta est anima mea. Hec petitio menti nostre robur infigit.

uERS. 8.---In Deo, salutare meum.  Tunc  saluus et gloriosus in eo: modo quid? ipse Deus auxilii.

uERS. 9.---Sperate.  Sua fide uulgata monet omnes, qui superstitionibus laborant, sperare in Domino. Effundite.  Per lacrymas cor effunditur, etc., usque ad: Unde, Punge oculum, et producit lacrymam; punge cor, et producit scientiam . Corda, etc., prauas cogitationes.

uERS. 10.---uerumtamen uani.  uel, sic iunge, Deus est adiutor noster; et licet sic cooperetur nobis, tamen filii Ade sunt uani et mendaces in statera, peruertentes Scripturas, quibus probent falsa.  Diapsalmus. Errantes exprobrat, et monet in Deo, non in caducis, confidere, quod psalmus intendit. Mendaces in stateris. Qui iniquis ponderibus  ementes decipiunt, uel iusti uideri uolunt, cum sint fallaces. In stateris. In libra iustitie, quo facilius decipiunt. In idipsum, quo credentur equi.

uERS. 11.---Nolite sperare in.  Quasi diceret: Nec speretis, nec cupiatis, que congregata ab aliis rapiuntur. Nolite, sitiens conuertit se ad eos. Nolite. Rapinas. Predam quam uis rapere, in muscipula est, tenes et teneris; tenes, alienum scilicet, et teneris a diabolo. O lucra damnosa! inuenis pecuniam, perdis iustitiam. Affluant. Nolite cor.  Non dicit: Nolite habere, non enim damnat diuitias, unde mercamur celum; sed cor appositum, quod non expendit, sed recondit.

uERS. 12.---Semel locutus est.  Nolite cor apponere. Cur? quia potestas iudicandi est Dei filii,  etc., usque ad nec pro potestate de misericordia desperetur. Potestas Dei est: non est potestas cuiquam nisi a Deo equo, etsi te lateat equitas.



PSALMUS LXII.

Psalmus Dauid.  Loquitur de Ecclesia, que in ariditate sitit seculi, et misericordiam expetit, donec eterna capiat, docens bene conuersari in medio praue nationis.  Psalmus ex persona capitis et membrorum; uox ipsius nostra est, et nostra ipsius est.

uERS. 2.---Deus, Deus meus, ad te de luce, etc.  Quomodo se habeat in deserto, scilicet sponsa, Deum uidere desiderat, quem et laudat, et id amplius  agere optat. Deus.  Communis Deus meus quodam modo specialiori; uide affectum pie deprecationis per hanc geminationem. De luce. uel diluculo, quando surrexit Christus, ut tunc laudet eum Ecclesia quando exemplo sue resurrectionis eam ad surgendum animauit. uigilo, dummodo dormio, non amans que mundi sunt.  Et sitio animo et corpore. De luce.  Non enim uigilares; nisi lux oriretur, que te excitaret. Sitiuit in te anima mea: et hic caro Deo, dum ab eo querit hic necessaria.

uERS. 3.---Deserta.  Ubi nullus sanctorum habitat. Inuia, quia non est qua inde exeas. Inaquosa, quia nec, dum ubi moraris, est ibi aqua. Sed Deus hic fecit uiam Christum, et misit aquam  uerbi sui Spiritu sancto implens predicatores: Ut fieret in eis fons aque salientis in uitam eternam . Sic in sancto apparui tibi ut uiderem, etc.  Cui non apparet Deus sit in sancto desiderio, etc., usque ad Sol enim sua luce facit nos uidere, ita et Deus.

uERS. 4.---Super uitas.  Humanitatis, que multe sunt, ut militis, agricole et ceterorum: melius est quod das correctis, quam quod eligunt peruersi. Labia mea. Post beneficia Dei: laudem promittit. Laudabunt, ad proximum, de quo etiam sollicitor, quia nisi misericordia tua me preueniret, te laudare non possem, et sicut labiis, sic benedicant in uita. uel sic, Quia super uitas.

uERS. 5.---Sic benedicam.  Ut dedisti per  misericordiam laudare te, sic benedicam, ut misericordie tribuam uitam, in qua laudo. In nomine tuo leuabo manus meas.  Leuat manus qui, bonis operibus insistens, tensis manibus in figura crucis, Deum adorat; unde Apostolus: Leuantes puras manus in oratione, sine ira et disceptatione.

uERS. 6.---Adipe.  In intestinis. Pinguedo in carne, id est, sapientia, que in abscondito et fortitudo spiritus.

Leuabo manus.  In Exod. Moyses, dum leuaret manus ad Dominum, etc., usque ad pro terrenis operatur, uincitur ab Amalech.

uERS. 7.---Si memor fui.  Exponit bona malaque utriusque partis, etc., usque ad nisi qui in  Christo operatur.

 In matutinis, id est, in luce Christi, ut supra de luce uigilo ad te, ut filius lucis, id est Christi, ad lucis auctorem uigilet, ad Deum.

uERS. 8.---Adiutor, etc.  In periculis Idumee, etc., usque ad quia me suscepit a periculis dextera tua, id est propitatio.

uERS. 10.---Ipsi uero in uanum quesierunt animam. Rex uero. Confert in his duobus uersibus bona et mala diuersarum partium.

In inferiora terre.  Quia non ad celos euecti sunt. A terra sorbentur male cogitationes, quia de terra nate, in ima terre, quasi in cenum, uergunt.

uERS. 11.---Partes uulpium erunt, etc.   Principium seculi, etc., usque ad dum se dolosis praua uoluntate coniungunt.

uERS. 12.---In Deo.  Patre, unde: Ego in Patre, et Pater in me. Iurant, non per eum, ne imperet iuramentum, sed in eo, promittendo ei obsequium.



PSALMUS LXIII.

 Psalmus iste breuiter agit, etc., usque ad ut in passionibus speremus in Domino.  Ut caput nostrum, ita nos in tribulationibus rogemus.

uERS. 2.---Exaudi, Deus, orationem. Ut exaltes, et eripe, quia deprecor. A timore inimici.  Sed non a timore mortis.

uERS. 3.---Protexisti me.  Hoc in capite  factum, quod et membra experiuntur: hoc exemplo reliqui firmantur.

uERS. 4.---Quia exacuerunt ut gladium linguas. uel qui scilicet malignantes et operantes iniquitatem. Arcum. Occultas insidias, ut per discipulum, quod est res amara, ut conuiua sit proditor. Amaram.

uERS. 6.---Subito sagittabunt.  Insidiose, quasi nescientem ut eis uidetur qui se credunt Deum fallere. Non timebunt.  O cor durum! occidere hominem, qui mortuos suscitabat, et inde non timere. Firmauerunt.  Obstinatione, non ueritate, sermonem. Reus est mortis: uel, Expedit ut unus moriatur. Sibi.  Non Domino, sed sibi, cum dicunt: Sanguis eius super nos et super filios  nostros. Ut absconderent. Mos malorum; qui dolum parat, putat se fallere.

uERS. 7.---Scrutati.  Quomodo accusarent iustum, uel quomodo perderent, ne mundus post eum iret.  Scrutina, id est, acerba et occulta consilia; sed quanto acutius cogitant, tanto plus deficiunt a ueritate et equitate, et in tenebras merguntur: quia cum non uident Deum, putant se non uideri a Deo. Accedet homo.  Nam qui scrutatur iniqua, etc., usque ad sed in corde hominis grandescit.  Scrutati, sed frustra, quia sponte accedet homo ad passionem. Ad cor altum.  Erat ei, quia hoc faciebat secundum altum consilium.

Sagitte paruulorum facte.  Enumeratam  prauitatem irridet Iudeorum, qui magis turbati sunt nuntiata resurrectione, iusti letati.

uERS. 9.---Conturbati.  Fuerunt illi qui, salutis sue consilium querentes, dixerunt: Quid faciemus, uiri fratres?

uERS. 10.---Et timuit omnis.  Si timet homo, non terreat homo, quin annuntiet, sicut Apostoli, quibus comminauerunt principes sacerdotum, dicentes, ne predicarent in nomine Iesu.

Et facta eius intellexerunt.  Cur passus? cur non descendit de cruce? quia moriendum erat et resurgendum: quod tunc non fuit intellectum.

uERS. 11.---Letabitur iustus in Domino.  Conclusio ex predictis, et ostenditur promissio iustorum.  Omnes.  Ne putes de solis Apostolicis dici.



PSALMUS LXIu.

In finem.  Prophetauit Ieremias  post septuaginta annos rediturum populum. Inter captiuos erat Ezechiel et alii prophete. Completis septuaginta annis restitutum est templum. Figura est nostri, qui de Babylonia ad Ierusalem suspiramus, de seculo et corpore peccati ad celum.

uERS. 1.---Ieremie.  Excelsus; et significat eos, qui dicunt: Nostra conuersatio in celis est. Aggeus, festus. Illos significat, qui sunt spe gaudentes, qui in reliquiis cogitationum diem festum agunt Domino; Ezechiel, roborauit me Dominus, et  significat illos, qui sunt roborati in Domino; hi prophetauerunt reditum in Ierusalem.

De populo transmigrationis.  Id est, qui transmigrauit de celo ad terram, de perfectione ad miseriam et confusionem. Cum inciperet.  Incipit exire, qui incipit amare; caritas ciuem facit Ierusalem, cupiditas Babylonis: et sic ergo corpore permisti, desiderio sunt separati.  Consolatio in exsilio; ne quis desperet: quia certificat reditum, et per quem, et que diuitie reuersis. Affirmat reditum, et precatur.

uERS. 2.---Te decet. Non deos gentium et non alibi, nisi in contemplatione, id est, fide, et ibi de bonis operibus reddetur uotum, in celesti Ierusalem, quod illi soluebant Marti post prelia, et ceteris  diis in hunc modum. Sion. Patria celestis est Sion, eadem est Ierusalem.

uERS. 3.---Exaudi orationem meam.  Prius facit quod a ceteris faciendum dicit, scilicet, exaudi. Omnis caro.  Id est, homo, id est ex omni genere: pauperes, diuites, uiri, femine, docti, indocti, pueri, senes.

uERS. 4.---uerba iniquorum.  Qua spe hoc oras? quia ad te omnis caro ueniet, non solum anima, sed etiam malus homo. Necesse est ut audias. uerba enim iniquorum, diaboli et primitiuorum parentum Ade et Eue. Preualuerunt. Id est, in exsilium proiecerunt, uel pagani, ritus suos filiis suis suaserunt, sed propitiaberis in hostia Christi.  uerba iniquorum, id est, malos ritus et mores parentum nostrorum   secuti sumus. Propitiaberis.  Propitiatio fit per sacrificium, quod sacerdos Christus obtulit. Idem est ergo sacerdos et hostia.

uERS. 5.---Beatus quem elegisti, etc.  Et beatus omnis ille quem elegisti a massa perditorum. (Non uos me elegistis, sed ego uos , et assumpsisti in sortem tuam, in eternam requiem.  uel sic, propitiaberis per beatum uirum: etc., usque ad que non possunt dici. In bonis.  Que bona sunt, sanctitas in se, equitas ad proximum. Templum. Ecclesia, uel caro Christi.

uERS. 6.---Mirabile.  Non in exterioribus, ut domus terre, sed in iustitia, que pulchrior interiori  oculo et amabilior quam modo debemus esurire, ut tunc ea satiemur. In equitate.  Cum unicuique digna retribuet, cui et dicet: Exaudi nos, qui es Saluator. Spes omnium. Laudes Dei, et uirtutes describit. Et in mari longe.  Ideo longe, quia in mari. Mare dicitur in figura seculi amari falsitate iniquitatum, et tempestuosi procellis tentationum, ubi pisces inuicem se deuorant.

uERS. 7.---Preparans montes.  Ad usus competentes. In uirtute tua. Quia per eos fecit miracula. Quomodo preparauit? Accinctus potentia, id est Deitate, quia humanitas uerbi maiestate precincta est, ut quod homo non habuit, Deitas daret. Accinctus.  Christus in medio undique cinctus, quia omnes illum communiter habemus qui in  eum credimus, sed quia fides non a nobis, sed ab eo, potentatu suo cinctus dicitur.

uERS. 8.---Qui conturbas profundum maris. Ecce qui per illos paratos fecit, conturbans ad penitentiam. Profundum maris, non superficiem, sed corda profundius mersa, uel corda principum. Hec conturbata sunt, cum uiderent et deos suos et spes suas ad nichilum uenire. Sonum.  Sonantes contradictione, fluctuantes persecutione, etc., usque ad dum istos plus diis suis ualere cernunt.

uERS. 9.---Matutini et uespere.  Mane est prosperitas, quia letum est mane post tristitiam noctis. uespere aduersitas; in his tentatur homo, sed datur ei exire inde, ne lucris capiatur, cui diuitie sunt Deus: ne aduersis terreatur, pro quo passus  est Dominus. Delectabis. Delectabiles facies iam in uita hac. Si enim non delectet hominem ipse exitus, non laborat inde exire, sed capitur lucris, cui non placet promissio Christi. Et terretur aduersis, quem non delectat ille qui pro eo uoluit pati, ut faceret exitum ei.

uERS. 10.---uisitasti terram et inebriasti eam. Per predicatores hoc facies, nam intus doces quibus predicant.

Flumen. Profundi ad recipiendum repletum est aquis, donis Spiritus sancti, tu enim parasti cibum. Flumen Dei.  Misericordia Dei pleno fluuio comparatur, etc., usque ad sicut ab eo disponitur, sine quo nichil ibi fit.

uERS. 11, 12.---Riuos eius. Apostolos et alios, qui  de flumine biberunt. Inebria, ut sibi et aliis sufficiant. Multiplica, ut per successiones predicatio non deficiat. Corone anni, totus mundus, ubi Ecclesia. Riuos eius.  Parasti, etc. Et, o Domine, etc., usque ad quo crescit uerbum Dei. Corone anni.  Quia gloria uictorie est uincenti diabolum. Benignitatis tue, etc.  Ne quis glorietur de meritis suis.

Campi tui replebuntur.  Homines, propter equalitatem, id est, iusti. Colles, quia Deus erigit humiles Desertum: omnes gentes, quibus nullus propheta missus.

uERS. 13.---Pinguescent speciosa deserti. Quando Apostoli ad eas uenerunt, per quos decore facte sunt.

 uERS. 14.---ualles.  Humiles populi multum fructum afferent. Clamabunt.  Non in blasphemia, sed in hymno, inde abundant frumento.

Psalmus iste in exsequiis fidelium decantatur, quia agit de reditu a Babylonia huius mundi ad patriam celestem, ad quam sancti in obitu de carne educti, feliciter migrant, stolam simplam recipientes, donec in resurrectione gemine beatitudinis stola glorificentur.



PSALMUS LXu.

In finem.  Iudei ex legis iustitia sperabant sibi bona temporalia, et resurrectionem, etc., usque ad pro fide gentium ad eamdem spem resurrectionis uocaturum.

 uERS. 1.---Iubilate Deo, omnis terra, etc.  Primo monet omnes de resurrectione Christi gaudere, que omnibus dat uitam.

uERS. 3.---Date gloriam.  Non ut Iudei, qui meritis suis dant iustitiam, et inuident gentibus gratiam. Quam terribilia.  Si gaudes et time, ne quod datum est humili auferatur superbo: sicut factum est Iudeis. Ne ergo insultes fractis ramis, sed time, ne forte nec tibi parcat. Opera tua, Domine.  Breuiter mysteria incarnationis dicit opera, quod Deus homo, quod passus, mortuus, et huiusmodi. In multitudine uirtutis tue.  Hic innuit resurrectionem ad quam, exclusis mendacibus Iudeis, adhibentur gentes.

 Resurrexit Dominus; multi crediderunt in eum, etc., usque ad per gratiam biberunt. Mentientur.  Opera sunt terre, que inimici mentiuntur, contra mentientes, omnis terra adoret, etc.  Mentientur. Solent mentiri inimici, etc., usque ad adoret omnis terra.

uERS. 5.---uenite.  Diapsalma. Incipientes ad opera Dei consideranda inuitat, ut una fides iungat, quos unum premium exspectat: ubi exponens illa opera, aperte dicit resurrectionem pertinere ad gentes, repressis Iudeis.

uERS. 6.---Qui conuertit.  Opera, in quibus terribilis, et que sunt ea, subdit: Qui conuertit mare. In flumine Iordani ad litteram, mystice in labenti mundo. In flumine.  Licet remissa sint peccata, tamen in decursu mortalitatis adhuc sunt, non enim mox immortalitas.

 In flumine.  Flumen est mortalitas seculi ubi alii ueniunt, alii recedunt: sed qui in Christum credit, transit pede in se humilis, non equo superbus. Ibi letabimur.  uel sic: Terribilia sunt opera, etc., usque ad et in his letantur Christiani. In ipso.  Quando erit omnia in omnibus, uel in ipso qui dominatur, in uirtute sua.

uERS. 7.---Non exaltentur.  Pro lege quasi plus illis debeatur. Omnes enim peccauerunt, etc. 

uERS. 8.---Benedicite.  Diapsalma. Monet gentes benedicere Deum, qui licet probet tribulationibus, tamen ducit ad regnum; hec enim uidentur obuiare promisse resurrectioni. Auditam facite.   Palam, ut qui diligit Deum, diligit et proximum. uocem laudis eius. Quam dicit Pater de Filio: Hic est Filius meus.

uERS. 9.---Qui posuit animam.  Enumerat hic quibus causis debeat predicari.

uERS. 10.---Quoniam probasti nos.  Non dedisti in commotionem. Quoniam probasti, non in preceps dedisti, probasti aduersis, igne caritatis, qui non sinit sentire tormenta, uel, igne tribulationis nos examinasti, etc.

uERS. 12.---Laqueum.  Non qui decipit, sed qui probat. Transiuimus.  Tu hec omnia, et nos, etc., usque ad hoc in tentationibus nobis fit.

uERS. 13.---Introibo.  Ecce que bona contra  precedentia mala, ut roboret. In holocaustis. Id est, ut me offeram conspectui tuo, etc., usque ad sed se quod carius est substraxit.

uERS. 14.---Distinxerunt.  Distinguit, qui se dicit nichil esse, Deum omnia; et, se eo egere, non illum se. Et locutum est os meum. Quem pre omnibus manifestaui preualere omnibus aliis uotis in tribulatione mea, non uictus tribulatione.

uERS. 15.---Holocausta medullata. Meipsum cum medullis intimi amoris. Incenso arietum.  uel, cum incenso, quod est oratio; et arietibus, quia duces gregis maxime orant pro grege. Cum incenso.  Cum oratione Apostolorum, quia Deo placet quod traditione eorum fit. uel cum incensione et destructione bestialitatis et repugnantie.  Boues; ceruicositatem; cum hircis, petulantiam; hec in me mactando uitia. Offeram tibi boues.  Si offeruntur triturantes, non remanent tamen peccatores: sed per penitentiam sanati offeruntur; et ipsi non per se, sed potius adiuncti bobus, quia fecerunt sibi amicos de mammona iniquitatis.

uERS. 16.---uenite, audite. Diapsalma. Iam expositis omnibus, item monet non tam rudes, sed deuotos, ut exemplo sue liberationis amplius confidant in Domino: benedicens eum de exauditione. Ita ego facio, et o uos gentes, uenite.

uERS. 17.---Ad ipsum ore meo clamaui.  Exponit quanta fecit anime sue, subdens: Ad ipsum, etc. Hoc fecit anime mee, ut clamarem ad ipsum, cum gentes ad idola: et quod extra loquor  intus habeo, et non iniquitatem, quia sic puritas orationis, auditur. Clamaui et exaltaui in corde.  Id est, ipsum publice predicaui, et in secreto confessus sum. Quod in ore, hoc et in corde habeo: tamen holocausta medullata offeram. His duobus perfectus est Christianus.

uERS. 18.---Meo. Suum est, quod non est peruersum; proponit merito, ut discant prius laborare quam premium querant.

uERS. 20.---Orationem meam, etc. Hec duo connexa sunt; si non suspenditur oratio, nec protelatur misericordia.



PSALMUS LXuI.

In finem.  Post canticum resurrectionis, deprecationem  suam Propheta subdit, ut benedicti ad Dei cognitionem ducantur. Prophetat benedictionem omnium per aduentum Christi.  Quia in precedenti psalmo monuerat nos benedicere Deum; quod non possumus, nisi ipse prior benedicat nos; ideo hoc precatur benedici, dicens: Deus misereatur nostri et benedicat, etc.

uERS. 2.---Deus misereatur.  Prior est benedictio Dei, que est quasi pluuia terram nostre mentis irrigans: inde nos benedicimus eum, quod quasi fructus est, et in utroque nos crescimus, non ipse. Dicat ergo desiderans pluuiam Dominice benedictionis: Deus misereatur, etc. Deus misereatur nostri et benedicat.  Sed qui multi uolunt, etc., usque ad et quia cognoscitur in gentibus Christus:  Confiteantur, etc. Benedicat nobis.  Benedicit Creator creature, multiplicando, numero et merito. Benedicit creatura Creatori, eum corde, uoce et opere, laudando, et omne bonum, quod habet, ei ascribendo.

uERS. 4.---Confiteantur tibi populi, Deus.  Post notitiam hortatur confiteri pro directione et iudicio.

uERS. 5.---Letentur et exsultent.  Quia iam confessi non timent futura iudicia, quibus Christus est aduocatus, non iudex, letentur.

uERS. 6.---Confiteantur tibi populi, Deus.  Eadem admonitio ad aliud tendens, quia terra dedit fructum, et si idem initium sensus, tamen ad diuersa tendit.

 uERS. 7.---Terra dedit fructum suum.  Marie Christum, etc., usque ad: Sed non illa sola hoc debet, imo, Benedicat etiam nos. Deus, Deus noster.  Ter trinitas, eum, unitas. Et metuant eum.  Metus inter beneficia postulatur, ut credita caute custodiantur: Timor Dei incipit, et consummat; qui timere nouit, amare non desinit.



PSALMUS LXuII.

uERS. 1.---In finem.  Psalmus Dauid prophete de exsultatione Christi et Ecclesie hic et in futuro, ut omnes Deo cantent. Surgente Christo, quasi eleuata arca, etc., usque ad uerbis his similibus Moyses usus fuisse dicitur.

uERS. 2.---Exsurgat Deus et dissipentur.   Confidenter optat quod scit futurum. Et fugiant qui oderunt.  uel de penitentibus legi potest, etc., usque ad ut lacrymis penitentie admoto igne Spiritus sancti duritia eorum soluatur. Qui oderunt.  Pertinaces a presentia tollantur eius, qui ubique presens; graue maledictum, ut uelint et conentur, quod nullatenus fieri potest.

uERS. 3.---Sicut deficit fumus.  Fumus ex flamma ascensu uanescit; ita peccatores ex flamma nequitie fumiferas actiones producunt, et ipsa elatione deficiunt. Sicut fluit.  De penitentibus dici potest; uel in iudicio a facie Dei tollentur mali: qui erit ignis ad penam impiorum, et lumen iustorum.

 uERS. 4.---Epulentur.  In deliciis, que sunt in conspectu Dei. Et delectentur, hoc potest eos delectare, quod leti sunt quia non est finienda eorum letitia.

uERS. 5.---Cantate Deo.  Conuertit se ad eos, quibus tantam spem dedit et hortatur. Qui ascendit. Non eum excipiet noua uita, nisi uetus occiderit; uel, resurgendo casum corporis uicit. Super occasum.  Occasus mortis cadit illi, super quem sol iustitie oritur. Et ne dubites quis iste sit, quia Dominus nomen illi essentiale, quem Iudei ut communem hominem occiderunt. In conspectu. Consideratio premii futuri erumnas mitigat.

uERS. 6.---Orphanorum.  Quibus mortuus est pater, mundus et diabolus, et mater concupiscentia.  uidue, quibus error maritus moritur; in quibus habitat Deus, quos colligit, quos trahit, quia de uiduis et orphanis facit sibi templum, in quo est.

uERS. 7.---Deus qui inhabitare.  In Hebreo habetur: Dominus autem inhabitare facit monachos in domo, in quibus non cohabitat peccatum. Unius moris.  Unanimes, unum sentientes, etc., usque ad non meritis, unde subdit: Qui educit uinctos. Educit uinctos.  De inferno ligato diabolo. Qui exasperant. Blasphemos in Deum. uel persequendo in sepulcris in carnalibus fetidis sepulti, ut nec uelint nec possint ambulare. Exasperant.  Resistendo iustitie, cum omnino sint mortui in operibus mortuis; uincti uero uolunt ambulare, nec possunt; hi soluuntur per gratiam, illi resuscitantur.

 uERS. 8.---Deus, cum egredereris.  Diapsalmus de uerbo Euangelii per egressum Christi. Deus, cum egredereris. uere educis, quia prefiguratus est egressus eius coram Isrel, dum in columna nubis et ignis apparuit in deserto, et manna satiauit.  Egressus dum apparuit hominibus per humanitatem, uel dum educit uinctos, id est, suscitat. Transiit in desertum, cum ad gentes uenit.  Egredereris. Quasi dicat: cum transiturus esses solitudinem illam, que nondum lucis splendorem acceperat, terram quidem concussisti ac commouisti, celitus uero gratie tue guttas distillasti.

uERS. 9.---Terra mota est. Quia tunc terreni uidendo tanta mirabilia moti sunt. Celi distillauerunt  a facie Dei: Manna, dum in modum stillicidii, manna descendit a facie Dei, cuius presentia per columnam noscebatur.  Mons Sina a facie Dei fumauit,  quando Moyses ibi legem accepit.

uERS. 10.---Pluuiam. Hoc est quod celi distillauerunt manna, uoluntariam que satisfaceret uoluntati illius gentis auide comedendi. Segregabis Deus hereditati tue. Quia non aliis gentibus dedit, quod tunc Iudeis. Infirmata, etc. Ad tempus, dum Christo non credidit.  Perfecit. Deus hereditatem suam, dum gentes in supplementum admisit. Subdit unde perfecit.

uERS. 11.---Animalia. Id est, gentes tue, dum  credunt, habitant in hereditate, id est, in Ecclesia. Que sunt animalia exponit. Parasti: predestinatos dicit, quia ab origine mundi preparati sunt.  uel, mons Sina a facie Dei Isrel, subaudi distillauit, etc., usque ad in quo superabundauit gratia.  Hec mystice, sed secundum figuram, etc., usque ad mittit ergo ad mysterium.  Quidam libri non habent mons, sed a facie Dei Sina Isrel; id est, qui legem dedit populo Isrel: quia qui legem dedit per Moysem, qua terreret, dedit et benedictionem per Apostolos, qua liberet. In dulcedine  Dulcedo est, qua bonum fit, non timore pene, sed delectatione iustitie.

uERS. 12.---Dominus dabit uerbum. uirtutes multas euangelizantibus uerbum.

 uERS. 13.---Rex uirtutum.  Apostolorum, uel dilecti.  Pater est rex angelorum, quibus imperat et ipse dilectus.  Rex uirtutum dilecti. Filii, id est, pater uel more ueteris Scripture Christus rex uirtutum; Christi, id est, suarum, ut fecit Moyses, sicut precepit Dominus Moysi. Dilecti, dilecti.  Repetitio dilecti ad commendationem; sed non est hec repetitio in omnibus libris, sed siue sit, siue non, hic est sensus, dilecti non solum ad alia, sed etiam ad diuidenda spolia, que diuidendo, speciosam fecit Ecclesiam.

uERS. 14.---Si dormiatis.  Dormire inter medios cleros est in auctoritate duorum Testamentorum requiescere et pacifice acquiescere. Penne columbe deargentate, predicatores quorum predicatione  in celum fertur gloria Ecclesie. Columbe  Columba Ecclesia, etc., usque ad predicatione in celum fertur. Et posteriora.  Ubi radices alarum etc., usque ad uigor sapientie est caritas. Inter medios cleros.  Latine lingue esset inter cleros, etc., usque ad uobis erunt penne ambiguum est.

uERS. 15.--- Diapsalmus, dum discernit, de donationibus Christi ascendentis, qui solus potest, et non alius.  Dum gratia Spiritus sancti reges discernuntur, etc., usque ad et in eum credentes proteguntur.

uERS. 17.---Mons Dei mons pinguis.  Commendationem montis subdit, etc., usque ad Hic enim est mons qui in Ezechiele uulnerat principem  Tyri. Beneplacitum est Deo, etc.  Etenim Dominus habitabit eum in finem, id est usque ad terminum maiestatis sue, qui est finis sine fine, et plenitudo omnium. Etenim Dominus habitauit. Nullus ut iste, quia iste mons, scilicet Dominus, habitabit illos montes usquequo ducat in finem, id est, in se Deum contemplandum. Alii autem montes sunt currus per quos uehitur Deus in uniuersum mundum. Currus, quia unanimes copulati caritate, quos ad ministerium uoluntatis sue moderatur Deus, decem millibus, innumeris populis; multitudo sanctorum.

In finem. Quia personaliter unitus est ei, in quo habitauit omnis plenitudo diuinitatis corporaliter.

 uERS. 18.---Millia letantium.  Magnam multitudinem significat sanctorum, etc., usque ad et ideo letantur. Sina in sancto  Est mons in quo data est lex. Dicitur mandatum in quo requiescit Dominus, quia in sanctis mandatis eius presentia solet contueri. In Sina.  uel in Sina sancto, id est, qui in Sina monte olim dedit legem, ipse idem est in sancto, id est, in Christo, qui est Sanctus sanctorum.

uERS. 19.---Ascendisti.  Qui propter nos erudiendos descendit. In altum. Super omnes celos. Cepisti captiuitatem.  Prius apud inferos captos: hec sunt spolia, similitudo triumphi; accepisti dona in hominibus a patre, id est, homines. uel dedisti, secundum quod Deus, dona hominibus,  quod etiam fit in triumphis.

Cepisti captiuitatem.  Unde captiui dicuntur, quia capti retibus Petri, et sub leue iugum missi: unde in hoc curru sunt millia letantium; non plorantium.

Accepisti. Paulus apostolica auctoritate, etc., usque ad: Quod uni ex minimis fecistis, mihi fecistis.

uERS. 20.---Quotidie.  Quia quotidie captiuat captiuos usque in finem seculi. Et quia currum illum ducit in finem, addit prosperum iter. Iter. Cursum uite, que uere prosperum, cum dux sit salutaris.

uERS. 21.---Deus noster.  Diapsalma. Exponit operationes, que ex supradictis eueniunt: conquassatio inimicorum, conuersiones peccantium;  martyria ab utroque sexu. Saluos faciendi.  Commendat gratiam, quia nullus saluus nisi per eum; sed ne dicas, Cur ergo morituri? patienter fer, et mortem non indigneris quia et Domini, qui sine peccato fuit, exitus non alius, quam mortis, tamen uoluntate, ne homo timeret mortem. Exitus mortis.  Id est, resurrectio, ne queraris de morte, quia Christus inde exiuit, et inde exire dedit. Ne mala pertinacium credas impunita, subdit, uerumtamen capita, superbiam, uel auctores Iudaice sectionis, uel seditionis, uel heresis.

uERS. 22.---uerticem capilli.  uersutias inanium questionum, que tales inimicitias calumniarum querunt, ut capillos uideantur perscrutari.

uERS. 23.---Ex Basan.  Id est, confusione,  etc., usque ad ad eos, qui erant desperatissimi.

uERS. 24.---Pes tuus.  Id est, ut qui prius erant inimici, fiant pes tuus, predicando usque ad sanguinem, scilicet, usque ad mortem: et canes, pro Deo latrantes, qui edunt de micis, etc. Pes tuus. Illi soli ad officium regiminis assumendi sunt, qui quod percipiunt, aliis predicant, qui manibus honorum operum exsequuntur, quod ore predicant, uel docent; unde in Leuitico: Os turturis retorquetur ad ascellas.

In sanguine.  Quoniam ostendit Deum, etc., usque ad: et cum eos uincerem, aspersa sunt uestimenta mea. Canum.  In magno sacramento eos ducere iussus est Gedeon, qui ut canes  aquam lamberent, trecentos tantum et non plures, in signo crucis propter thau, que trecentos significat. Ab ipso. Quasi si queras unde tantum bonum, ut canes eius sint cuius erant inimici? ait: Ab ipso, id est, eius gratia, non a seipsis.

uERS. 25.---uiderunt ingressus tuos, Deus.  uel uisi sunt gressus tui, Deus, quibus uenisti in mundum. Hec gratia latebat in ueteri Testamento: modo patet, cum missus Filius annuntiatur in gentibus. Qui. Deus. Est in sancto, corpore, licet perfidi non uideant, secundum quod passus. In hoc etiam, patiendo uel credendo, preuenerunt eos principes, uel preuenerunt ad te laudem.

uERS. 26.---Principes.  Apostolos Principes appellat, etc., usque ad et predicatione  illos consecuti sunt. In medio. Ministri prepositi nouarum ecclesiarum Deum laudantium, carne domita et corio siccato ab humore peccati, et extenso a ruga duplicitatis.

uERS. 27.---In ecclesiis benedicite.  Diapsalma. Precatur et affirmat, ut hec inceptio dilatetur et confirmetur, pro qua et heretici destruantur.  In ecclesiis. Hec sunt iuuencule tympanistrie, ne quis carnaliter choros luxurie cogitet. Ecclesie quippe sunt adolescentule noua gratia decorate. In ecclesiis, non alibi, non in aliis conuenticulis. De fontibus Isrel.  Ut ad eorum imitationem predicetis, que decet: quia sunt principes fidei, spei et caritatis, et per hoc Beniamin, id est, filius dextre.

 uERS. 28.---Ibi Beniamin, etc. Principes, etc.  Per nomina tribuum, Christum et Aposto os indicat. Ibi, scilicet in templo Ierusalem uel in Ecclesia. Interpretatio etiam nominum Ecclesie conuenit.  Forsan ex his tribubus fuerunt Apostoli, etc., usque ad: confessio in fide, fortitudo in spe, latitudo in caritate. In mentis excelsu, seu, ut proprie est Greca dictio, etc., usque ad ut fidelis ac prudens distributor, diuisit.

uERS. 29.---Manda Deus uirtuti tue.  O Deus, notifica Filium, quasi quod enuntio futurum, perfice. uel, uirtuti tue, id est, fortibus tuis iniunge, ut te annuntient. uel, o Pater, manda tuum opus uirtuti tue, Filio, uel Spiritui sancto.  Commendat enim Deus caritatem suam in nobis, quoniam,  cum peccatores essemus, Christus pro nobis mortuus est: quod bene et confidenter orat. Confirma hoc, Deus, quod operatus es. Incipiendo.

uERS. 30.---A templo tuo in Ierusalem. Que est libera, mater nostra, que est templum, a quo omne datum optimum; ab illo ergo templo. Reges terre. uel speciales tibi offerent munera, id est, sacrificia laudis. Sed quia huic laudi obstrepunt heretici.

uERS. 31.---Increpa feras arundinis.  Id est, eos qui mouentur omni uento doctrine. Ut excludant eos qui probati sunt. Hoc est quod Apostolus ait: Qui probati sunt, manifesti fiant ; uel a uaccis excludant probati. Nam stabiles, fortes, et graues non habent seducere: In populo graui laudabo  te. Dissipa. Increpa feras, et etiam dissipa dissentientes. Gentes que bella uolunt. Hereticos et alios eis consentientes, quos gentes uocat, propter genera diuersarum sectarum, ne ibi series successionum confirmet errorem.

uERS. 32.---Ex Aegypto, Aethiopia.  Aegypti uel Aethiopie nomine fidem omnium gentium signat, a parte totum. Non ergo ex solis Iudeis, sed de gentibus precones futuros prophetat.  Aethiopia Gentilitas nigra peccatis, festinat manus dare Deo. Similitudo a uictis, qui armis depositis eas dant uictoribus, ne intereant. Preueniet manus eius.  Id est, uindictam eius, per confessionem, ne manentes in peccatis puniantur.

uERS. 33.---Deo regna. Ut Deo sit in principio  sequentis uersus. uel magis in fine precedentis uersus est, Deo. Commendaturque fides  que per dilectionem incipit operari. Credet ergo Aethiopia Deo, et sic preueniet opera eius, id est, Aethiopie, quod in Greco non est ambiguum, id est, credendo in Deum, preueniet opera sua. uel eius Aegypti Deo, id est, in Deum. Regna terre, cantate Deo.  Decursis omnibus, que iam impleta cernimus, hortatur ad laudem Christi, et futurum eius aduentum prenuntiat.

Psallite.  Diapsalma. Psallite: ueniet qui ascendit, ubi sanctos consummabit.

uERS. 34.---Ascendit.  secundum quod homo. Nam secundum quod Deus, Patri equalis,  super celum celi, excelsiores creaturas, ut nichil supra se haberet.  Oriens. uerbum a Patre genitum. Et ascendit ab oriente uirtute uerbi.

Ad orientem. Locum expressit, ubi surrexit et unde ascendit.

 Ad orientem, nostre illuminationis. uel quia Ierusalem est in Oriente. uoci sue.  Qui fuit humilis in passione: dabit uocem uirtutis in communi resurrectione. uocem uirtutis.  Efficaciam resuscitandi omnes mortuos.

uERS. 35.---Magnificentia eius et uirtus.  Quoniam iam tunc non erit commistio malorum, inde euidens erit magnificentia eius super uerum Isrel. In nubibus. Quia non solus ueniet ad iudicium, sed  cum senioribus populi, qui sunt nubes: quas ne aliter acciperes, addit: Mirabilis in sanctis.

 Per nubes. Hic ipsos Apostolos intelligit, ueluti supra exsistentes, atque eminentes a terrenis negotiis, ac ueluti spirituali aqua plenos, quam ex sancti Spiritus profundis hauserunt, ut animarum arua ac campos, hoc est, ut ipsos credentes, irrigarent.

uERS. 36.---Ipse dabit uirtutem et fortitudinem plebi sue benedictus Deus. . Magna promisit, ne quis pro humana infirmitate desperet se ad tanta premia peruenire.



PSALMUS LXuIII.

uERS. 1.---In finem.  Commutatus est ex  forma Dei in deterius Adam, etc., usque ad pati secundum Grecos.  Quartus psalmus qui latius de passione, et resurrectione. Agitur de causa commutationis, id est, passione Christi. Hic loquitur Christus caput et corpus. Saluum me fac. Primo, precatur saluus fieri, quia multa patitur, quantum ad se gratis, sed quod alius rapuit, ipse soluit. Hec est uox grani sinapis contempti, dum in horto obruitur, quod crescit in magnum olus: hoc fuscum et aspernabile prorsus. Sic et Christus, de quo: uidimus eum non habentem speciem neque decorem, sed tamen occupauit faciem terre, factus mons magnus.

Aque usque ad animam meam.  Id est, turbe, etc., usque ad ultra quam non habent mali quid eis faciant.

 uERS. 3.---In limo.  Homo factus est delimo terre, etc., usque ad id est, uirtus carnis euadendi passionem. Substantia. Dicuntur diuitie, etc., usque ad id est, non inueni in eis quod feci. ueni. Quia sponte. In altitudinem. Profundum insani populi.

uERS. 4.---Laboraui.  Diu clamauit: ue uobis! Scribe et Pharisei, ut raucus quantum ad illos, quia non est ab eis intellectus. Clamans, etc.  Laborat, cuius uotum non impletur. Oculi mei. Ut oculi duorum eum in uia non agnoscentium, quibus factum est extra quod erat intra, id est, cecitas que in corde facta est et in oculis. Dixerunt enim: Sperabamus quod redempturus esset Isrel  [AUG]. Sed spem eis reddidit, etc., usque  ad quia perditi fuissent. Dum spero.  Causa subditur, prestolor misericordiam, non exoro potentiam.

uERS. 5.---Multiplicati.  Quod prius typice, nunc in re aperte dicit. Super capillos. Pro infinito, uel plures sunt his qui sunt ornatui. Rapui. Rapere uoluerunt diuinitatem, et perdiderunt felicitatem: rapuit Adam, presumens, ut diabolus, de diuinitate.

uERS. 6.---Deus, tu scis.  Quia pro aliis soluit, precatur, exspectantes antiquos, et querentes alios, scilicet, modernos, in se non frustrari, cum tanta tam equanimiter ferat.

Insipientiam.  Ex membris. uel, quod stultum  est Dei, sapientius est hominibus. Quod in me irriserunt, qui sibi sapientes uidebantur, tu scisti quare fieret irrisio, scilicet, talis et mors  Insipientiam. Quod mei ignari Dei, hi sunt qui commutantur in sapientes et iustos.

uERS. 7.---Non erubescant.  Que soluerit, exponit; hic ostendit quod superius de membris dixerat.  Non erubescant, id est, non dicatur eis: Ubi est Christus uester? uel non prematur Ecclesia, ut filii erubescant. Qui exspectant.  Quod oculis uidere non potuerunt prophete et iusti. Ne ergo aliter eueniat quam Spiritus sanctus per eos predixit, sequitur: Deus uirtutum, cui nichil est impossibile. Deus Isrel.  Ut qui Deitatem eius intueri  possunt, non seducantur infirmitate eius carnali.

uERS. 8.---Quoniam propter te sustinui opprobria.  Congregat in unum multa que pertulit, ad inuidiam in Iudeos excitandam; opprobrium, in Beelzebub eiicit demonia, potator, uorax. 

Operuit. Hoc solet euenire in bono laceratis, qui solent tanto amplius ad tempus effici tristes quanto cognoscunt in se iniqua confingi.

uERS. 9.---Peregrinus. uel hospes, qui in domo ad tempus recipitur; non ut frater carissimus, quod eram.

uERS. 10.---Zelus domus tue comedit me. Quando funiculo uendentes eiecit. Quid istum zelum sequitur,  subiungit: Et opprobria exprobrantium tibi ceciderunt super me. Quia increpati Iudei conuicia, quasi tela, super eum miserunt, ut: Nonne hic est filius Ioseph?  Exprobrantium tibi. Quando dixerunt: Nunquid potest Deus parare mensam in deserto?  Isti sunt dii tui, Isrel . Unde nunc dicit eadem conuicia cadere super se, que olim exprobrabant, ut ex consuetudine impia uideas eos et non nouiter hoc fecisse.

Ceciderunt. . Cadunt super nos mala, quando non possumus uitare illa: ceciderunt igitur, id est, effectum habuerunt.

uERS. 11.---Et operui in ieiunio, etc.  Preelegi ieiunare potius quam fel et acetum accipere;  id est, ueteres et amaros, qui non intrant in corpus eius.  Et operui. Non exercui potentiam uindicando. Et factum est, quod patuit in sputis, in opprobrium.  Detrahentium et derisorum.

uERS. 12.---Et posui.  Illis carnem apposui, in quam seuirent, et occului Deitatem. Cilicium.  Mortalis caro, ut de peccato damnaret peccatum.

Cilicium, lugubris caro, ut quando fleuit super Ierusalem , et pro Lazaro .

In parabolam.  Irrisoriam, ut cuilibet maledicendo, dicerent: Sic tibi contingat ut crucifixo. uel, quia parabolas eos docebam; unde: uobis datum est nosse mysterium uerbi Dei, ceteris autem in  parabolis. Et tunc aduersum me loquebantur.

uERS. 13.---Qui sedebant.  In porta sedent, qui conuentibus hominum sedula curiositate miscentur. Dicit ergo passionem suam Iudeorum esse fabulam, ut nullus exciperetur, qui huiusmodi locutionis esset alienus; unde Cleophas ait: Tu solus peregrinus es in Ierusalem, et ignoras, etc. .

In porta. Ciuitatis: ubi solent iudices sedere ad iudicandas causas, id est in publico iudicio.

 Sicut Scribe et Pharisei habentes clauem scientie: sed nec intrantes, nec alios intrare sinentes.

Et in me psallebant.  De me aiebant in publicis  conuentibus, et in conuiuiis psallebant: irrisio mea erat psalterium. Qui bibebant uinum.  Qui inebriantur temporali uoluptate. uel,  in Deum probabili opere psallant, qui uinum spirituale bibunt.

uERS. 14.---Ego uero.  Predictis malis opposita est oratio pro parte sua, ut discamus non rixas, sed orationes opponere iurgiis. Tempus beneplaciti.  Ideo nunc est tempus beneplaciti et reconciliationis per incarnationem, per sanguinem, per mortem; deinde quomodo hoc tempus prouenerit, exponit: In multitudine misericordie. In ueritate. Premisit de misericordia, nunc subiungit de ueritate, quia uniuerse uie misericordia et ueritas misericordia, dimittendo peccata; ueritas, reddendo promissa.

 uERS. 15.---Ut non infigar.  Mente, supra dixit infixum corpore; dicitur hoc ex infirmitate membrorum. De luto, id est, lutosis desideriis. De profundis aquarum.  Iudei malignitate consilii profundi sunt, seditionibus turbulenti.

uERS. 16.---Profundum.  Peccatorum, quod deglutit animas; unde: Peccator cum uenerit in profundum peccatorum, contemnit . Hec pericula membris eius imminent. Neque urgeat super me, etc.  Et si cecidisti, non claudit super te puteus os suum, si non claudis os tuum; sed confitere et dic: De profundis clamaui ad te, Domine, et euades. Claudit super illum, qui in profundo contemnit, a quo mortuo, uelut qui non sit, perit confessio.

 uERS. 17.---Exaudi me, Domine, etc.  Periculis hominum expositis, uoce eorum precatur: Exaudi me, Domine, quia benigna misericordia, non quia merui. Benigna.  Suauis est tribulato misericordia, ut panis esurienti. uenit tribulatio; differt Deus subuenire, ut moueat desiderium, et sit dulce auxilium; quod cum fit, iam non est quo differat.

uERS. 18.---A puero, etc.  quolibet sancto, paruo, non superbo; a quo superbiam tollit disciplina tribulationis.

uERS. 19.---Propter inimicos, etc.  Ut confundantur liberatione mea, etc., usque ad unde ipse Nabuchodonosor conuersus Deum predicat. Propter inimicos.  Hoc ad apertam, ut caro resurgat, et  ascendens spiritum mittat; unde inimici conuersi sunt, quibus non proderit, si solam animam liberaueris.

uERS. 20.---Tu scis improperium.  Quia quare sint ista mihi, tu nosti, illi non norunt. Et quia ipsi in conspectu tuo sunt, ista nescientes non poterunt confundi uel corrigi, nisi manifeste eruas. Et ideo ait: Propter inimicos.  Improperium, uel opprobrium, etc., usque ad sed adiuuando perficiat. Reuerentiam.  Alii ignominiam, ut alapas, flagella, et quod Pilato tanquam reus traditus est: hec non pro suo reatu, sed pro nobis sustinuit, ut in talibus nos instrueret.

uERS. 21.---In conspectu tuo.  Inuidiam ex  citat contra eos, ut tantum scelus presente Deo committerent.

Cor meum. Quia uoluntate sustinuit, secundum illud: Desiderio desideraui hoc pascha manducare uobiscum.

uERS. 21.---Qui simul contristaretur, et non fuit; et qui consolaretur, et non inueni.  Contristati sunt discipuli et mulieres que super eum flebant, sed non simul. Carnaliter enim contristabantur de uita mortali, que erat mutanda morte, cum deberent cum eo contristari de ceteris, qui medicum occidebant, quod nemo tunc fecit.

uERS.---22.---Et dederunt in escam meam fel, et in siti mea potauerunt me aceto.  Quod non inueni simul tristes et consolantes, hoc fuit mihi  fel amarum propter merorem.

Acetum, etc. Id est, acidum, propter uetustatem eorum. Legitur in Euangelio fel ei oblatum, sed in potu, non in esca. Mystice ergo dicitur, id est, super escam suauem quam cum discipulis acceperat, que est esca unitatis Christi, iniecerunt fel: quod adhuc hodie facit, et grauius peccat contemptor sedentis in celo, quam qui crucifixit ambulantem in terra. Dant bibendum amarum potum, qui male uiuendo scandalum faciunt Ecclesie, ut heretici.

Gustauit Dominus, docens et nos gustare, id est, pati tales: sed non bibit, quia non possunt tales in corpus eius recipi. Mystice ergo hoc predicitur, sicut et mystice factum est in passione.

  Et dederunt. Hec est consummatio passionis; cum dixisset: Sitio, fel cum aceto obtulerunt, hoc facto mores suos amarissimos indicantes.

uERS. 23.---Fiat mensa.  Prophetia contra aduersarios.  Fiat mensa. Mensa, Scriptura: hanc Iudei habuerunt, dum mandatum Dei coluerunt; postquam a lege ieiuni sunt, hec mensa coram ipsis gentibus data est, ut grauius dolerent.

In laqueum. Ut qui littera legis alios stringebant, in ea obligati caderent. In retributiones. Quia illis ablata, et gentibus data. Malorum fuit retributio, dum nolentes in ea epulari, ab ea sunt exclusi. In scandalum. Quia deserentes pacis auctorem, rixas sibi et praua opera concitant.

 uERS. 24.---Oculi.  Doctores qui preeunt. Obscurentur, id est, lumen scientie perdant. Et dorsum eorum, etc. Id est, minores. Cum enim lumen scientie perdunt qui preeunt, ad portanda peccatorum onera, et ad appetenda terrena inclinantur sequentes; uel, dorsum, mens eorumdem Semper hoc de illis qui non penitent.

uERS. 25.---Effunde, etc.  Ut in morem fluminis sit copiosa.

Comprehendat. Ut non liceat effugere.

uERS. 26.---Fiat habitatio.  Hoc iam in manifesto, etc., usque ad in quo superbierunt contra Deum. In tabernaculis.  Templo et regio palatio. Ad hoc ponit inhabitare, quod fit deuote  mentis affectu; ad domos habitare, quod fit corporea mansione.

uERS. 27.---Tu percussisti.   Iniquitas eorum fuit, ut hominem occiderent, et super hoc apposuit Deus, ut Filium suum occiderent, ut sicut seruos premissos, ita ipsum heredem.

 uERS. 29.---Deleantur, etc.  Quia scriptos se putant, etc., usque ad et staturos ad dexteram. De libro uiuentium, etc.  Notitia Dei, que predestinauit ac uitam, quos presciuit conformes fieri imagini Filii sui. Non sic tamen accipiendum est, tanquam in hoc libro aliquem scribat Deus, quem postea deleat: sed secundum spem illorum, qui scriptos se putant.

uERS. 30.---Ego sum pauper, etc.  Hic dispensationem incarnationis et sanctitatem propositi exponit, dicens: Quis finis passionis? Dolens.  Hoc secundum caput, pro omnibus dolet: unde: Dolores nostros ipse portauit , quod nullus alius. Ideo dicit:

uERS. 32.---Et placebit.  Laus puri cordis  plus placet quam mactatio pecudum. uitulum nouellum.  Pro peccatis offerebatur nouellus uitulus, qui significabat nouitatem secuturam; que defensionem habet in cornibus, munimen pedum in ungulis ; producentem, quia fidelis quotidie uirtute Dei augetur.  uitulus ungulis terram excitat, sic qui non contradicit, sed tamen terrenum abiecte sapit, ungulis excitandus est: et super hunc uitulum placebit laudatio mea cum angelis, ubi nec aduersarius erit uentilandus, nec piger de terra excitandus.

uERS. 33.---uideant.  Quod oblatio iam est in mente, non in rebus, ubi pauper equatur diuiti. Et, o pauperes, hoc tamen contuitu Dei facite, querite Dominum. uel, ut uideatis, querite Deum,  escam mentis. uinctos.  Qui ultra necessaria querit, compedes onerat; sed sufficit diei malitia sua. uinctos.  uinctos mortalitate, qua Dominus offensus seruos compediuit: sed inde clamantes audit.

uERS. 35.---Celum, terra, mare.  Ad litteram, id est, celestia, terrestria, et natantia, hec laudant, dum ex eis laudatur creator.  Diuitie sunt pauperis uidere creata, et inde laudare creatorem. Laudent illum, etc.  Quod prius simul, nunc sigillatim monet; uel, laudent celestia, terrestria, natantia. Et, ut perfecte omnia concludat, addit: Omnia que in eis sunt: sic omnis creatura ad laudes inuitatur.  Ac si diceret: Omne  genu flectatur, celestium, terrestrium et infernorum . Et omnia reptilia in eis.  Omnes modi monstrosi, in peccatis herentes terrenis.

uERS. 36.---Quoniam Deus saluam faciet Sion, etc.  In spe fidelis populi finitur constructio Ecclesie: unde omnis creatura laudare monetur.

uERS. 37.---Et qui diligunt nomen eius, etc.  Quid per singula? omnes qui diligunt nomen tuum habitabunt.  Hi sunt semen seruorum. Iste enim uersus exponit precedentem.



PSALMUS LXIX.

uERS. 1.---In rememoratione.  Memoria duobus modis, etc., usque ad et spem resurrectionis assumunt.  uox tribulatorum pro Christo, etc.,  usque ad primo petentes se adiuuari, malos erubescere.

uERS. 2.---Deus in adiutorium. Monet ut in Deo, non in nobis, gloriemur.  Hic omnis petitio affirmatio est, unde non sunt timende tribulationes. Hic uersiculus ante omnes horas in initio predicitur, quia, cum orare solemus, maxime tentare nititur diabolus, ut musce morientes perdant suauitatem unguenti.

uERS. 3.---Confundantur.  Confundi, est de peruersitate turbari. Reuereantur, ne proles a iustitia pena sequatur. Qui querunt, etc.  Diuersa sunt tempora in Ecclesia: primo, fuit impetus persequentium, unde, qui querunt; modo, remansit maleuolentia cogitantium, unde, qui uolunt. 

 uERS. 4.---Auertantur.  Duo genera sunt persequentium, etc., usque ad exit integer, qui neutro capitur.

uERS. 5.---Exsultent et letentur in te omnes.  Monet letari bonos, quos egenos Deus adiuuat et liberat. Semper. Quia non unquam debet cessare a laude eius. Magnificetur Deus.  Nostro more dictum, ubi quis laudibus crescit; quod non Deus, sed nos laudando proficimus.

uERS. 6.---Ego uero egenus.  Quod hortor, facio, etc., usque ad ubi est diues, semper ambit, desiderat et accipit. Ne moreris.  Tardum uidetur, quod magno desiderio queritur.  Ne mihi tardius uideatur, quod uenturus es, quod fit per patientiam; qua qui caret, tardum ei uidetur, et  deflectitur ab eo: ut uxor Lot, que fit statua salis, ut te condiat: exemplo enim tibi est ne retro aspicias.



PSALMUS LXX.

uERS. 1.---In finem.  De commendatione gratie, etc., usque ad fere singulis syllabis commendatur gratia.

Filiorum Ionadab.  Filiis spontaneis, etc., usque ad qui ex se mali.

 uel ita, monemur in titulo habere deuotionem filiorum Ionadab, etc., usque ad illi uero consueta malitia in obstinatione permanserunt.

uERS. 2.---In te, Domine, speraui. Generalis iustus  loquitur a principio mundi usque ad finem: totam spem in Deo ponens, gratiam eius commendat, ne falsa in nobis presumamus.

 uel priores captiui sunt in mundo, unde euadi potest: secundi in inferno. uel, priorum, id est, eorum qui ante capti uitiis, quam filii Christi. Totus hic psalmus gratiam Dei, que gratis datur, summa intentione commendat.

uERS. 3.---Esto mihi in Deum protectorem, et in locum munitum, etc. Duo promisit, duo alia reddit.

uERS. 4.---Peccatoris.  Duo sunt genera peccatorum: alii legem acceperunt, ut Iudei et Christiani; alii non, ut pagani.

uERS. 5.---A iuuentute.  Id est, a conuersione, uel ex quo contra diabolum cepi pugnare.   A iuuentute, ex quo cepi sperare in te, etc., usque ad iuuenis pugnat, sed cadit, nisi sit Deus spes eius.

uERS. 7.---In te cantatio.  Delectationi est mihi esse in te. Semper. Ut continua sint beneficia. Semper.  Et in presenti, etc., usque ad contra quam nil stat.

uERS. 8.---Repleatur os meum.  Dixit beneficia, nunc petit ut gratias agere possit. Nam si Deus os non replet, non ardet desiderium. Tota die magnitudinem tuam.  Id est, sine intermissione, etc., usque ad nomine ergo magnitudinis omnia includit.

uERS. 9.---Ne proiicias me.  De gratia tempore senectutis et senii danda. Senectutis.   Senectus in Christo, dum prodigium factus est, dum infirmatus in cruce et irrisus; quod dicitur senectus, quia ex uetustate assumpsit, unde: uetus homo noster simul crucifixus est .

uERS. 10.---Quoniam dixerunt inimici mei.  Dicitur hoc de Christo, qui inter manus inimicorum infirmus factus est, et quasi nichil posset comprehensus. Sed hic de membris eius dicitur hoc, quia et illa talia ex nostra persona habuit.

uERS. 11.---Deus dereliquit eum.  Unde alibi: Quare me dereliquisti? id est, quare me derelictum putant malo suo. Si enim cognouissent, nunquam Dominum glorie crucifixissent.

uERS. 12.---Ne elongeris a me.  Longe putant, dum tardat; ne elongeris, ut grauioribus  exponat.

uERS. 13.---Confundantur, etc.  Quia disposita Dei non mutantur. Detrahentes anime mee. Alias, committentes animam meam.  Id est prouocantes nos ut Deo resistamus, quod est contra Deum committere bellum; ut illi faciunt quibus non placet Deus in suis aduersis, quod est eum habere iniustum. Committitur etiam anima, si odit eos a quibus patitur. Qui querunt.  Ut fecit uxor Iob, que ait: Dic aliquid in Deum et morere . Ut etiam ait uxor Tobie: Ubi sunt iustitie tue?  Hoc dicebat ut displiceret illi Deus.

uERS. 14.---Et adiiciam.  Adiectio laudis est, post creationem omnium rerum, laus de incarnatione  et resurrectione, quod inferiora docent. Omnem.  Quia si laudatus in omnibus aliis, nondum in eo quod suscitauit carnem nostram in uitam eternam, que est laus adiecta pro resurrectione Christi. uel omnis laus esset, et nichil laudi deesset, si damnaret peccantes, quia iustitia esset; sed quia et hos liberas: Adiiciam super omnem laudem tuam.

uERS. 15.---Os meum annuntiabit iustitiam. Christum, sed ne aliter acciperes, addit: Salutare. Quare? quia non approbatur ex operibus legis iustificari quemquam. Et hoc est: Quoniam non cognoui litteraturam, id est, figuras legis per quod fiam potens. Tota die.  uel ita, etc., usque ad iustitie seruiat. Quoniam non cognoui litteraturam.  Predicabo salutem tuam tota die, etc., usque ad quia  habitu inuentus est ut homo , et surgit mortuus.

uERS. 17, 18.---Docuisti.  Per libros, uel inspirando usque nunc: per spatia temporum creuit doctrina. Mirabilia. Quod de iniquo iustus. Mirabilia.  Quid mirabilius quam mortuos suscitare? etc., usque ad hoc est a iuuentute et nunc. Iuuentute.  Aliqui notant quatuor tempora Ecclesie, aliqui tantum tria distingui, idem significantes per nunc et senectam. Unde iuuentus Ecclesie fuit quando uirtus martyrum dimicauit.  Progrediens uero tempus, nunc, cum fides per Ecclesias proficit.  Senecta, id est, grauis etas, quando incipiet frigescere caritas multorum, cum mundi tempora decrescunt. Senium.  Occiduum tempus, etc.,  usque ad contra quos Dominus: uobiscum sum usque ad consummationem seculi, etc. .---Donec annuntiem brachium tuum.  Dum per incarnationem captiuos liberat. Et iustitiam iudicii, puniendi scilicet, qua hominem peccantem iusto iudicio damnat.

uERS. 19, 20.---Usque in altissima. Et ne putes quod solus homo egeat gratia, etc., usque ad continet in eo quod sunt.

Usque in altissima. Quia homo Deus sedet ad dexteram Patris regnans cum eo. Que fecisti magnalia. Utrumque mirabile, per gratiam redimi hominem, qui per iustitiam damnatus erat.

Deus, quis similis tibi? Quantas ostendisti mihi tribulationes multas et malas, et conuersus uiuificasti me,  et de abyssis terre, etc. Cui persone que gratia sit, captiue scilicet, utraque resurrectio mentis et corporis; unde promittit gratias.

uERS. 22.---In uasis psalmi.  In uiuificatione spiritus uel contemplatiua uita.

uERS. 23.---Anima mea quam redemisti.  Ipsis internis labiis quibus tacite clamat Deum.

uERS. 24.---Cum confusi et reueriti fuerint. Tunc locus est uere et secure exaltationis, cum non licet impiis dominari.



PSALMUS LXXI.

uERS. 1.---In Salomonem, etc.  uerum pacificum, etc., usque ad qui hic commendatur secundum  utramque naturam.  Quartus psalmus de duabus naturis Christi monet ut Christum uerum Deum et uerum hominem regem credamus, et est prophetia de Christo.

uERS. 2.---Deus iudicium.  De iudicio, optando illud dari Filio. Iustitiam tuam, etc.  Nota repetitiones eiusdem, uel aliis uerbis, multum commendant diuina eloquia, que maxime sunt in psalmis: et in eo genere sermonis, quo affectus animi est mouendus.

uERS. 3.---Montes.  Prophete, Apostoli, qui celo altitudine proximant; pacem nuntiandam populo fideli, Christum. Et colles. Suscipiant iustitiam, id est, Christum, uel montes pacem populo: et colles de utrisque predicatoribus precedentibus et  sequentibus dicit. uel suscipiant montes, id est, maiores.

Pacem. uerbum reconciliationis, scilicet uerbum Euangelii, ad hoc ut nuntient populo.

Et colles. Id est, minores; iustitiam, id est, obedientiam, ut obediant doctrine ueritatis.

Tuum et tuos dicendo, ostendit omnia que sunt Patris esse et Filii, et e conuerso.

uERS. 4.---Iudicabit pauperes populi.  Idem agit de eodem iudicio affirmando. Post optationem, uirtute prophetie, dicit que sunt aduentu Domini prestanda.  uel secundum aliam litteram: Iustitia iudicabit pauperem. Sed codices qui habent in littera magis approbantur. Pauperes populi. Id est, eos qui pauperes in populo, in quo boni malique  commisti. Humiliabit calumniatorem. Dum enim gratia sua adiuuat, etc., usque ad qui innocentes nititur trahere in culpam.  uel, humiliabit, et, uicto diabolo, permanebit cum sole splendor; id est, Filius cum Patre, sedens ad dexteram Patris in eternum, hoc est ante lunam, in generatione et generationem.

uERS. 7.---Descendet sicut pluuia, etc.  Ecce quis et qualis ille rex, qui iudicaturus est.  Alludit facto Gedeonis, etc., usque ad et postea complueretur gentilitas sicco uellere Iudeorum.  Descendet Christus, etc., usque ad quis ergo post tam apertas similitudines dubitet de partu uirginis? In uellus, et sicut stillicidia.  uellus, Iudea, que auctoritate doctrine exspolianda erat, ut ouis  uellere: uel, quia doctrine pluuiam detinebat, quam nolebat gentibus predicare.

uERS. 8.---Et dominabitur a mari usque ad mare.  Ostendit que sit amplitudo regni. A flumine.  A Iordane, ubi uox:. Hic est Filius meus dilectus. Inde ergo doctrina eius cepit: inde auctoritas magistri dilatatur usque ad terminos orbis terre, predicato Euangelio regni.  Inde regula baptismi per totum orbem manauit. Paucis uerbis magna docet sacramenta

uERS. 10.---Reges Tharsis et insule munera offerent.  Pertinaces dicuntur inimici, etc., usque ad uel, historialiter potest accipi de regibus qui uenerunt adorare Christum.

 uERS. 12.---Quia liberabit pauperem a potente, etc.  De operibus eius agit, etc., usque ad in participatione iustitie.

uERS. 14.---Ex usuris.  Usure, peccata, etc., usque ad iuuando per gratiam ad iustitiam faciendam. uel, ex usuris, de futuro, id est, penis eternis; et iniquitate, id est, peccato ipso, pro quo pena debebatur. Nomen. Christianum. Coram illo. Quia in eius regno ante ipsum uicturi sunt.

uERS. 15.---Et uiuet, et dabitur ei de auro, etc.  De honorificentia regis. Arabie.  Per Arabiam, gentes; per aurum, sapientiam, que excellit inter doctrinas. De ipso semper.  Multiplicando, uel consequendo, uel de eius institutione, quia ipse orare docuit.

 uERS. 16.---Firmamentum.  Prophetarum est, quia quod predixerunt, impleuit. In summis montium.  Auctores Scripturarum Prophete et Apostoli; quos firmat, quia omnia ab illis predicta in illo sunt impleta.

In terra. Quia propter eos qui in terra sunt, omnia scripta sunt. Unde et ipse in terram uenit, ut ea impleret.

Super Libanum.  Sicut Libanus proceras cedros producit, sic Christus sanctos ad celum. Sicut fenum.  Non etas seni sed uiriditas sanctis comparatur. Boni de ista ciuitate presentis Ecclesie migrantes in illa beatitudine florebunt.  In Genesi feni nomine et frumentum intelligitur, etc., usque ad et comparabitur feno terre quidquid  pro magno habetur in seculo.

uERS. 17.---Sit nomen eius benedictum, etc.  Monet omnes laudes ei dicere, quia omnes in eo benedicentur. Ante solem.  Id est, ante omnem creaturam, ne putes temporalem Dei Filium. Omnes gentes.  Ne tribus duodecim accipias, addit omnes gentes.

uERS. 18.---Benedictus Dominus Deus Isrel, etc.  A parte sua laudat. Nota exclamatoriam benedictionem, cum admonitione et prophetia. Fiat, fiat, etc.  Magnificum est, quod sic concludit: Optantis est semel dicere, nimium desiderantis repetere. Quasi dicat: Quod iussisti, Domine, ita fiat, fiat, donec quod cepit a flumine perueniat usque ad terminos orbis terre.  Sciendum quod septuagesimus  primus psalmus secundi libri finis est: unde et in extremo habet: Fiat, fiat, pro quo in Hebreo dicitur: Amen, amen.

uERS. 20.---Defecerunt laudes.  Etiam hoc diligentius obseruandum est, quod illud: Defecerunt hymni Dauid filii Iesse, ad finem septuagesimi primi psalmi pertineat. Id uero quod sequitur: Psalmus Asaph, initium sit sequentis.

Hymnus tria habet: laudem Dei cum cantico: nisi enim cantetur hilariter, non est hymnus: non cantat autem qui non amat. Si sit laus, et non est Dei, non est hymnus: et si sit Dei, et non cum cantico, non hymnus. Preter solitum addit: Filii Iesse; Dauid enim homo, quidam filius Iesse, regnauit in  Isrel tempore ueteris Testamenti in quo Nouum erat, sed occultum: sicut et Christus in Dauid et in Abraham, sed occultus, ut fructus est in radice, sed non apparet. Nouerunt autem pauci Prophete et Christum, et Nouum Testamentum, scilicet in occulto, et pronuntiauerunt reuelandum. Illo ergo tempore, pro regno illo, ubi regnauit homo filius Iesse, pro huiusmodi carnalibus carnalis populus laudabat Deum. Sed regno illo et ceteris huiusmodi deficientibus, deficit laus, non Filii Dei, sed filii Iesse. His autem deficientibus que Deus subtraxit ut quererentur ea que occulta in illis tegebantur, loquitur Asaph, id est Synagoga, sed fidelis, que pie Deum coluit, licet propter terrena, que a Deo, non a demonibus, ut gentes, querebat. Attendens autem  blasphemos his abundare, pro quibus seruiebat, cepit nutare, nesciens quid in his figuris lateret, quasi non esset aliquid melius quod Deus daret: sed admonitus per hec sibi subtracta querere ea que non habet cum malis communia, castigans se cum admiratione, dicit: Quam bonus Isrel! Sed quibus? Rectis corde. Primo ergo describens nequitiam malorum, dicit se zelasse prospera eorum; tamen inde correctum, et correctus alios corrigit.

 Hic agitur, quod laudes defecerunt: quia iam non dat Deus blanda, ut pueris ad seruiendum alliciendis, et hoc dicit Synagoga que iam sibi contra hoc quod prius agebat testatur, ut credibilius sit.



PSALMUS LXXII.

 uERS. 1.---Quam bonus.  Monet ut non pro temporalibus, sed eternis Deum laudemus.

uERS. 2.---Pedes.  Pro arbitrio mentis, quod a ueritate discrepabat. Gressus, actus precipitati; pene, quia cito rediit.

uERS. 3, 4.---Pacem peccatorum.  Temporalem, fluxam, caducam. uidens. Non intelligens. Quia hec pax uidetur, non intelligitur, oculos eludit, est enim fluxa et caduca.  Pacem peccatorum quia non est declinatio morti eorum. Id est, non cito moriuntur, sed diu uiuunt; etsi plaga aliquando non firma, ut durat flagellum correctionis. Et firmamentum in plaga eorum. Non miseretur Deus consolidando plagas eorum: uel, a simili incurabilis,  cui nichil prohibetur.

uERS. 6.---Operti sunt iniquitate et impietate sua.  Ne resipiscant; non amicti, ut uel liberum caput haberent, sed toti operti.

uERS. 7.---Prodiit quasi, etc.  Sunt quidam mali ex macie, id est, necessitate: alii ex abundantia, ut pauper egestate furatur, diues ex cupiditate. Transierunt.  Quasi a rectis semitis.

uERS. 8.---In excelso.  Palam in manifesto: uel, contra Deum blasphemi.

uERS. 9.---In celum.  Ac si dii essent; uel, contra Deum, quem blasphemant, dicentes: Deum uel nescire sua mala, uel non punire. Lingua transiuit super terram, etc.  Que ultra mensuram humanitatis  loquitur, etc., usque ad sed transit lingua eorum humanam fragilitatem.

uERS. 10.---Ideo conuertetur.  Exponens Asaph, etc., usque ad reuertetur ad eam. Hic.  In hac sententia in qua modo sum. Dies pleni inuenientur in eis.  Perfecti inueniuntur, etsi modo non appareat.  uel, dies pleni sunt, quando Christus uenit: hi ergo sunt in Iudeis, qui Christum nouerunt.

uERS. 11.---Et dixerunt.  Unde conuertentur? etc., usque ad hoc est quare uidebatur eis nescire hoc. Quomodo scit.  Non dicit, nescit: sed adhuc hesitat et prope est sanitati: et de tam graui infirmitate uicinior est salus, sicut uicina sanitate magis estuant egri.

 uERS. 13.---Et dixi: Ergo sine causa iustificaui cor meum, etc.  Hec dixerunt, quibus confutandis hec ego: uel adhuc ex persona dubitantis. Fatuis cogitationibus se dicit illusum, ut cum hec repudiauerit, melius nos procurauerit.

uERS. 14.---Et castigatio. Alias et index meus in matutino.  Ecce iam remedium, Christus index, qui uiam ueritatis indicauit, et, mane surgens, spem nostram de mundo ad celos transtulit.

uERS. 15.---Si dicebam.  Ecce iam se reprimit auctoritate sanctorum, et iam uicina ueritate deliberat sic: Si dicebam. Ecce nationem.  Aliud inconueniens incipit soluere. Reprobaui; iudicaui quod non est. Existimabam, per predicta uolo probare Deum non iustum; sed hoc modo cogito, non  absoluo. Ante me, id est, quantum ad presentia; uel, maior me, me superans, nisi Deus aperiat. uel, ecce natio filiorum tuorum, cui disposui, et concinui, subaudis, occurrit et obuiat mihi, id est, occurrit mihi prior predicatio, quam Isrelitis feci, ut Deum colerent, qui omnia creauit, et omnibus secundum opera sua restituit: obuiat mihi doctrina, cui congrui, et accommodatus sum. Sed ne ego reprobarem nationem priorum patrum, uel priori doctrine mee contradicerem: Existi, etc.

Filiorum tuorum. Omnes enim, Abraham et ceteri, aliter docent, quibus credere debeo: non enim omnibus prudentior. Sed ne reprobarem: Existimabam, uel, suscepi cognoscere; iam reuocatur a lapsu, qui non presumit se scientem contra sanctos. Ut cognoscerem  huius rei ueritatem, quod non ante, dum dicebat Deum hec non curare. Cogitabam ut scirem hoc: prior gradus scientie, dum scit nescire se, quod prius uidebatur scire: repudiat autem priorem sensum, dum querit alium.

uERS. 16.---Labor est ante me.  Quasi murus mihi obstat, etc., usque ad uidet in iudicio illos damnatos.

uERS. 17.---Sanctuarium.  Christus, qui ut Deus singulorum merita dignoscit. uel sanctuarium, Sancta sanctorum, id est, secretum diuine dispositionis.

uERS. 18.---uerumtamen.  Ecce quid didicit iste in sanctuario: malos hic decipi, postea  in fine ab omnibus deserendos; a quo malo ipse liberatus est, qui et terrena quesiuit, sed a Deo; hic dicit, in hoc mundo malos non esse immunes et impunitos; quia etsi felices, tamen reatum gestant et frequenter ruinas incurrunt. uerumtamen, id est, sed: et hic posuisti eis hunc florem et copiam temporalium, propter dolos, etc.

Propter dolos.  uel, iuxta lubricum. Quasi: Modo doloso fecisti eis, sub specie boni dans mala. uel, iuxta lubricum, ut sunt temporalia: ubi cadunt, qui amore sunt iuxta; dum enim dolosus alium uult deiicere, iuxta lubricum eum ponit.

uERS. 20.---uelut somnium.  Aperta comparatio. Clausis oculis, uidemus bona que mox apertis non inuenimus; in uita somnium: in morte euigilant,  scientes quid est. In ciuitate. In contuitu populi tui, uel, dum constituitur tua ciuitas.  uel in celesti Ierusalem imaginem eorum, effigies deformitatum quas sibi faciunt: alius leo ferocitate, alius aper sorde libidinis.  uel gloriam temporis, que non uera, sed similitudo glorie: quia cum deerit ueritas eis, peribit imago; nec similitudinem retinebunt, qui de beatitudine nil habebunt, ideo perdes eos, quia per eos,

uERS. 21.---Inflammatum est cor meum. Id est, inuidi felicibus. Et renes mei commutati sunt. Quibus status, id est, constantia mentis resoluta est, ut prospera amarem; grauis culpa prebere aliis occasionem peccandi. Ad nichilum redactus sum. uanis herens, iniurius Deo factus. Nesciui. Magna et profunda  ignorantia nescire quod pecces.  In ciuitate tua imaginem. uel de hereticis potest hoc accipi, etc., usque ad uel in super celesti Ecclesia. Quia inflammatum.  Ecce conuersio huius Asaph, etc., usque ad commutate sunt in spirituales

uERS. 24.---Cum, etc.  Quia prius ad nichilum redactus sum, id est, ad ea que nichil sunt descendi: quia nesciui nichil esse, et post ut iumentum mansuetus factus sum ferendo oneri, et semper ero tecum.

Iumentum.  Apud Deum, uice pecudum sunt, qui contra Deum sentiunt: et tamen in his errans, nesciens iudicia Dei, semper fui tecum quodammodo, ab idolis alienus, et tibi credens, et tu tenuisti.

Tenuisti manum.  Quia licet pecus non recessit  a Deo. Tenuisti manum, id est, potestatem dextere, id est, texisti, quod semper tecum, quod filius. Dedit enim potestatem filios Dei fieri his qui credunt in nomine eius. In sinistra, pecus, amans hec temporatia. uel manum dexteram.

 Non sinistram. Tenet dexteram Deus, dum ad bona opera dirigit, et ne mergamur liberat, ut Petrum.  uiso malo impiorum, bonoque suo, arguit se de prioribus, quod terrena a Deo quesiuit, et inuitat in contrarium.

 Comparat terrene uoluptati sue premium celeste, et se arguit.

In eternum, etc. Ab eo nunquam ultra separabor.

Qui fornicantur abs te, etc. Huic fornicationi contrarius  est castus timor, qui gratis ipsum amat, in quo habet omnia.

uERS. 28.---In portis filie Sion.  In publico, uel in concordia Apostolorum, qui sunt porte Ecclesie. Quia predicatio, que est preter unitatem Ecclesie, inanis est. uel, uirtutibus Ecclesia est filia Sion, id est, speculationis.



PSALMUS LXXIII.

uERS. 1.---Intellectus Asaph.  Synagoge, etc., usque ad ut duritia Iudeorum uel calamitatibus terreretur, uel molliretur.  Monet, relictis figuris, transire ad ueritatem.

Ut quid Deus.  Describens euersionem Ierusalem irreparabilem, querit causam, quare admirans et conquerens; et precatur pro repulso populo, et ultionem  in destructores, que quidem eis utilis est, et iam facta est. Repulisti nos.  Quasi alienos a tua defensione. In finem. Nec templo parcitur. Interitum et captiuitatem significat, que a Tito et uespasiano. Oues nominat, ut pii pastoris misericordiam commoueat. Tue. In eos temperantius uindicamus, quos aliquando fuisse nostros meminimus.

uERS. 2.---Possedisti.  uel, creasti, etsi omnes creat et disponit, Iudeos tamen specialiter, quibus legem et Prophetas dedit. Redemisti.  Te pretio, id est, per te pretium. Mons.  Eminentia, Sion speculatio est, in quo, in qua re habitasti. uel uacat in eo.  Montem uel montis Sion, siue in eo. Hucusque ueri Testamenti facta, que sequitur, ueritas promissa. Per Sion, Ierusalem  signat, in qua presentia Christi habitauit, et ideo ne daret eam uastitati supplicat. uirgam hereditatis.  Ipsa congregatio, uirga hereditatis dicitur: quam uolens possidere uirgam Moysi in serpentem uertit, sed apprehensa cauda rediit in uirgam.  Quia mors suasu serpentis intrauit in mundum, uirga in serpente, Christus in morte. Unde et qui intuebatur serpentem, id est, Christum mortuum credit, sanatur a serpentibus, id est, a morte eterna. Expauit Moyses et fugit, sic Apostoli moriente Christo. Retenta cauda, id est, posterioribus, fit uirga, quia primo occisus, postea surrexit. Cauda etiam est finis seculi, in quo redimus ad manum Dei, et stabilimur, qui per mortem quasi per serpentem fluximus.  Sed quia hec et de gentibus: exprimit, de quibus  dicat, Mons Sion. Id est, non de gentibus. uel, montem Sion istum, quem inhabitasti in ipso: Leua manum tuam in superbias eorum, a quibus euersa est Ierusalem, id est, regibus gentium. In finem, quia et ipsi Christum iam nouerunt.

uERS. 3.---Leua.  Potentiam, ut superbiam eorum uertas ad humilitatem, ducens eos in finem, id est, Christum, quod et impletum est, quia Rome Christiana religio effloruit. Leua, quia ex multum superstitiosa facta est sanctissima. Quanta malignatus est, etc.  Sacerdotes et ministeria templi preda fuerunt. Tota gens, uel occisa uel captiuata. Inimicus, Romanus exercitus, ad hoc per prolepsim premisit eorum.

 uERS. 4.---Gloriati sunt.  De uictoria sua. Ecce quod non bono zelo fecerunt. Gloriati, cum scelus soleat sequi penitudo, hi ad gloriam uertunt; qui te oderunt, serui demonum, qui nullatenus sunt tolerandi. In medio solennitatis tue. Non in extremo loco, sed in medio atrio. Alia littera, sacrilegia commiserunt. In sancto.  In sanctuario per contemptum sancti templi, ubi Deitas uidetur despici, in presumptores concitat inuidiam. Signa, etc.  Aquilas, etc., usque ad id est, per edita loca.

uERS. 5.---In exitu.  uel sicut in egressu desuper, id est, non cognouerunt, quod hec licentia a Deo egrederetur. Quasi in silua, etc.  Antequam construeretur, prophetat euersionem templi.

In securi et ascia polluerunt tabernaculum nominis  tui, etc.  Securis cedit trabes: ascia minutius persequitur. Per hoc ergo, et magnas res et minimas dicit deiectas, ut ciuitas funditus sit deuastata, prius incisa, post ignis omnia uorauit.

uERS. 7.---In terra, etc. Usque ad terram deiecerunt culmina ad laudem Dei erecta. Auget scelus, ut atrocius uindicetur.  uel potest totum legi ex persona desperantium Iudeorum, etc., usque ad qui inter hec non penitent.  Hec dixerunt, sed usquequo pateris opprobria Iudeorum: Non hoc dixit, ut eos uelit perdi, sed commutari. In finem mundi, uesperam scilicet, quando Iudei conuertentur.

uERS. 9.---Signa nostra non uidimus.   Quasi dicerent: Merito hec mala nobis contigerunt, Quia non uidimus signa; quasi dicat: uidimus, sed non intelleximus: et uere uidimus, quia hoc signum, quia non est Propheta, uel sacerdos, uel unctio; unde: Cum uenerit Sanctus sanctorum, cessabit unctio  uestra. Et nos non cognoscet amplius Propheta aliquis, uel Deus per Prophetam; id est, non annuntiabit Christum uenturum, quia iam uenit. Amplius.  uel non cognoscet adhuc, donec scilicet Iudeus agnoscat eum.

uERS. 10.---Usquequo? etc.  Et quasi subito cognouerit. Usquequo, supposuit, irritat aduersarius? quasi diceret: Tandiu improperabit, quandiu aduersarius, id est, Iudeus, irritat nomen tuum. Ut quid auertis.  Post signum uirge, additum  est signum manus Moysi, hic est populus Dei: qui foras ab eo missus immundus est, sed reuocatus redit in suum colorem. Dicit ergo: Quousque non reuocas manum, ut agnoscat Saluatorem. Manum tuam et dexteram, id est, Iudeos.

uERS. 12.---Deus autem rex noster.  Destructis signis, ostendit rem ipsam, scilicet, in aduentu Christi salutem ubique factam.  Deus autem. Dicit Asaph intelligens, etc., usque ad si ergo non precessit, saltem sequatur.

In medio terre.  Homo factus, Ierusalem dicitur esse in medio.

uERS. 13.---Tu confirmasti.  Lapsus maris Rubri firmauit, ut esset inter siccum. Cuius  mysterium subdit, quod in aquis baptismi capita immundorum spirituum annichilauit.

uERS. 14.---Escam.  Christus est esca, etc., usque ad uel ipsum mordent reprehendendo, accusando.  uel dum tentat, esca est, quia inde proficitur. uel, populis Aethiopum.  Nolentibus conuerti dedisti eum escam, in quo delectentur.

uERS. 15.---Fontes et torrentes.  In aliis fit uerbum, etc., usque ad et notat abundantiam predicationis.  uel totum de malis. Fontes, quorum mala iugiter influebant: Torrentes qui subito et rapide peccant: hos Deus dirumpit et siccat. Fluuii Ethan. Inundationes et consilia diaboli.

Tuus est dies et tua est nox.  Diem illustrat  sed incommutabilis sapientie. Noctem consolatur luna, id est, carnis manifestatio: uerbum caro factum est et habitauit in nobis . Et item: Nox nocti indicat scientiam . Auroram et solem.  uel lunam, id est carnalem, qui ut luna mutatur, qui tamen non deserendus. uel auroram et solem, id est initium et profectum sapientie insipientes et perfectos.

uERS. 17.---Tu fecisti omnes.  uel omnia historialiter ab hoc loco: Tuus est dies. Terminos terre, etc.  Apostoli et Prophete ut termini fines distinguunt, ita hi fidei iura custodiunt: uel omnia historice.

uERS. 18.---Memor esto.  Iam quod ubique fit: precatur Iudeis, per numerata beneficia, pium iudicem  prouocat. Quasi diceret: Memor esto huius creature tue. Huius.  Creature tue, cuius creature tue? Inimicus improperauit Domino, et populus insipiens incitauit nomen tuum, etc.  Asaph intellectu dolet pristinam cecitatem, et sic pro Iudeis orat, ut eorum confiteantur errata. Hoc orat, quod scit futurum; erant enim inter Iudeos uasa misericordie.

uERS. 20.---Respice in Testamentum tuum.  Reliquie salue fiant, quia multi, qui tendunt ad terram, obscurati sunt et repleti terra.  Respice. Imple que promisisti; ut Testamentum Nouum, quod est de eternis, constituas. Meminit promissionis, quia merita deficiunt. Item ideo, quia repleti sunt iniquitatibus, unde sequitur obscuritas,  quia lumen sapientie perdunt repleti iniquitatibus, quia obscurati sunt domus terre terrena habitatione, id est, ceci amore terrenitatis.

uERS. 21.---Ne auertatur humilis, factus confusus.  Gratus pro odioso ponitur, ut dilectio deuoti temperet odium contumacis. Confusus.  Confundi non est humilis, sed superbi, qui non Deo sed sibi attribuit.

uERS. 22.---Exsurge, Deus.  Iam excutit Asaph  terrena promissa ueteris Testamenti. Causam tuam. Dicunt enim: Ubi est Deus tuus? Contemptus est a Iudeis ambulans in terra, et a falsis Christianis sedens in celo. Iudica ergo, non fallatur spes mea, qui credidi quod non uidi. Causam  tuam. Post omnia, facit causam iudicis, cui negotii sui qualitas intimatur. Causam tuam, contra illos, qui obmurmurant, ut manifesta ueritate predicent quod stulte abnuebant. Tota die.  Ideo dicit, ut ipsa continuatio mansuetudinem patientis iudicis incitaret.

uERS. 23.---Superbia eorum qui te oderunt.  In fine ponit exsecrabile malum, quod est superbia.



PSALMUS LXXIu.

uERS. 1.---In finem, ne corrumpas, etc.  Monet hic psalmus, etc., usque ad ut Iudei credant, non corrumpant fidem.

uERS. 2.---Confitebimur tibi, Deus.  Certus ergo de premissis incipit: Confitebimur. Repetitio  affirmatio est, ne peniteat te esse confessum: unde et Dominus congeminat. Amen, amen. Fiat, fiat. Et Ioseph de somno Pharaonis, qui uidit septem spicas, et totidem steriles. Et septem boues pingues et totidem macilentas.  Repetitio confirmatio est ad significationem ueritatis. Sufficeret unum ad significationem firmitatis, accessit alterum. Confiteri peccata uel semel terreno iudici mortem inducit, sed Deo frequens confessio uitam? Inde inuocatio, post narratio; unde sequitur: Narrabimus. Inuocabimus nomen tuum.  Post confessionem potest inuocari Deus, in hominem sic mundatum: et sicut per confessionem euacuatur a malis, sic per inuocationem impletur bonis.

Narrabimus mirabilia tua, etc.  Terretur  superbus iudicio, etc., usque ad in cuius persona subditur:

uERS. 3.---Cum accepero tempus, secundum hominem accipit, quod ipse Deus dat, id est, potestatem iudicium faciendi. Iustitias. Iudicandi igitur ante precentur absolui.

uERS. 4.---Liquefacta est terra.  Ostendit omnes inexcusabiles in iudicio, per hoc, quod premisit Apostolos et Prophetas. Terra et omnes.  Prius firma, in diuersas diffluit concupiscentias. uel, terra prius uitiis constricta, flante Spiritu sancto, liquefacta est, ut germina uirtutum emitteret.

uERS. 5.---Inique agere.  Malum est peccare; peius est perseuerare, perniciosus defendendo  se, in Deum culpam refundere. Nolite exaltare cornu.  Maximum est uitium excusationis, quasi cornu erigit qui peccata sua per alios nititur excusare, ut per diabolorum persuasiones, uel per necessitatem stellarum.

uERS. 6.---Loqui. Ut qui non sua culpa, sed necessitate stellarum, dicunt se peccasse, ut Deo, non sibi imputetur. uel, qui sciunt peccata sua, sed impunitatem sibi promittunt.

uERS. 7.---Quia neque ab oriente.  Cur hec? quia iudex talis est, qui uitari non potest: quia ubique est; Deus enim est.  De nullo loco diuisim iudicat, qui ubique presens est ut Deus.  Mystice. Oriens, quibus sol iustitie  oritur, etc., usque ad quia Deus presens et cognitor est.

uERS. 9.---Quia calix.  Calix, lex et omnis Scriptura, etc., usque ad quod ante, et hunc exaltat.  Calix, lex; uinum merum, mysterium celeste, etc., usque ad non solum Iudei.

uERS. 10.---Ego autem annuntiabo in seculum: cantabo Deo Iacob.  Omnes bibent, sed seorsum: ego, id est Christus, cum corpore, annuntiabo in seculum quandiu seculum erit.

uERS. 11.---Cornua iusti, id est, munera Christi, que sunt sublimitas iusti.



PSALMUS LXXu.

uERS. 1.---Canticum. Quia agit de bonis Christi,  scilicet quod notus, quod habitat, quod illuminat, quod saluat. Frangit gloriam Iudeorum. Ad Assyrios.  Contra Iudeos, qui non dirigentes, sed errantes. uel, quod erigunt se, quia sine gratia querunt salutem et persequuntur Ecclesiam, ut olim Assyrii Iudeos. Qui confutantur hic ablatis nominibus glorie, et nichil posse sine gratia probantur.

uERS. 2.---Notus in Iudea.  Gloriatur Iudeus, quod Iudeo notus est Deus, et uerum est; sed Iudeo intus, non in carne.  Propheta; si Iudei, tunc in uobis notus est Deus: quod si non est, tunc non Iudei. In Iudea.  Susceptis filiis Ioseph duobus, cum reliquis undecim filiis Iacob duodecim tribus sunt, exspecta tribu Leui, que sacerdotalis, et de decimis uiuebat. Duodecim tribubus terra  diuisa est. In his una est Iuda, unde reges, et a regno omnes Iudei dicuntur. Confessi sunt Cesarem, non Christum, qui de Iuda iam non Iudei.

uERS. 3.---In Sion.  Congruum uerborum ordinem attende: Iudea confessio; postquam, Isrel, id est, uidens Deum, et sic in pacato cum Deo locus est: unde sequitur: In pace, post in Sion, id est in contemplatione , erit habitatio.

uERS. 4.---Ibi confregit potentias.  In Iudea, in Isrel, in Salem, in Sion, ubi Deus pacis auctor uenit, hec omnia  fugiunt.

uERS. 5.---Illuminans tu mirabiliter a montibus eternis turbati sunt, etc. Diapsalma. Illuminat Christus,  dormit Iudeus, Christus iudicat, perit ille.  Tu illuminas, sed per montes, qui prius lumen excipiunt per Prophetas, scilicet, et Apostolos. Sed de illuminatione turbati sunt omnes insipientes corde. Premittit inde quare in futuro terribilis, etc. Dormierunt.  A bonis eternis refrigescentes, carni acquieuerunt, profutura non uidentes. Somnum suum, qui distat a quiete bonorum: quia iste fallax est; uidentes per somnium se habere thesauros, dum euigilant nichil inueniunt, unde dicit: Et nichil inuenerunt omnes uiri diuitiarum. Definitio auarorum. Nihil inuenerunt. Quia nichil posuerunt in manibus Christi, qui dicit: Esuriui, etc.  In pauperibus namque esuriit, qui in celo diues est. uiri diuitiarum.  Qui solam spem suam ponunt in incerto diuitiarum. Unde non ait, habentes diuitias: Multi enim habent qui non amant. In manibus, etc.  Quasi adhuc in manibus querant, cum se iam nichil tenuisse cognoscant.

uERS. 7.---Ab increpatione, etc.  Strepitus increpationis solet excitare, sed tantum pondus est increpantis Dei, quod dormitant, id est, cor habent induratum. Qui ascenderunt.  Quorum superbia creuit, humili Christo non humiliati. Equos.  Quaslibet seculares extollentias: unde preceptum erat in lege filiis Isrel, ut non multiplicarent sibi equos. Salomon quoque de Iudea non habebat equos, sed emebat de Aegypto.

uERS. 9.---De celo auditum.  Unde Apostolus:  In reuelatione Domini nostri Iesu de celo cum angelis uenient ad iudicium exercendum .

uERS. 10.---Cum exsurgeret, id est, cum potens apparebit, qui hic humilis. uel, cum exsurgeret hic a morte, postea uenturus ad iudicium.  Quando ueniens de celo facies auditum, id est, omnibus notum. uirtus iudicii exponitur, unde terreni terrentur, et perdita potestate quiescunt; quieuit, cum exsurgeret. Mansuetos terre.  Qui mentis pacem habent, non detractantes iugum Dei.

uERS. 11.---Quoniam cogitatio.  Diapsalma. Admonet iam deuotos offerre uota. Quasi, merito saluat mansuetos. Quoniam cogitatio, id est, laudabunt te cogitatione et opere, hoc est, reliquie cogitationis,  etc. Cogitatio hominis.  Conceptio uoti. Reliquie, redditio uoti, operatio, reliqua post cogitationem. Reliquie cogitationis.  Quoniam cogitatio prima, etc., usque ad quod est solemnia celebrare.  Quia solus Dominus est, cui festiuitas debetur: reddent uota Deo. Prima cogitatio damnat mala. Reliquia. Quia post semper debet homo recordari preterita mala, ut lugeat: licet mundus hic agat diem festum, quando sentit se peccato liberum, ut post emendationem Iudei iubentur offerre festiuum munus Deo.

uERS. 12.---uouete et reddite.  Alia sunt communia uota de his, sine quibus non est salus; alia propria, ut uouere castitatem, et huiusmodi.  uouete. Quedam sunt, que nec promittentes  debemus soluere: ut: Non occides, et huiusmodi, etc., usque ad qui in circuitu sunt, ut famuli offerent, uel offerant, etc.  Sunt quasi medii, etc., usque ad habens spiritum Dei, non principum, id est superbum. Munera.  Qui altaribus offeruntur. Terribili et ei qui aufert. Quem timent boni, mali uero non timent. Spiritum principum.  Superbie uel timoris tollit, et facit renes sui, qui corpus suum moderantur.



PSALMUS LXXuI.

uERS. 1.---In finem pro Idithum.  Congregatio loquitur transiliens, ut perueniat ad finem, qui est Christus. Docet igitur desideria et illecebras mundi calcare, nichil sibi preponere, nisi ex quo sunt  omnia.  Transcendens omnia, Deum querit et inuenit.

uERS. 2.---uoce mea ad Dominum clamaui.  Intentione deuotionis ad Dominum non aliud ab eo petens, quia Dominus, et quia Deus. uox mea ad eum. Ad hoc est uox, propter quod editur, hoc addit, ne putetur propter aliud clamare ad Deum, quam propter ipsum, supra quem nichil est.  Non dicit quid petat, quia non opus est dici ei, qui nouit quod expedit. Intendit mihi.  Intendere Dei est dare totum quod petitur, et plusquam petatur.

uERS. 3.---In die tribulationis exquisiui.  Quomodo exquisisti? etc., usque ad qui non facit iustitiam coram hominibus, ut uideatur. Renuit consolari.  Exponit tribulationem, etc., usque ad  qui in omnibus hominibus scandalum uel inuenit, uel timet, in nullo securus est.

uERS. 4.---Et exercitatus sum.  uel, garriui, id est, exsultaui, loquendo ut garrulus, qui, pre letitia, nec uellet nec posset tacere: et rursus in garriendo defecit spiritus, qui prius contabuerat tedio malorum.

uERS. 5.---Anticipauerunt uigilias.  Diapsalma. Inuento Deo, qui solus bonus est, deliberat an sit eum reducturus?  Anticipauerunt uigilias aliorum. Oculi mei, ut ille, qui ante tempus surgit ad negotium. uel, oculi mei, affectiones mee. Anticipauerunt, sedulitatem aliorum. uel, per uigilias, nocturnos significat, quos facimus, et usualiter sic uocamus in laudibus Dei, et ideo: Turbatus.   Quia consequi non potui quod quero. Non sum locutus. Non murmuraui contra Deum. uel, turbatus sum, quia dum nocte secreta animi perquirit, uidet humanum genus in peccata ruere: et pio dolore pro aliis cruciatur, qui iam uitia transiliuit. Tacet, quia nocte non habet solatium humani colloquii, quo tempore cautius cogitat; ideo subdit: Cogitaui dies, etc. Oculi mei. Alias inimici mei anticipauerunt uigilias.  Id est, uigilauerunt super me, etc., usque ad non tamen cessat, uult et hoc transcendere, unde subdit:

uERS. 6.---Cogitaui dies antiquos, etc. Ideo turbatus: quia cogitaui dies antiquos Ade, in quibus corruit homo. Sed contra dies antiquos, annos ponit eternos: ideo turbatus, quia hos desiderat homo, eternos  negligit. Dies antiquos, et annos eternos in mente habui.  Quid contigit Ade pro inobedientia? Ex illo cognoui hunc hominis defectum esse. Et annos eternos, quos persistens haberet, in mente habui, quod non stulti. Et etiam meditatus sum nocte, id est, in hoc defectu. Cum corde, id est, cum ratione, si quomodo possem redire ad annos eternos. Cum ratione tacitus loquitur, qui in ea quietus exercetur.

uERS. 7.---Et exercitabar. In ipsa meditatione: Scopebam spiritum meum; purgabam mentem. Alii uentilabam spiritum meum, sic apud me tractans:

uERS. 8.---Nunquid in eternum proiiciet, genus humanum? ut complacitior. Quasi qui iam placitus  fuit sua gratia in ueteri Testamento, nonne addet ut plus sit in Nouo per aduentum Filii? hoc sentit, qui de pietate tractat. Exercitabar et scopebam.  uel, garriebam, non iam foris, etc., usque ad ubi hoc inuenit, quod non in eternum proiiciet Deus. Ut complacitior sit, scilicet ut ipse, qui fuit iratus repellendo, mala inferendo, sit mansuetior liberando, reuocando.

uERS. 10.---Aut obliuiscetur misereri Deus.  In alio modo, non est misericordia, nisi Deus eam donet: et ipse erit sine ea. Riuus currit, fons siccatus est.

uERS. 11.---Et dixi: Nunc cepi.  Quid deliberando inuenerit, scilicet quod Christus mutat homines, et redimit.  Et dixi. Huic meditationi,  etc., usque ad cum et me transiliens ad Deum ueni, hic nullum periculum. Cepi.  Aliquid, ubi securus sum, ubi non anticipant inimici, modo cepit me mutare Excelsus. Mutatio dextere, etc.  Ab ira ad misericordiam, quod de seruis filii.  Huius mutationis, etc., usque ad hec sunt que sanctum mulcent.

uERS. 13.---In adinuentionibus.  Id est, in preceptis, que inuenisti, uel quibus inueniris.  uel obseruationibus, id est, preceptis que obseruanda sunt, exercebor: quia non satis est legere Scripturas, sed fructus operum demonstrare oportet: his eruditus in laudes prorumpit.  In adinuentionibus uel affectionibus tuis, non in meis, uel in terrenis est affectio: ita in operibus et meditatione  Dei est interior quedam affectio, cum inspicitur mundus, et in creaturis queritur creator, et inuenitur nusquam displicens, sed undique placens.

uERS. 14.---Deus in sancto.  Per predicta certus sum quod ueniam, et hoc duce.  Deus in sancto, id est, in Christo, uia redeundi ad te. Et cum hoc sit, quis Deus magnus? etc. uia tua.  Colendi te et ad te ueniendi, unde potentiam Dei letus prefert simulacris, que falso colebantur.

uERS. 15.---Mirabilia.  Sanati sunt surdi, ceci, languidi, mortui, paralytici. Ista in corporibus facta sunt. In anima quidam sobrii sunt, qui paulo ante ebriosi, infideles, adoratores simulacrorum. Populis uirtutem.  Infidelibus, ut cognoscant  Christum tantum corpore, fidelibus, re et Deitate; subdit: Quid prestiteris, redemisti.

uERS. 16.---Filios Ioseph.  Id est, Gentilem populum. uel, per Ioseph intelligitur Christus: quia, sicut Ioseph uenditus in Aegyptum regnauit, ita Christus in gentibus, prius humiliatus in martyribus.  Ioseph qui peruenit ad gentes augmentum interpretatur: et significat gentes, de quibus augmentatus est populus Dei. uel, Ioseph, Christus a Iudeis uenditus, et pulsus ad gentes, filii eius, quos ex gentibus elegit.

uERS. 17.---uiderunt.  Diapsalma. Que in mundo Christus operatur, exponit.  Quasi diceret: Quoniam notam fecisti uirtutem, uel per eum  uiderunt te, o Deus Pater, uel, te, o Christe, qui es uirtus et brachium, etc.

uERS. 18.---Multitudo.  Non pauci, sed multitudo. Sonitus, in gemitu culparum, in actione gratiarum: quasi enim mare confragosum sonant diuersa uota populorum. Sonitus aquarum.  Unde isti sonitus aquarum, turbatio abyssorum? quia uocem dederunt nubes, de quibus: Mandabo nubibus meis ne pluant super eam imbrem.

uERS. 19.---uox tonitrui.  Tonitrui uox reuoluitur, ut rugatus et sinuosus sonus sentiatur. Allegoria: in rota totius mundi. Rota.  Est quod exponit orbis terre, quem circumierunt nubes tonando preceptis, coruscando miraculis. Contremuit terra.  Qui habitant in terra. Ipsa  terra mare dicitur per similitudinem, quia humana uita amara, tempestatibus subdita, ubi maior piscis minorem deuorat.

uERS. 20.---In mari.  Ad litteram, dum Christus super aquas ambulauit. uel, in cordibus hominum, quos sibi subdit. uel, per terram, Iudei; per mare, gentes accipiuntur. Et uestigia tua non cognoscentur. Increpatio tacita Iudeorum; quasi dicat: Licet palam uenerit, et se miraculis ostenderit: non est cognitus a Iudeis infidelibus quos deduxit in manu Moysi et Aaron, id est, operatione miraculorum que fecerunt. uestigia tua, etc. Tetigit aliquos, id est, Iudeos, qui dicunt, Nondum uenit Christus, non uident super mare ambulantem.

uERS. 21.---Sicut oues. Quia non uere oues, sed  hedi. Moysi et Aaron.  Moyses intrepretatur assumptus de flumine; Aaron, mons fortitudinis: his nominibus, uirtutes quas fecerunt exprimuntur. Moyses inter cetera in mari uiam fecit, signans per baptismum populum liberari. Aaron Ecclesie tenebat imaginem, que monti fortissimo comparatur.



PSALMUS LXXuII.

uERS. 1.---Intellectus.  Quia hec narrata, etc., usque ad que aperta uidentur, parabole sunt et enigmata. Attendite.  Primo ipse Dominus loquitur, ut reuerentia crescat. Popule meus, qui mihi obedis. Os Dei est Asaph, qui inferius locutus est ista: Quanta audiuimus ab initio. ueteris Testamenti: uel, fidelis Synagoga malis exprobrat.

 uERS. 2.---In parabolis.  Parabole, rerum similitudines. Propositiones. Que Grece problemata, questiones aliquid soluendum habentes.

uERS. 3.---Quanta.  Summatim dicit, que Iudeis Deus fecit: tamen ingratis sibi, et sic, si non eis, prodest tamen filiis, ne fiant sicut patres.  Prius Deus in homine locutus est, iam homo ipse: Quanta audiuimus. Illud predictum dixit Deus ex se, ne contemnatur eius locutio.

uERS. 5.---Et suscitauit, etc.  Hoc testimonium. Initium, unde supra: Loquar propositiones ab initio. Initium est uetus Testamentum, finis Nouum. Ibi timor, qui est initium: sed hic Christus, finis legis ad iustitiam omni credenti , qui dat spiritum,  unde: Charitas, que pellit timorem . Huius Noui Testamenti testimonium dicitur uetus lex, quia habet testimonium a lege et Prophetis: unde tabernaculum testimonii dicebatur illud, quod tot mystica figurabat: Testimonium ergo dicitur uetus Testamentum in quantum probat et testatur, lex in quantum iubet.  Suscitauit quasi mortuum in Adam testimonium, id est, legem, uel, dum describitur, suscitatur, prius ignorantia sopitum. Testimonium in Iacob, hoc forsan est, quod Iacob cum angelo luctatus, tacto femore claudicauit: quod significat Iudeos partim fide constare, partim a salute discedere: et ita huius rei testimonium fuit, quod Iacob accidit. Ecce parabola. Filiis suis. Et sunt iidem filii generatio altera, scilicet populus gratie.

 uERS. 6.---Generatio altera. Per generationes transmissa sunt mandata Dei, ne quis putet uni data.

uERS. 7.---Ut ponant. Hec est utilitas paterne predicationis. Exquirant.  Qui dicti sunt supra cognouisse, modo exquirant, ut sperantes in Deo, adiuuentur ad implendum ab eo.

uERS. 8.---Praua.  Que ueritatem non recipit, et ideo distorta, exasperans super omnes acerbitates, ut in Saluatorem armarentur. Unde per Ezechielem dicit Dominus: uade et dic domui exasperanti . Non direxit cor suum.  Distortum cor habet qui praue intellecta non corrigit, et que natura docet, non perficit: Non est creditus cum Deo spiritus eius , id est, et si ratio bene suasit, ei acquieuit.  Non est creditus.  Quando cum spiritu Dei operante spiritus hominis cooperatur, fit quod Deus iubet: et hoc non est nisi credendo in eum, qui iustificat impium, quam fidem non habet generatio praua et amaricans.

 Expressius multo dicit, etc., usque ad illa autem generatio, etsi credidit Deo, non tamen in Deum.

uERS. 9.---Mittentes arcum.  Figurate dicit, etc., usque ad Dauid fratribus, sic populo Iudeorum populus Christianus. uel, Filii Ephrem.  Intendentes et mittentes arcum, id est, arcu aliquid mittentes. uel, intendentes arcum, et mittentes sagittas, id est, promittentes seruare legem, aperte dicentes: Omnia, quecunque dixerit nobis Dominus, faciemus  et audiemus . Conuersi sunt et defecerunt in die belli, id est, tentationis; unde Osee propheta ait: Ephraim factus est facti columba insipiens, non habens cor , quia promissionem obedientie non auditio, sed tentatio probat.

Beneficiorum.  Beneficiorum, que contulit in populum Isrel, ueluti, quod duxerit eos per mare Rubrum immadidos. Mirabilium autem dicit, quia Aegyptiorum flumina in sanguinem mutauerat. Quod uero ait Deum eis hec ostendisse, non ideo dicit, quasi ipsi ea propriis uiderint oculis, sed quia ita a suis acceperunt maioribus.

uERS. 12.---Coram patribus, etc.  Incipit narrare iam, que ab eductione de Aegypto fecit eis:  nec tamen destiterunt a murmure et a tentatione.  Coram patribus. Qui sunt patres, etc., usque ad accedente ligno crucis quasi uirga Moysi. In terra Aegypti.  Ut omnem dubitationem tollat, et prouinciam dicit, et locum factorum. Sic Christus in terra positus coram patribus nouit, humile mandatum docuit: Discite a me, quia mitis sum et humilis corde. 

uERS. 14.---In nube.  Hoc futurum iudicabant. Dies, Christus est, tamen nube carnis celatur perfidis; et sicut illis nubes contra estum solis, sic nobis Christus per incarnationem dat refrigerium contra estum uitiorum. Tota nocte, toto tempore uite. In illuminatione ignis. Christianos in hoc seculo nominis sui claritate custodit ignis Spiritus  sancti.

uERS. 15.---Petram.  In eremo. Prius aqua maris quasi petra, modo petra fons. In eremo, ubi necesse ut gratius sit munus. Adaquauit. Quasi pecora, non homines, quia non egerunt gratias.

uERS. 16.---Tanquam.  Aqua, que de Christo prodit, nulla imminutione deficit, sed fit fons aque salientis in uitam eternam.

uERS. 17.---Adhuc peccare.  Adiecerunt, ut inter tot beneficia non crederent: quod ut maximum intelligeretur peccatum, cum Dominus dixit in Euangelio: Spiritus arguet mundum de peccato, exponendo subiunxit: De peccato quidem, quia non credunt in me . Sicut ergo peccatum dicit ibi, non credere, et hic peccare dicit, non credere.  In iram.  Non credentes Deum posse difficilia sibi facere, quod grauissimum est apud Deum, sic et nos abluti per baptismum prouocamus Deum ad iram. In inaquoso.  uel, in alia eremo ad litteram, uel potius in se, quia licet pleni utres aque de petra, aride tamen mentes fuerunt.

uERS. 19.---Mensam.  Mystice, refectionem sapientie, uel corpus Christi.

uERS. 21.---Ideo audiuit.  Quod dilata uindicta, dedit prius quod petebant, ne uideretur non posse. Distulit.  Penam; dans prius quod, licet tentando, petebat, ne uideretur non posse: et postquam dedit, ignis, id est ira, ascendit in Isrel. Et hoc est quod prius dixit: Ignis accensus est in Iacob.

 uERS. 23.---Et mandauit. Utrumque breuiter positum, scilicet quod audiuit, quod ira ascendit; aperte hic incipit narrare. Et prius quomodo audiuit exsequitur, postea in sequenti parte quomodo uindicauit. Et ianuas celi.  Ianue, ipsi predicatores, quibus intratur in celum; uel Scripture. Aperuit. Quia dedit spiritum suis, ut intelligerent Scripturas.

uERS. 24.---Manna ad manducandum.  Significat panem qui de celo descendit, qui est cibus angelorum: quem, ut manducaret homo, uerbum caro factum , qui per nubes euangelicas pluitur toti mundo, et apertis eorum cordibus, quasi celestibus ianuis, credenti Ecclesie predicatur,  non tentati Synagoge.  Manna, quid est hoc? quia hic cibus admirando requiritur, et esse corpus Christi scitur. Panis celi.  Non aliter, quam Christus, de quo celestes, id est angeli, reficiuntur eius contemplatione; et hunc panem, id est uerbum, quo grandi cibo pascuntur angeli, per carnem factum lac, edit homo.

uERS. 26.---Africum. Quia ibi sunt coturnices.

uERS. 27.---Et pluit super eos, etc.  Sic et paruulam fidem, etc., usque ad unde: Si terrena dixi uobis, et non creditis mihi, quomodo si dico uobis celestia? etc. 

Sicut puluerem.  Puluis hic significat intelligentie subtilitatem, que ad superna conscendit. Arena, innumeram prudentie copiam salis sapore  conditam. uolatilia pennata. Celestia desideria, quibus anima pasta pinguescit: hec intra septa Ecclesie possumus accipere, unde subdit:

uERS. 28.---Et ceciderunt in medio castrorum.  Significans per hoc quod sponte ueniunt uenti ad homines, et portant eis uerba diuinitus missa, ut in suis sedibus, et circa tabernacula audiant: quia in omnem terram exiuit sonus eorum.

uERS. 29.---Et manducauerunt. Conuicti sunt, qui hoc Deo impossibile putauerunt.

uERS. 30.---Adhuc esce eorum, etc., et ira Dei, etc.  De uindictis, et simulatis reuersionibus eorum, timore penarum: et tamen sententia Dei per misericordiam temperata. Esce.  Manna, coturnices. Electos Isrel impediuit.  Id  est, impediuit ne illis prodessent, quibus paterno affectu consulere cupiebant. uel potius, compediuit ut cum eis molestias sustinerent electi ad exemplum, non iustitie tantum, sed et patientie. Impediuit.  Murmure eorum, ut Moyses, qui dixit: Nunquid poterimus de petra aquam uobis eiicere? 

uERS. 32.---In omnibus his peccauerunt adhuc et non crediderunt in mirabilibus eius. Correcti post hec omnia grauiora sunt peccata, que semper accrescunt.

uERS. 33.---Et defecerunt, etc.  Cum possent, credendo, dies in ueritate sine defectu habere. In uanitate dies eorum et anni eorum.  A similitudine illius qui in ortu moritur, in uanum est natus. Cum festinatione.  Et que prolixior  uidetur, uita cito preterit.

uERS. 34.---Querebant eum.  Non occisi, sed relicti. Sed sic loquitur, quia unus populus sunt, quasi de uno corpore. Diluculo ueniebant ad eum, etc.  Sedulo, uel ante lucem; unde: uanum est uobis ante lucem surgere. Pius in luce, impius ante lucem rogat. Querebant. Reuertebantur, ueniebant.  Hec omnia, propter temporalia bona acquirenda, et uitanda mala: et ita non Deus, sed illa colebantur.

uERS. 37.---Nec fideles habiti sunt in testamento, etc.  Qui uere credit, opera facit: unde fides dicitur quod fiant dicta; unde dicit: Nec fideles in preceptis.

 uERS. 38.---Ipse autem est misericors et propitius fiet.  Hic mali impunitatem sibi promittunt, sed misericordia est etiam malis, uerum ante iudicium, quia facit solem oriri super bonos et malos. Sic et illi genti pepercit, ne penitus eradicaret, sed manet in successione posterorum, sicut Cain signo accepto, ne quis eum occideret. Peccatis eorum, etc.  Populi, qui idem est in successione filiorum; ut et post abstulit eos de Aegypto, et induxit eos in montem sanctificationis , cum non eos, nisi in successione. Sic et hic cum dicitur: propitius fiet peccatis eorum, intelligimus etiam impletum esse quod dicitur ab Apostolo: Reliquie salue fient , que credent in Christum, quod hic preuidit, cum subdit: Et non dispersit eos. Et abundauit ut  auerteret, etc., quia: Non omnem iram accendit, etc. Id est, non puniuit eos quantum digni erant: quia et illud remisit, quod Filium occiderunt.

uERS. 39.---Spiritus uadens et non reuertens, etc. Ideo per gratiam reuocat, quia per se redire non possunt: unde in Prouerbiis in uia iniquitatis dicitur: Omnes qui ambulant in ea non reuertentur , scilicet per se, sed per gratiam reuocabuntur. Hec est ouis errabunda, que humeris pii pastoris reducta est ad gregem.

uERS. 40.---Quoties.  Dicturus plagas Aegypti, propter eos factas, comparando mala eorum beneficiis Dei, dicit eos oblitos, et tentasse Deum.  Quia caro uel spiritus uadens, quoties ergo? quasi multoties exacerbauerunt eum.

 uERS. 41.---Et conuersi sunt, etc.  Repetit eorum infidelitatem, ut memoret quas plagas intulit Deus Aegyptiis propter eos, unde deberent esse non ingrati.

uERS. 42.---De manu tribulationis.  Tribulatio solet esse in memoria, sed non eis. Pulchre opponit manum Dei manui Pharaonis, dicens: Manus eius et de manu tribu; que multum differunt.  Mysticationes ab hoc loco.

uERS. 44, 45.---Et conuertit, etc. Misit in eos iram, etc. Hic incipit exponere plagas propter Iudeorum liberationem in Aegypto factas, et ponit decem plagas, sicut in Exodo decem. Ponuntur aliqua tamen hic, que non in Exodo, que non interpretari, nisi figurate possumus, ubi et que facta fuerunt parabole  dicuntur, sicut sepe solet non seriem historie sequi: sed alia addere, uel quedam mutare pro significatione. Aqua ergo in sanguinem, significat de rerum causis carnaliter sentire. Cynomia. Canini mores sunt. Rana. Loquax uanitas.

uERS. 46, 47.---Aerugo. Quam alii rubiginem interpretantur, nocet occulte, que comparatur uitio quod difficile apparet, ut est multum fidere de se. Aura enim noxia hoc in fructibus operatur latenter: sic in moribus occulta superbia, cum putat se aliquid esse qui nichil est. Locusta. Malitia ore ledens, infideli scilicet testimonio.

Grando. Est iniquitas res alienas auferens; unde furta, rapine, prede. Plus autem uitio suo uastatur  ipse uastator. Pruina. uitium quo caritas proximi stultitie tenebris quasi nocturno frigore congelascit.

uERS. 48.---Ignis. Qui non in Exodo nisi cum grandine in fulguribus, ut fructus lederet, accipitur: qui tamen non legitur possessiones incendisse, significat immanitatem iracundie, qua et homicidium fit. Morte pecorum, pudicitie damnum signatur. Concupiscentia, qua fetus oritur, communis est nobis cum pecoribus: hanc habere domitam et ordinatam, pudicitie uirtus est. Mors primitiuorum. Amissio est iustitie qua quisque humano generi socialis est. Decem plagis percussi sunt Aegyptii contra decem precepta scripta in tabulis. Et hic decem plage, licet non in eo ordine ponantur, sed pro tribus que  in Exodo, id est cyniphes, ulcera, tenebre que non hic. Alie tres sunt hic, que non ibi, rubigo, pruina, et ignis. Talia enim pro congrua intelligentia frequenter uariantur. Signa.  Sunt duris cordibus, quasi characteris impressa uestigia. Prodigia, que signabant aliqua futura. Thanis, ciuitas, humile mandatum, quod hic nobis necessarium, ut in futuro erigamur. Et dedit erugini. Hec in Exodo non leguntur, mystica ergo interpretatione tantum exponantur. Locusta.  Se inuicem comedentes, significat detractores, qui alienos fructus inuide rodunt. Moros eorum in pruina.  Morus calide est nature, per quod caritas intelligitur, que in pruina occiditur. Grandini  Que grando non potuit ledere, id est mollia, post dicit Exodus a  locustis comesta. Tradidit.  Morte pecudum, stultorum occasus ostenditur.

 Igni. Ignis, cupiditas, que possessionem, id est, statum mentis uastat.

uERS. 49.---Iram indignationis, etc.  Ordo uindicte: prius peccatis Deus irascitur, quando non compunguntur, inde malitiam hominis in sua indignatione, ira et tribulatione derelinquit, ut suis aduersitatibus affligantur, qui Deo non obediunt, ut ibi dicitur: Propterea tradidit illos in reprobum sensum . Indignatio hominis pertinet ad tumidam superbiam; ira, ad nefandam audaciam; tribulatio, ad confusam desperationem: tunc per diabolum ad immissiones illicitas precipitantur nudati defensione Dei. Per angelos malos.  Iudicio Dei  hec facta sunt, etc., usque ad per angelos ergo malos punit Deus bonos et malos homines, sed bonos tantum corporalibus penis, malos autem corporalibus et spiritualibus penis.

uERS. 50.---Ire sue.  Erat semita ire Dei, qua occulta equitate puniret Aegyptios; cui Deus fecit uiam, ut eos quasi ex abditis produceret per angelos malos in aperta scelera, et sic aperte puniret.

uERS. 51.---Primogenitum in Aegypto.  Primogenita sunt summa mandata, ut: Diliges Dominum Deum ex toto corde; quibus non seruatis orbamur prole rationis.

uERS. 52.---Et abstulit sicut oues populum suum,  et perduxit eos tanquam gregem in deserto.  Mystice. Hoc et in nobis intus fit, ubi eruditi de potestate tenebrarum mente transferimur in regnum Dei, oues in spiritualibus pascuis.  Et abstulit. Quod eductos de seruitute duxit in terram promissionis; et iterum offendunt.

uERS. 54.---Et induxit eos in montem sanctificationis sue.  Non eosdem quos abstulit, sed eos nomine et gente; significat tamen quod multi ad Ecclesiam, quam mauult intelligi, conuersi sunt; ipsa est mons quem Christus acquisiuit. Et eiecit a facie eorum gentes, etc.  uel maligni spiritus. Que omnia Christus eiecit a facie fidelium; et sorte diuisit eis terram. Per hoc significatur quod in nobis omnia operatur unus atque idem Spiritus, diuidens  singulis prout uult.

uERS. 55.---In tabernaculis.  In quibus regnabant peccata regnare fecit uirtutes.

uERS. 57.---Quemadmodum patres eorum conuersi, etc.  Per totum loquitur quasi de eisdem: tamen nunc de his qui in terra promissionis, quorum fuerunt patres, qui in deserto amaricauerunt. Arcum prauum, etc.  Animi intentionem peruersam, ut contra Deum, qui dixerat: Non erunt tibi dii alieni , quod plenius aperit. In iram concita, uel, in arcum prauum, qui difficile remittitur, et ipsi facile retroibant. uel, arcum prauum, qui non ominus iaculatur, sed in se spicula conuertit, id est, malitia dolosorum.

uERS. 58.---Ad emulationem. uel emulati sunt;  alia littera, cum honorem Dei alii tradunt.

uERS. 59.---Audiuit Deus.  De ultione in terra promissionis, que et retorta est in ipsos, per quos puniuit.

uERS. 60.---Et repulit tabernaculum.  Hoc tempore Eli sacerdotis, quando uicti sunt ab Allophylis, et arca Domini capta est, et ipsi magna strage uastati. Legitur enim in libro Regum, quod tunc ceciderunt de populo triginta millia peditum. Repulit tabernaculum Silo.  Quod erat in Silo, etc., usque ad quia autem illud non attenderunt, nec tabernaculum Deo fecerunt: ideo Dominus merito repulit. Habitauit in hominibus.  Cum ergo non esset dignum in quo habitaret, repulit illud quod non propter se, sed propter illos instituit.   Sic deserit corpora nostra, que Spiritus sanctus, dum bene tractantur, inhabitat.

uERS. 61.---Et tradidit.  Si enim cum peccatoribus et boni traduntur captiuitati, exercitium est, non in mente captiui sunt. uel, hosti traditi, sed liberi et Deo coniuncti. uirtutem eorum.  Arbitrii libertatem imminuit, et uirtutes abstulit in malis, quod non sit in bonis, licet cum malis interdum captiuentur corporaliter.

uERS. 65.---Et excitatus est.  Mores hominum Domino tribuit, propter res explanandas.

Tanquam dormiens. Hoc dicitur a persona dementium, qui ita putant, quando periclitantibus non subuenit, uino esse crapulatum, quando non tam  cito subuenit. Et reuera sic dementer putantibus dormit, et est alienus, et negligentibus et infidelibus, qui nulla uoce laudis uel operis eum excitant. Excitatur autem ad uindictam malis actibus, ut hic peccatis eorum, qui arcam inter simulacra posuerunt. Tanquam potens, quia tunc sunt homines ad iram faciles, et ad uirtutes potentes, quando post crapulam de somno surgunt.  Et excitatus est. Christus uino passionis ebrius, dormiens in sepulcro, excitatus est a morte, tanquam potens in resurrectione.  Tanquam dormiens. uisus est dormire, quando populum suum dedit in manus eorum, quos odit: ubi eis dicitur: Ubi est Deus tuus?

uERS. 66.---Et percussit iniquitatem.  Hac pena cruciabitur, etc., usque ad opprobrium enim  sempiternum dedit illis.

uERS. 67.---Et repulit.  De rege Dauid, et loco regni.  Non dixit, etc., usque ad sic ab initio electionis Hebree gentis usque ad Christum procedit.

uERS. 69.---Sicut, etc.  Unicorni sunt quorum firma spes in unum illud erigitur, de quo dicitur: Unam petii a Domino, hanc requiram. Sanctificium. Est plebs sancta, regale sacerdotium.

uERS. 70.---Dauid seruum.  Qui de Iuda, etc., usque ad: dentes Ecclesie sunt illi per quos loquitur, uel per quos in corpus suum uelut manducando ceteros traiicit. Grex tonsarum dicitur, quia onera seculi uelut uellera deposuit, et ad pedes Apostolorum rerum suarum uenditarum pretia apposuit;  ascendens de lauacro baptismi, geminos creat, opera scilicet gemine caritatis; unde: sterilis non erat in eis; ab his translatus est Christus, sed pascit greges in gentibus qui sunt Iacob, et Isrel.

uERS. 71.---Iacob. Isrel hereditatem suam.  Repetit: Nisi dicatur, nunc secundum hunc statum Iacob seruus: quando uidebit facie ad faciem hereditas. Unde et nomen accepit: Isrel enim dicitur ex contemplatione Dei. Transtulit eum ad hoc ut pasceret, et ita fecit.

uERS. 72.---Et pauit eos, etc.  uidetur forte, etc., usque ad et hoc docuit quod egit.



PSAL. LXXuIII.

uERS. 1.---Psalmus Asaph.  Psalmus secundus de lamentatione. Genti pro duritia sua, grauiter  affligende precatur Christum subuenire. Monemur bonis proximorum letari, calamitatibus affligi.

Deus uenerunt gentes.  Prima est conquestio, et enumerantur quanta tulerit Ierusalem temporibus Antiochi, ubi non destructa fuit, propter que signatur Ecclesie persecutio.  uenerunt. Non dicit quasi nescienti, etc., usque ad iam uero euidenter sunt impleta.

In hereditatem tuam.  De populo Isrel; hereditas Dei sunt electi, sed non excecati; ergo possunt hec dici de temporibus post ascensionem Christi; sed antequam Christus uenisset, et tunc enim hereditas, ubi Prophete, et sancti conducti in Babylone; uel sub Antiocho maxime.  Quod si  quis, etc., usque ad cuius circumitus per totum orbem, ubi et persecutio fit.

uERS. 2.---Morticina.  Cadauera, quasi non modo in uiuentes seuiunt. Sepelire pietatis est, abiicere crudelitatis. Effuderunt.  Exaggerat, ut iudicem moueat.

uERS. 4.---Facti.  Gloria Ierusalem toto orbe mirabilis uersa est in opprobrium uicinis, quod grauius est quam si remotis, quia hi sunt assidui. uel, uicini, affectiones, propinquis iam uolentibus credere, ut martyres hoc dicant.

uERS. 5.---Usquequo, Domine?  Deprecatio pro parte sua contra inimicos et insultantes uicinos; quasi illi ita seuiunt: Sed, o Domine, usquequo?  Rogat ne usque in finem irascatur, id est, ne  illa uastatio perseueret, sed temperet correctionem. Nomine ire, uindicta iniquitatis accipitur, nomine zeli, exactio castitatis, ne anima a Deo fornicetur. Nota, hoc pro peccatis euenire hominibus, licet iustis, sicut tres pueri, et Prophete in captiuitate testantur. uelut ignis.  Ure tandiu, donec aurum uirtutum perfecte purgetur, ligna, id est uitia, cinerentur.

uERS. 7.---Comederunt.  Ferarum dentibus tradendo. Desolauerunt, euersione ciuitatis, que ciuibus suis nudata est, uel, quia occiderunt substitutos loco ciuium occisorum; Iacob pro homine, homo, scilicet pro gente, que offendit. Gratus patriarcha, ut eius memoria peccata populi mitiget. Iacob.  Hec est supra dicta hereditas. Locus.  Ciuitas, ubi templum, quo congregabantur ad festa.

 uERS. 8.---Iniquitatum nostrarum.  Id est, quas a patribus contraximus, quibus scilicet iam non debetur correctio, sed damnatio, nisi adsit gratie tue miseratio. Scriptum est enim: Anima que peccauerit ipsa morietur. Et, uisitabo peccata patrum in filios, usque in tertiam et quartam generationem  Antiquarum.  Non dicit de preteritis tantum, cum et hoc tempore quidam Iudei idola sequerentur; sed similium antiquis, quibus innumeris annis peccauerunt. Anticipent.  Ante iudicium quod timet omnis homo, quia nisi indulgentia preueniat in iudicio, non absoluitur reus. Nimis. Ne quis de actibus presumat.

uERS. 9.---Adiuua.  In bello defensionis legum, quia non in suis, sed in uirtutibus Dei confidunt.  Propter gloriam. Non propter meritum ut erepti, tuo nomini honorem reddamus. Propter gloriam nominis tui. Pietati sancti nominis tribuatur, non nobis, quod actibus nostris non potest haberi. Adiuua nos, Deus. Per hoc nec ingratus est gratie, nec tollit liberum arbitrium. Qui enim adiuuatur, etiam per seipsum aliquid agit. Libera nos.  Liberat, id est, eruit a malis, cum et adiuuat ad faciendam iustitiam, et propitius est peccatis, sine quibus hic non uiuitur.

uERS. 10.---Ne forte.  Illud usitatum a perfidis: Ubi est? uel non est, uel non potest; insultatio non ferenda. Innotescat. uel hic in conuersis perimitur iniquitas, quod ante optauerat, uel, in fine  pereunt, quod hic dicit non optando, sed prophetizando.  Quia iustus non delectatur de pena inimici, quia non eum odit, sed de diuina iustitia, quia Deum diligit, econtra iniustus facit.

uERS. 11.---Compeditorum.  Corruptibilitate carnis, que aggrauat animam, per quam preualet aliquando persecutor: has compedes non sentiunt nisi illi, qui ingemiscunt grauati; ab his cupiebat dissolui Apostolus, et esse cum Christo. uel, compedes sunt precepta Dei, quibus colligantur sancti, que patienter sustentata in ornamenta uertuntur, unde: Iniice pedem tuum in compedes eius .  Compeditorum, ad litteram de his dicit, quos gentiles uinxerunt: qui cum gemitu orant, ut Ecclesia in fratribus non deficiat, et sic  eos pena consumit. Secundum magnitudinem.  Res enim tam magna in Christianis secuta est, quam nunquam crederent inimici. Filios, quia accensi sunt exemplo, non territi. Posside filios mortificatorum.  Hoc semper orauerunt sancti martyres, ne infructuosus esset posteris sanguis eorum, ut inde cresceret seges, unde putabatur peritura.  Pia precatio, ne filios eorum proiiciat, qui pro eo puniti sunt. Posside, ne quo errore maculentur.

uERS. 12.---Et redde.  Etsi corporaliter reddit, salus est tamen anime eorum. Septuplum, perfectionem doni celestis significat, quando Spiritu sancto replemur. In sinu. In secreto animorum, ubi fit conuersio. Improperium, pro iniuriis reddant laudes: gloriosa uindicatio, quando inimicorum ore  laudatur Deus. uel septuplum. Septupla retributione perfectionem pene significat, sicut et de bonis, cum dicitur septuplum accipiet in hoc seculo: quod positum est pro omnibus bonis, quasi nichil habentes, et omnia possidentes; quia in hoc numero plenitudo significatur. uel septuplum, pro infinito. Improperium,  Hoc redde, id est, pro isto opprobrio da eos in reprobum sensum. Homo namque, cum datur in reprobum sensum, id est, in interiori sensu, accipit suppliciorum meritum futurorum.

uERS. 13.---Nos autem.  Conclusio exsultatiua, non uictorum, sed patientium. Et suauis conclusio lamentationis.  Nos autem. He sunt reliquie a Matathia congregate. uel, generaliter, de omni genere piorum ac uerorum Christianorum  accipiendum est, ut etiam Christianus populus ibi sit mistus; hic est grex pro quo orauit, ne diutius irasceretur.  uel, in generatione, id est, in futuro seculo annuntiabimus, non pro aliorum instructione, sed pro debito honore.



PSALMUS LXXIX.

uERS. 1.---Intellectus pro his qui commutabuntur.  In melius, etc., usque ad testimonium perfidie. Asaph. Illuminatus agit de aduentu Christi et de uinea eius, bonum testimonium de capite ipso et corpore eius, rege et plebe, pastore grege.

uERS. 2.---Qui regis, etc.  Hic loquitur Asaph illuminatus de aduentu Christi, qui conuertit  hominem, et uineam de Aegypto eductam solidat: hoc est testimonium pro his qui immutantur.  Supra trepidus, qui pro peccatis Synagoge orabat: iam presumit, commutatis in melius testimonium dat. Hic psalmus Synagoge est testimonium de capite ipso, et corpore eius.  Deprecatio primi aduentus, per quem fit reparatio generis humani.  Peractus definit. O Deus, fili. Qui regis, spiritualiter, Isrel, uidentes te, Intende, id est, lumen pietatis super nos infunde, ut a te simus clari, qui per nos sumus tenebrosi. Ioseph.  Fidelem populum ducis in caulas Dei, ut oues ad pascua, de quibus: Alias oues habeo que non sunt de hoc ouili, et illas oportet me adducere, ut fiat unum ouile et unus pastor . Propria singulis uerba: regitur Isrel,  ducitur Ioseph, id est, deuotus populus. Manifestare.  Rogat, ut qui in secreto maiestatis erat per incarnationem, appareat coram Iudeis ut promissum erat, faciens in eis has uirtutes, que his nominibus signantur, Ephraim, Beniamin, et Manasse.  Manifestare coram. Angelis notus, innotesce hominibus.

uERS. 3.---Coram Ephraim.  Id est, gente Iudeorum, ubi he tribus, scilicet coram fructificatione, et filio dextere, ut et nos simus plenitudo scientie per caritatem, que Deus est; et coram Manasse, id est, oblito, ut iam illi uenias in mentem, iuxta illud: Reminiscentur, et conuertentur uniuersi fines terre.  Excita. Repetit, etc., usque ad crucifixus ex infirmitate, resurge ex uirtute.   Excita potentiam miraculorum, etc., usque ad unde: Fidelis Deus, qui non patitur uos tentari supra id quod potestis, etc. .

uERS. 4.---Faciem tuam.  Hec facies uelata fuit Asaph tempore infirmitatis Christi, et tunc egrotauit Asaph, non ualens intueri uelatum nube: de qua dicitur: Ascendit Deus super nubem leuem, et intrabit uel ingredietur Aegyptum, id est, carnem immunem a peccato; illuminauit uero eam cum surrexit et ascendit, et ita saluamur.

uERS. 5.---Quousque irasceris?  Transit ira a seruo, ut non flagellet ut patet, sed ne damnet: et conuersis enim durat ira, sed corrigens. Flagellat enim omnem filium quem recipit .

uERS. 6.---Cibabis  Exponit hic passiones,  quas sancti tempore aduentus passuri sunt. Quasi diceret: Etsi optem Christi aduentum, tamen eo tempore multa passuri sumus, quia cibauit, etc. In mensura, etc.  Pro uiribus tuis ut erudiaris, non opprimaris; unde: Fidelis Deus qui non patitur uos tentari supra, etc. . uel, pro modo culparum.

uERS. 7.---Posuisti nos in contradictionem.  Dum uicini, qui de nobis, sunt contra nos. Irrident inimici, a quibus omnibus, ut salui simus, Deus uirtutum, etc.

uERS. 8.---Deus uirtutum.  Desiderantis mos est frequenter repetere que tantis precibus orat.

uERS. 9, 10.---uineam.  De uinea quomodo  incepta, et perfecta.  uineam de Aegypto, quasi, nos salui erimus, sed Iudeos, quibus tot fecisti, destrues: quod non pro leui culpa, sed quia aduentum Christi non nouerunt. uel, salui erimus quia ita presignasti. uineam de Aegypto. Sed quare, destrues? hoc de infidelibus. De Aegypto. Ut illos de Aegypto, ita Ecclesiam de tenebris eiecit uitiorum: gentes plantat in uirtutibus, et ducit per hoc desertum seculi. Radices, martyres et alios firmos facit, et implet orbem.  uineam de Aegypto, per mysticas figurationes, etc., usque ad que ita per orbem dilatata est. Dux, dum eam ducit spirituali itinere. Radices, prophetas, Apostolos, martyres et alios, de quibus palmites tendens mundum occupat et operit. Dux itineris.  uel alia  littera, etc., usque ad et non est altera, sed eadem uinea: inde Apostoli, inde et alii iusti, etsi aliqui rami fracti.

uERS. 11, 12---Operuit  Altitudo et latitudo uinee hic exponitur. Superna est uinea, que et montes sublimiores, uita et doctrina obumbrat, et magnis crescere facit. uites, que arbores ascendunt, arbusta nominantur, per que minores in Ecclesia accipiuntur. Cedri, non superbi, sed qui sunt Dei, martyres sunt, qui in Ecclesia alti sunt, hos etiam Ecclesia in gremio suo protegit. Propagines, filios regenerationis, qui a flumine Iordane manauerunt, quia ibi cepit regula baptismi. Montes.  Prophete, etc., usque ad similiter operiunt cedros Dei, id est, doctores. Cedros Dei.  Quia sunt cedri  euertende, superbi scilicet qui sunt cedri seculi, sed non Dei.

uERS. 13.---Ut quid. Miratur cur huic tali subtracta est Domini defensio.  Ut quid. Quia superba fuit aduersus plantatorem, et seruos occidit ad se missos, et tandem filium heredem, destructa est maceria, et inuenerunt eam gentes destructam, et deleuerunt. Hoc primo plangit Asaph, sed non sine spe: de dirigentibus enim cor iam loquitur.

uERS. 14.---Aper.  uespasianus fortis et seuus, et contrarius Iudeis, qui hoc animal inter cetera habent immundum. Singularis ferus. Titus, qui reliquias terribili depastione consumpsit, qui dicitur singularis, id est superbus. uel pro eodem accipitur aper, et ferus scilicet Romanus exercitus.  Et uide quibus peccatis laboret et pereat homo. Singularis.  Dicit omnis superbus: Ego sum, ego sum, et nemo alius. Aper.  Diabolus fortis et ferox, de silua, quia cogitationes eius agrestes et auie sunt. Sed tu, Domine Deus uirtutum. uel ita continua: Ita uastata est uinea, sed ut reliquie salue sint, O Deus uirtutum, conuertere, in finem seculi supremi serenus aspice, commutatis in melius hoc remedium precatur.

uERS. 16.---Et perfice eam quam plantauit dextera tua.  Non aliam institue, sed hanc perfice. In hac enim est semen Abrahe: ibi est radix que portat oleastrum. Perfice, quia cecitas ex parte contigit in Isrel, ut plenitudo gentium intraret, et sic omnis  Isrel saluus fieret . Super filium.  Super te fundatam, etc., usque ad de igne autem boni amoris dicitur: Ignem ueni mittere in terram, et quid uolo, nisi ut ardeat? 

uERS. 18.---Fiat manus.  Grande sacramentum, et munus Deo, quia tandiu salus Isrel dubitari potuit, donec Christus uenit: sed tunc completa est promissio, nec ultra discedit ab eo Ecclesia sponso coniuncta. Dicit ergo: Fiat manus, operationem sancte incarnationis precatur.

uERS. 19.---Non discedimus.  Ultra, cum filium hominis uiuificabis: hec est utilitas ab eo.

uERS. 20.---Domine Deus uirtutum, conuerte nos, ostende faciem tuam, et salui erimus.  Magna suauitas huius uersiculi, in quo regulam totius religionis  exponit. Primo enim Deus nos conuertit, et tunc nos ante faciem ostendit, id est, lumine pietatis nos inspicit: post quod nos tandem saluat. Hunc ergo propheta iterat, quia per ipsum quisque breuiter quod expedit, implorat.



PSALMUS LXXX.

uERS. 1.---Pro torcularibus.  In quibus tria, etc., usque ad cantatur psalmus Asaph, id est, Dominice congregationi. Asaph, etc.  Quia secundum historiam Iudeis, spiritualiter Christianis loquitur.  Primo dicit quid agendum electis, qui sunt, oleum, uinum, aues.

uERS. 2.---Exsultat Deo. Asaph, proposita sibi imagine cuiusdam solemnitatis, electos ad celebritatem  incitat.

uERS. 3.---Sumite psalmum.  uerba Dei, ut humani actus conueniant in unam societatem: hec enim est pax Ierusalem, hec est ratio dati et accepti; unde Apostolus: Si spiritualia seminauimus uobis, magnum est si carnalia uestra metamus .

uERS. 4.---Buccinate.  Hucusque ad partitionem, uel ad litteram, simpliciter de Iudeis accipienda sunt, uel allegorice de Christianis.  Buccinate, et annuntiate, etc., usque ad unde Isaias: Clama ne cesses, ut tuba exalta uocem tuam, etc. In neomenia tuba.  In initio mensis iussi sunt Iudei tuba canere, id est, in initio noue lune, quod et festum tubarum dicitur, quod celebrabant  in memoriam istius rei, quod Dominus ostendit Abrahe arietem inter uepres herentem, quem pro Isaac immolauit.

uERS. 5.---Quia preceptum in Isrel est; et iudicium, etc.  Ideo tuba canendum, quia lex data est Iudeis per Moysen, et quia iudex futurus est.

uERS. 6.---In Ioseph.  Gentes sunt Ioseph, etc., usque ad ubi debebat habere cor.

uERS. 7.---Ab oneribus.  Quibus oneribus, manus in cophino, id est, seruili opere. Peccata seruilia opera sunt, iuxta illud: Qui facit peccatum, seruus est peccati . In cophino seruierunt.  In immunditiis peccatorum, in terrenis operibus et lutosis.

 uERS. 8.---In tribulatione, etc.  Sic Propheta: Diuertit Dominus dicens, In tribulatione, imputantur eis beneficia Dei, ut grauior estimetur offensa. Exaudiui te in abscondito.  Ut corde credas ad iustitiam. Probaui, ut ore fiat confessio ad salutem. Tempestatis, etc. Non in tempestate maris, sed cordis: ubi exauditus debet probari, in aqua contradictionis: iam enim gradiens uiam Dei, habet multis modis obsistentes. Hec est aqua contradictionis, quam senserunt antiqui, sed iam pene siccata est: tunc enim aque populorum turbabantur, et acriter resistebant. Tunc Samsoni forti uiro, id est Christo, ducere eunti uxorem de alienigenis, id est Ecclesiam de gentibus, occurrit leo fremens, id est populus gentium, sed dissipauit eum, ut hedum  caprarum: et quia populus iste fremens nichil erat, nisi languidus peccator. Occisa autem in eo illa feritate, iam non sic fremit, imo iam in ipso inuenimus leges pro Ecclesia, quasi fauum in ore leonis. Aqua contradictionis. Christus fuit etiam in seipso, ut de eo nato dictum est: Erit hic in ruinam, et resurrectionem multorum, in signum cui contradicetur , ut Iudei contradixerunt titulo crucis

uERS. 9.---Audi populus meus.  Diapsalma. Hactenus de oleo torcularium, iam de amurca, quod dicitur ad cauendum, hic arguuntur reprobi. Contestabor te. Ipse Dominus iudicii testem se facit ueritatis, tam hic quam in futuro, ut nullus dubitet. Deinde quid uelit eum intelligere, subdit: Isrel si me audieris, uocando eum Isrel, familiarem sibi  significat, et ad iussa inuitat. In te, in corde tuo. ubi ueritas, non falsitas debet esse. Recens ne uerbum Patris putetur sub tempore. Deum alienum, qui nomine, non essentia. Alienum: Pene par est scelus recentem Deum putare, et idolis seruire.

uERS. 10.---Non erit in te Deus recens neque, etc.  Alii faciunt sibi recentes deos, uel idola, uel Christum imparem Patri, et alia huiusmodi fingunt in corde: et ita sunt templa simulacrorum in omnibus terrena cogitatio; opinio diuersa, uanitas una. Ideo Samson caudas uulpium colligauit, ut incenderet messes Philistheorum. Samson interpretatur sol eorum, scilicet, quibus ipse lucet, non omnium: de quo mali dicturi sunt: Errauimus a uia ueritatis, et sol iustitie non illuxit nobis . Et alibi: Sol  iustitie est, et sanitas in pennis eius . uulpes sunt insidiosi, maxime heretici, latentes in tortuosis cauernis, decipientes, odore putentes: qui etsi dissentire ab inuicem uidentur, in malum tamen, id est, in posterioribus consentiunt, simili uanitate tenentur, et incendunt messes non nostrorum, quia nouit Deus qui sunt eius; sed alienigenarum, que sunt uasa contumelie.

uERS. 11.---Qui eduxi te. Factis propriis indicatur Deus.

uERS. 13.---Et dimisit. Et si impleui ora Prophetarum, non tamen ab amurca auditi sunt, unde digna ultio: quia et dimisi, etc.

uERS. 15.---Pro nichilo forsitan.  Si Deo  resistemus, ipse non contradicit inimicis nostris, nec manum defensionis super eos ponit.

uERS. 16.---Inimici Domini, etc.  Hec item Propheta. Mentiti. Non per agentes promissa: hoc non pagani, quia nichil promiserunt.

uERS. 17.---Ex adipe frumenti, etc.  Ad litteram, uel manna, uel corpore Christi, uel spirituali intellectu.



PSALMUS LXXXI.

uERS. 1.---Psalmus Asaph.  Psalmus de duabus naturis in Christo, quo Christus, uel Propheta loquens, exprobrat ipsi Asaph, id est, Synagoge, que Dominum corporaliter uidit, et tamen eum non cognouit. Primo nuntiat Deum stetisse, et  arguit contrarios, stat homo, discernit Deus. Deus stetit. Cuius non est stare, qui celum et terram complet, qui est intra omnia non inclusus, extra omnia non exclusus, sed breuiter Deum hominem indicat. Stetit.  Filius, qui missus ad oues domus Isrel, spiritualis autem presentia Deitatis, que ubique non proprie ad Synagogam pertinet, nec tempore uariatur. Cur ibi stetit: Ecce deos diiudicat, id est, secundum quod Deus, id est, non meritis, sed gratia discernit uasa, alia in honorem, alia in contumeliam. Hoc autem facit stans in medio, unde: Medius uestrum stetit, quem uos nescitis, unde et hic: Nescierunt neque intellexerunt, sed amicus sponsi stat et audit, et gaudio gaudet. Deorum. Quos post filios Excelsi dicit, ibi: Ego dixi: dii estis, et  filiis Excelsi omnes. Unde etiam, filios enutriui et exaltaui, ipsi autem spreuerunt me. Filii dicuntur non solum gratia noui testamenti, sed gratia ueteris, que eos de Aegypto liberauit.

uERS. 2.---Usquequo.  Hec est uox discernentis: misit legem et Prophetas, et restitistis, sed quousque? Num usque ad aduentum misi Prophetas, et iniuriis affecistis, uel interfecistis, uel hoc agentibus consensistis? Sed cum hec agentibus nec loqui dignum sit, uos qui tacuistis, et imitari eos uoluistis, usquequo iudicatis iniquitatem et facies peccatorum sumitis? Num et heres occidendus est, qui pro uobis uenit, qui pro uobis sine patre esse uoluit ut pupillus? qui propter uos esuriuit et sitiuit, ut egenus, qui propter uos pauper factus est, cum esset diues.

 uERS. 3.---Iudicate egeno et pupillo, pauperem et humilem iustificate.  Diapsalma, monet intelligeret Christum esse Deum, et si egenus et pauper fuit, quod eos non fecisse dicit.

uERS. 4.---Eripite pauperem.  Ostendit, nec illos immunes qui permiserunt principibus Christum, cum pre multitudine timerentur, et possent illos a facto, et se a consensu liberare.  Qui enim desinit obuiare cum potest, consentit.

uERS. 5.---Mouebuntur.  Hinc patet de quo dixerat: hoc signum in crucifixione contigit. uel spiritualiter, terreni moti sunt illo tempore, uiso tanto miraculo; ut centurio, qui dixit: uere Filius Dei erat iste.  Mouebuntur omnia fundamenta.  Quasi dicat per hanc Isrel cecitatem, mouebuntur ad fidem, omnia fundamenta terre, id est, plenitudo gentium intrabit. uel, in morte, et passione Domini mota est terra. uel fundamenta, id est, felices copia terrenorum mouebuntur. uel admirando coli pauperem mortuum. uel eum contemptis terrenis sectando. Addit omnia, quia nullus est qui non miretur, uel conuertatur. Terrene autem felicitatis regnum est superbia, contra quam uenit humilis Christus, exprobrans eis, quos uult facere altos per humilitatem, his uerbis: Ego dixi: dii estis, uos boni: uos autem mali, sicut homines moriemini. uel omnibus dicit: dii estis, id est, omnibus promisi celestia; uos autem sicut homines primi, qui suasione peccauerunt, et uos maiores sicut diabolus, qui superbia  peccauit.

uERS. 6.---Ego dixi.  Quid eis propositum? sed perierunt. Ego dixi: Nescierunt neque intellexerunt; tamen ego dixi. Has promissiones omnes accipiunt, si mandata custodiunt, ut sint filii et Dei: hoc ad iustos; uos autem, hoc ad malos.

uERS. 7.---Sicut homines.  Quasi: Cum cito, sicut homines, sitis morituri, non inde corrigimini; sed ut diabolus, qui carne non moritur, extollimini, ut cadatis: quia per superbiam diabolicam inuiderunt glorie Christi, et uiluit eis humilitas crucis. Sed, ut hoc uitium sanetur ex persona Prophete, subditur: Surge Deus, etc., sicut unus. Turba que cecidit dicitur unus, quia in superbia similis: uos cadetis, sed:

 uERS. 8.---Surge Deus.  Id est, damna istos, quia his repulsis, tu hereditabis. uel iudica mundum, quia tuus est, et hoc est, tu hereditabis.



PSALMUS LXXXII.

uERS. 1.---Canticum psalmi.  Quia in rebus actualibus, habenda est diuina contemplatio. Deterret autem iniquos a persecutione populi Dei: bonos uero monet ad patientiam. Psalmus de aduentu Christi ad iudicium, ubi boni, qui hic patiuntur, coronabuntur: mali uero, qui eos persequuntur, torquebuntur.

uERS. 2.---Deus quis similis?  Proposito timore futuri iudicis, describit malitiam inimicorum.  Deus quis similis? Etsi homo, ut alii; etsi  iudicatus, cum iniquis deputaris: quis similis, cum in claritate iudicabis? ideo tunc ne taceas, qui primo tacuisti, et potestatem compescuisti, ut posses teneri et perimi. Deus quis similis? Non ad diuinitatem hoc refertur, cui nullum hominem comparandum cogitauit. Ideo non ait: Quis similis est tibi? quod utique ad diuinitatem referretur; sed dicit, Quis similis erit tibi? hoc ad formam serui referens, qua tunc ceteris dissimilis hominibus erit, quando iudex in gloria apparebit; uel potest hoc referri ad diuinitatem secundum quod dicit: O Deus, quis similis tibi? in potentia Deitatis: Christum enim, quem mali uiderunt extra, iste uidet intra, scilicet omnipotentem.

 uERS. 3.---Quoniam ecce, etc.  Nouissima tempora Antichristi designat, quando que modo premuntur metu, in liberam uocem erumpent: que uox quia irrationabilis erat, magis sonitus, quam locutio dicitur. Qui oderunt.  Plures, sed unum caput Antichristus: quod elatum est, ut Deus dicatur.

uERS. 4.---Super populum tuum. Caput suum extulerunt, sed non populum tuum depresserunt.

 Super populum tuum. Irridenter hoc dicit: Non enim possunt nocere populo Dei pro quo est Deus, unde Apostolus: Si Deus pro nobis, quis contra nos? 

uERS. 5.---Dixerunt uenite.  Ecce consilium, quo meditati sunt inania. Iste est ille sonus,  qui non est sermo, sed inaniter strepit. De gente.  Singulariter, quia omnes Christiani una gens, cum ex uno fonte baptismatis nati; uel omnes boni, quos ille Antichristus uocat unam gentem: ecce persecutio Antichristi, qui nomen Christianum quasi malum intendit tollere funditus.

uERS. 6.---Testamentum disposuerunt.  Testamentum, quippe in Scripturis non illud solum dicitur, quod non ualet, nisi testatore mortuo, sed etiam omne pactum, et placitum quod inter uiuos ualet, testamentum uocatur, sicut Laban et Iacob testamentum fecerunt. Ita et mali inter se quasi pactum fecerunt, quod unanimiter bonos persequerentur.

uERS. 7.---Tabernacula Idumeorum. Exposuit  quo studio malignauerunt: ostendit deinde iam qui sint malignantes, dicens: Tabernacula Idumeorum, etc. Idumeorum, et Ismelite.  Per hec nomina, Christi inimicos declarat, qui temporibus Antichristi tot malis similantur: quia sicut isti contra Isrel, ita illi contra Christianos tunc bellabunt. Moabite  Unde Moabite, quem Lot ebrius de maiore filia sua genuit. Agareni. Ab Agar, qui et proselyti interpretantur.

uERS. 8.---Gebal.  uallis uana. Ge enim uallis, Bal, uana. Ammon. Unde Ammonite, genuit Lot ebrius de filia sua minore.

Amalec. Filius Eliphaz primogeniti Esau, a quo Amalecite.

uERS. 9.---Assur.  Ad litteram Nabuchodonosor,  qui fuit rex Assyriorum. Idumei. Terreni uel sanguinei. Ismelite. Obedientes sibi, non Deo, quia prauas cogitationes suas sequuntur. Moab, ex patre, quod in malo. Bonus, quidem pater, quo filia illicite usa est, sicut et lex bona est, si quis ea legitime utatur, non inceste. Agareni. Proselyti, id est, aduene, qui non ciues, sed alieno animo subintrant, et inuenta occasione nocendi se ostendunt. Gebal. uallis uana, id est fallaciter humilis. Ammon. Populus turbidus, uel meroris. Amalec. Populus lingens terram. Alienigene. Licet latino nomine se indicent alienos, et ob hoc inimicos, tamen hebraice dicuntur Philisthiim, id est, cadentes potione, ut ebrii luxuria seculari. Tyrus. Hebraice sor, tribulatio uel angustia, secundum  illud. Tribulatio uel angustia in omnem animam hominis operantis malum.  Assur. Deprimens, uel elatus. Lot. Declinans, angeli apostate, filii declinationis, quia a ueritate declinando in satellitium diaboli discesserunt, unde in Apocalypsi: Draco cecidit, et traxit secum tertiam partem stellarum, de quibus Apostolus: Non est nobis colluctatio aduersus carnem et sanguinem, sed aduersus principatus et potestates .

uERS. 10.---Madian. Declinans iudicium. Sisara, exclusio gaudii. Iabin, sapiens, de quo: Ubi sapiens? ubi scriba? Cison, ubi uicti fuerunt, duritia interpretatur. Endor, ubi perierunt, fons generationis. Et intelligitur generatio carnalis, non aqua baptismi regenerati. Oreb, siccitas, Zeb, lupus, Zebee, uictima  lupi, non Dei. Salmana, umbra commotionis. Hec omnia congruunt malis, quos in bono uicit populus Dei. Fac illis sicut Madian, et Sisare, sicut Iabin in torrente.  De uindicta iniquorum; sicut omnes illi uicti sunt in figura a populo Dei, sic istos precatur in ueritate superari. Sicut Madian.  Utpote illi, qui declinant iudicium, se iudicandos non putantes: et qui excludunt futurum iudicium, et hi omnes in Cison, et in fonte Endor perierunt.

uERS. 12.---Pone principes eorum sicut, etc. Hec omnibus communiter. Sed specialiter, pone principes eorum: hoc optat militibus Antichristi, qui non sunt conuertendi.

uERS. 13.---Hereditate possideamus sanctuarium Dei.  Dei, inuadunt ut suam.

 uERS. 14.---Ut rotam, et sicut stipulam ante faciem uenti.  Per hanc similitudinem, multas predicit eorum calamitates.

uenti. Leuitas peccantium uento comparatur, quia huc et illuc uolitat.

uERS. 15.---Ignis et flamma comburens montes.  Congrue in iudicio esse dicuntur, quando et dense silue peccatorum, et montes superbie cremabuntur.

uERS. 17.---Imple facies.  Penis contumacium prophetatis, orat pro credituris, qui non habent scelerum laudatores, sed culpatores, quos sepe opprobrium corrigit.  Melius est ruere ut peniteat, quam sub spe religionis superbire: unde Propheta ait: Et tu, filia Sion, usque ad Babylonem uenies,  ibique liberaberis .

Imple facies. Hoc bonum et optabile eis non prophetaretur, nisi inter eos inimicos essent tales, quibus hoc ante iudicium prestabitur: quia et nunc idem corpus sanat, et lauat caput, sed particulatim, non uniuersaliter ut in fine: et tamen inde aliqui conuertentur, pro quibus hic orat.

uERS. 18.---Erubescant et conturbentur, etc.  Hic de malis, qui non conuertentur, Erubescant, in futuro de malis que fecerunt. Et conturbentur, de penis quas patientur. Et hoc in seculum seculi, id est in eternum. Et conturbentur. Rursus redit ad eos qui in presenti confundentur ne confundantur in eternum; quasi dicat: Illi conturbentur in eternum: querentes  autem nomen Domini modo, et confundantur de peccatis salubriter, et pereant, inquantum mali sunt. Et sic cognoscant, uel, tunc confundantur mali, anima et corpore, et pereant omnino irreparabiliter. Et nunc cognoscant, quod modo nolunt.  Notandum, quia undecim superioribus psalmis introductus est Asaph, ut duritia Iudeorum, frequenti uoce ipsius Synagoge mollesceret, uel ipsi nomini, cui deuoti esse uidebantur, crederent. Egit autem in predictis psalmis de Domini incarnatione, et gentium fide, et de iudicio, de quibus transgressio Iudeorum redarguitur. Unde congrue undecim sunt: undenarius enim numerus transgressionis est, quia et denarium transit, et ad duodenarium non peruenit, unde undecim etiam erant uela capillacea in tabernaculo  Domini, et in undenario fuerunt Apostoli, reiecto infelicissimo Iuda tempore passionis, quando a fide defecerunt, unde: Posuisti tenebras et facta est nox .



PSALMUS LXXXIII.

uERS. 1.---In finem.  Nihil hic dicitur de torcularibus uisibilibus, unde constat spiritualia esse. Uua in uite, oliua in arbore pendens libero fruuntur ere, nec illa est uinum, nec ista oleum ante pressuram: sic quos presciuit Deus ante secula fieri conformes imaginis filii, antequam accedant ad seruitutem Dei, fruuntur in seculo deliciosa libertate. Sed cum accedunt ad seruitutem Dei, dicitur eis: Fili, accedens ad seruitutem Dei, sta in iustitia et timore, et prepara animam tuam ad tentationem  . Ecce torcular, conteruntur, exuuntur in tegumentis carnalium desideriorum, quasi uinaciis exuuntur ueteri homine, et in apothecam Dei defluunt: ideo torcularia dicuntur Ecclesie presentis temporis. Sed qui in his filii Core, id est calui, scilicet Christi? Caluus namque Eliseus irrisus a pueris figura fuit Christi, qui in caluaria crucifixus. Ideo hic premitur Christianus, ut querat quietem, que non est hic, et fit ei Deus refugium. Qui enim incumbit terrenis, incumbit in baculum arundinis. Pro torcularibus.  In torculari fructus uue uel oliue emanat: sic in pressuris merita sanctorum patent, que in pace latebant.  Psalmus secundus de caritate. Primo de inestimabili desiderio eterne domus.

 uERS. 2.---Quam dilecta. Ecce quanta militia. Etenim passer, quam secura.

uERS. 4.---Etenim passer, etc.  Duobus duo reddit: cor ut passer; caro ut turtur, cui dat et pullos: corde cogitamus Deum, quasi uolet passer ad domum; carne agimus opera.  Sicut passer deserit siluas, et inuenta domo letatur, ubi non timet insidias: sic anima letatur, dum scit sibi domum paratam in celo. Spiritus, qui est quasi passer uolans in altum, tendens ad ipsum Deum. Nidum, etc.  Nidus ad tempus, domus uero in eternum. Nidum ergo dicit fidem, et conformitatem sacramentorum Ecclesie, quem nidum querit turtur, ut reponat pullos suos. Non enim abiicit ubicunque,  sed in nido Ecclesie facit opera bona salubriter, pro quibus saluatur: per quod differt ab aliis qui opera faciunt, sed non in nido fidei. Nam et pagani faciunt opera, uestiunt nudos, etc., et heretici multa faciunt: sed non in nido Ecclesie, et ideo conculcantur, non seruantur. Hec caro est mulier, per quam seducitur passer, sed saluabitur per generationem operum, si in nido, id est, si perseuerauerit in fide. Prebet autem Deus unde fiat nidus, induit enim se feno carnis ut ad te ueniret. Altaria tua, Domine.  Ubi anime celesti conuiuio epulantur, ubi anima quasi in domo gaudeat.  Et caro reponit opera sua, unde: Beati qui, etc., ubi ostendit ad quam beatitudinem militia ducit.

uERS. 5.---Beati qui habitant in domo tua, Domine;  in secula seculorum laudabunt te.  Hoc boni iam habent, scilicet, quod habitant in domo tua. Sequitur: In secula seculorum laudabunt te. Hoc totum negotium est ibi sanctorum: non est ibi necessitas, que mater est omnium humanarum actionum, quia cui faciunt ibi quippiam, ubi nulli indigent; habent ergo et agunt, unde beati sunt. Omnis autem beatus habendo uel agendo dicitur beatus.

uERS. 6.---Beatus uir cuius est auxilium abs te: ascensiones in corde suo disposuit.  Quo auxilio ad domum ueniatur.

uERS. 7.---In ualle lacrymarum.  uallis lacrymarum est penitentis humilitas.  Unde autem ploratio, quia lege nos afflixit, per quam cognouimus peccatum repugnare spiritui, et gemimus,  quomodo scilicet, ueniamus ad locum quem posuit, ope eius et auxilio utique. In loco quem posuit. Etenim benedictionem dabit. Qui non potest exponi, quem oculus non uidit, nec auris audiuit, id est, futurum regnum, quod disposuit et ordinauit Deus ut ad id per gradus ueniatur.

uERS. 9.---Domine Deus uirtutum.  Orat et humiliat se pro impetratione huius auxilii. Deus Iacob.  Quem fecisti Isrel apparens ei sic fac et me Isrel.

uERS. 10.---Respice in faciem, etc. Ipse enim loquitur in nobis, unde Apostolus: An experimentum eius queritis, qui in me loquitur Christus! Et in nobis recipitur, sicut ait, Qui uos recipit, me recipit. Respice. Christum Pater semper respicit.  Sed fac  presentia incarnationis eum gentibus respici: uel, ita per faciem innotescimus, aliis.  Respice ergo in faciem, id est, innotescere fac omnibus Christum, ut possimus ire de uirtute in uirtutem

uERS. 11.---Dies una. Immutabilis, scilicet sine ortu et occasu, cui non cedit dies hesternus, quem non urget crastinus. Super millia, super infinitos dies presentes, qui habent finem. Propter quod elegi, etsi possem regnare, abiectus opinione hominum, in domo in Ecclesia, Ecce quam dulce, fasce torcularis premi.

uERS. 12.---Quia misericordiam.  Ideo in domo Dei malo esse quam alibi, quia in ea dat misericordiam, qua iustificat, post ueritatem promissi  premii. Sed quibus? his qui ambulant in innocentia.

uERS. 13.---Domine uirtutum, beatus homo qui sperat, etc. Qui tanta facis, que dici non possunt.



PSALMUS LXXXIu.

uERS. 2.---Benedixisti, Domine.  Psalmus de noua benedictione, etc., usque ad de auersione iniquitatis.

uERS. 3.---Remisisti.  Futura dicit ut preterita.

uERS. 4.---Mitigasti  Diapsalma, de auersione ire, id est, pene.

uERS. 5.---Conuerte nos. Petit quod adhuc futurum sciebat. Quasi, quod dixi ut preteritum, oro ut fiat.  Conuerte nos. Prophetice dixit futura, ut preterita, hic autem orat ut uere futura, dicens, Conuerte  et auerte, quasi dicat, dixi quasi facta. Et quia uideo futura, et quia non sunt oro ut fiant.

uERS. 6.---Nunquid in eternum. Preuidet iste hanc penam transituram: Quia sicut in Adam omnes moriuntur, ita et in Christo omnes uiuificabuntur. Irasceris.  Ira Dei est omnis pena quam patitur. Sicut dictum est Adam quando peccauit: Maledicta terra in opere tuo, et in labore et sudore uultus tui uesceris pane tuo. De ira ergo mortales sumus et passibiles, sed innouati in Christo. A generatione. Prima generatio fuit mortalis de ira, erit altera immortalis de misericordia: sed nec hanc misericordiam meremur conuersi per nos ad Deum, ipse enim nos conuertit. Et inde subdit: Deus conuertens, quasi  sicut uiuificatio est a te, ita et conuersio.

uERS. 7.---Deus tu conuersus.  Non extendens, sed Deus conuertens. Prius dat uotum conuersionis, post ad uitam ducit. uel, Deus tu conuersus ab ira in aduentu Filii. uiuificabis nos. Tanto tempore antequam habeatur. Et tunc, Plebs tua letabitur in te, que prius in se male letabitur.

uERS. 8.---Ostende nobis, Domine.  Hoc orando predixit Propheta, etc., usque ad Beati mundo corde, quoniam ipsi Deum uidebunt .  Ostende. uel petit iste sibi spiritualiter tantum Christum ostendi, sciebat eum quidem futurum, sed petit ut puro corde intueamur, non corporeis oculis ut infideles: Iudei enim uiderunt et crucifixerunt. Et in futuro: Salutare tuum da nobis, id  est, Christum amplectendum et possidendum, ut non tollatur a nobis, et sic legitur partim de presenti, et partim de futuro. Misericordiam.  Christus dicitur misericordia, quia ostendit nobis misericordiam, docens quidquid boni habet homo ex Deo esse, et sic homo non superbit. Sed sic herens et fruens Deo letatur in eo.

uERS. 9.---Audiam quid loquatur in me Dominus.  Unde scit et per quem fiat, et quid prestet ipse ueniens. Pacem.  Christum. Pacem ad Deum et proximum, et per Christum.

uERS. 10.---Prope timentes eum.  Ubique demonia colebantur, etc., usque ad immortalis in corpore nostro modo mortali.

 uERS. 11.---Misericordia, etc.  Postquam dixit, etc., usque ad quomodo ueritas de terra orta est .

uERS. 12.---ueritas de terra orta est.  Confessio de homine, ut se accuset, etc., usque ad data est iustificatio confitentis.

uERS. 14.---Iustitia ante eum.  Prima hominis iustitia est, etc., usque ad et uisitans ponet in uia gressus. Ambulabit. Accrescet, uel precurret, parans ei uiam; et Dominus in uia parata ponet gressus.



PSALMUS LXXXu.

Oratio Dauid.  Psalmus iste, secundus eorum est qui orationis nomine intitulantur, in quo Christus Dei Filius et hominis, unus Deus cum Patre,  unus homo cum hominibus, orat in forma serui, qui oratur a nobis in forma Dei. Orat pro nobis ut sacerdos noster; orat in nobis ut caput nostrum, oratur a nobis ut Deus noster.

 Christi oratio fidelium, etc., usque ad comprimeret audaciam stulte et inconsulte temeritatis.

 Hec dicit Christus in nobis, et nos in illo.

 Orat ascendendo, unde concludit: Omnes gentes adorantes.

uERS. 2.---Quoniam sanctus sum.  Christus proprie sanctus sanctificans, etc., usque ad miserere clamantis, letifica leuatum.

uERS. 5.---Mitis.  Portans hominem, donec perficiat eum, etc., usque ad cum nondum sit perfectus.

 uERS. 6.---Auribus percipe.  uide ordinem orationis, etc., usque ad auditum deprecationi mee.

uERS. 7.---Tribulationis.  Cum enixius clamatur, etc., usque ad quia non est similis tui in diis, Domine.

uERS. 9.---Quascunque fecisti uenient et adorabunt coram, etc.  Si est gens quam non fecit Deus, illa non adorabit. Annuntiat Ecclesiam ubique diffusam, quod modo impletum est: Et nota, quia, ut ait Scriptura: In lata gente gloria regis, in diminutione populi principis contritio. Sequitur: Et glorificabunt nomen.

uERS. 10.---Tu es Deus solus.  uel tu solus magnus contra futuros, qui se dicunt magnos et deos.

 uERS. 11.---Deduc me, Domine, in uia tua.  Orat pro omnibus iam adorantibus, et loquitur in membris. Domine, deduc, etc. Aliud est duci ad uiam, et aliud est duci in uia, ne in ea cadatur: ubique egent homines adiuuari, siue sint in uia, siue extra eam. uia autem Christus est, qui dicit: Ego sum uia, ueritas, et uita. Letetur cor meum.  In timore mundano precedit causa, etc., usque ad qui autem timet, et non sperat, depressus est.

uERS. 13.---Ex inferno inferiori.  Per hoc intelligimus, etc., usque ad hec sunt opiniones, non assertiones.

uERS. 14.---Deus, iniqui insurrexerunt super me,  et Synagoga potentium, etc.  Item pro se orat facta mentione passionis sue et glorie, unde habent hi pro quibus orauit multam misericordiam et eruuntur de inferno.

uERS. 16.---Da imperium tuum.  Quasi dicat: Transeat tempus patientie, ueniat tempus iudicii, unde non tantum Christus, sed et sancti sedebunt iudices, qui sunt filii ancille, id est Ecclesie.



PSALMUS LXXXuI.

uERS. 1.---Psalmus.  Quia agit de Ecclesia secundum potestatem, ubi agit opera. Cantici. Ut de seculari Ierusalem, ad intelligentiam superne eleueris, scilicet de actione ad theoricam. Propheta predicat celestem Ierusalem filiis Chore, quam commendat  per fundamenta, et portas, et famam ut eis augeatur affectus. Fundamenta eius. Psalmus de celesti Ierusalem: plenus spiritu Propheta, multa uoluens apud se, de hac ciuitate, de qua nichil adhuc dixerat, in hoc erumpit: Fundamenta eius, etc. Prior laus a fundamentis; soliditas totius ciuitatis notetur. Eius, non refertur ad aliquod premissum: sed ad cordis Prophete meditationem, quia nunquam de illa corde tacuerat, etsi ore.

uERS. 3.---Dicta.  Hec sunt illa, que Dominus per prophetas de ea predixit.

uERS. 4.---Memor ero.  Diapsalma. Dominus de eadem Ierusalem. Memor ero Raab. Ostendit que sunt illa gloriosa; quasi dicat: Hec sunt illa: in illa ciuitate, inquit Propheta ex persona Dei,  Memor ero Raab et Babylonis, que non pertinent ad populum Iudeorum. Gloriosa de te, ubi non solus est Iudeus, sed omnes gentes. Raab. Per fenestram emisit coccinum, id est, in fronte habet signum sanguinis Christi Ecclesia gentium.

Unde: Publicani et meretrices precedent uos in regnum celorum. Raab, latitudo uel impetus, gentes, que late et impetuose uagantur per uitia. Ad Babyloniam pertinent omnes mali, ut ad Ierusalem omnes sancti. Ecce alienigene. Memor ero. Quare hoc dixisti? Ecce alienigene, id est, gentes Tyrus, angustia uitiorum, uel penitentie.

uERS. 5.---Nunquid Sion. Secundum aliam litteram. Mater Sion dicet, homo.

 Quasi dicat: Unde alieni peruenient ad  Ierusalem? Audi unde. Est quidam homo, id est, Christus, qui dicit mater Sion, id est Synagoga mater mea secundum carnem; et per hunc ueniunt; quis est homo ille? Ipse est qui in ea natus est et eam fundauit; ipse dicit, mater, ciuitati illi.

 uel, commendat Sion spirituali, etc., usque ad quorum principum?

 Horum,  qui facti sunt, scilicet principes, in ea, id est, qui facti sunt principes; antequam essent in ea, non erant principes, sed abiecta mundi: Elegit enim Deus infirma mundi ut confunderet fortia.

uERS. 7.---Sicut letantium.  Diapsalma. Concludit paucis uerbis, tangens futuram beatitudinem.   Sicut letantium collatis omnibus concludit: Sicut letantium. Sicut, quia talis erit letitia, qualem hic non nouimus, et ideo cum non potuit exprimi, dicit, ut potuit, sicut letantium.



PSALMUS LXXXuII.

uERS. 1.---Mahalath.  Chorus, ut canenti chorus consonando respondeat, etc., usque ad dicitur enim fuisse quidam orientalis.

uERS. 2.---Domine Deus.  Monet Christi mortem imitari. Primo precatur auxilium referens contemptum ab inimicis: unde in forma serui orans ad patrem, ait: O Domine.

uERS. 3.---Intret in conspectu.  uirtus pure orationis, que quasi quedam persona ad Deum intrat  et mandatum peragit: quo caro peruenire nequit.

uERS. 4.---Quia repleta est.  Hos humane infirmitatis affectus, etc., usque ad sed humane infirmitatis indicia.

uERS. 5.---Aestimatus. Quia non solum grauia, sed et contumeliosa pertuli.

uERS. 6.---Sicut uulnerati dormientes.  Quia et ipse lancea uulneratus, et sepulcro clausus, sed differt per hoc quod sequitur, quorum non meministi adhuc.

In sepulcro. Id est, in carnali uoluptate sopiti, unde Deus non excitat eos.

Et ipsi de manu tua repulsi sunt.  Non enim ad dormientes hoc refertur, in quibus sunt iusti,  quorum licet non meminerit Deus adhuc, ut resurgant: de his tamen dictum est: Iustorum anime in manu Dei sunt . uel, posuerunt me rei ueritate, In lacu inferiori, id est, in aquis inferni, scilicet in tenebris et in umbra mortis.

uERS. 7.---In lacu inferiori.  uel inferni: quia tam abiecta morte ablatus est in tenebris obliuionis, quem nemo requiret. Et umbra mortis, locus malorum, in quo puniuntur.

uERS. 8.---Super me confirmatus est.  Putabant quod ira Dei periisset et quod Deus omnes indignationes super eum induxisset, quando pertulit eum crucifigi.

uERS. 9.---Longe fecisti.  Quid amici eius in passione fecerunt.

 Notos. Non quos nouit: quia tunc omnes nouerat ut Deus, sed quibus notus est.

uERS. 10.---Tota die.  Per extensas manus continuatio bonorum operum, a quibus nunquam cessauit, intelligitur. In cruce enim nec una tota die fuit illa extensio, nec totum pro parte potest accipi cum addit tota; sed quia hec opera non omnibus profuerunt, addit.

uERS. 11.---Nunquid mortuis. Mortuos corde dicit, quibus fiunt quidem miracula Christi, sed non prosunt eis: mortuis enim corpore facta sunt mirabilia, cum quidam reuixerunt. Et cum Dominus infernum penetrauit, atque inde uictor mortis ascendit, magnum factum est mortuis miraculum. Nunquid  mortuis.  Quibus non prosunt opera sua ostendit. Aut medici suscitabunt, etc.  In Hebreo non medici, etc., usque ad: Nemo potest uenire ad me, nisi Pater traxerit eum.

uERS. 12.---Sepulcro. Unde in Euangelio de talibus: Similes estis sepulcris dealbatis que foris apparent hominibus speciosa: intus uero plena sunt ossibus mortuorum, quasi, sic et uos hypocrisi et iniquitate. Misericordiam et ueritatem.  Misericordiam et ueritatem amat coniungere Scriptura: maxime in psalmis.

uERS. 13.---In tenebris. Idem sunt mortui positi in sepulcro, et tenebre, et terra obliuionis.

uERS. 14.---Ego ad te, Domine, clamaui.  Que in suis sustinet; ecce chorus respondens precinenti.

  Et ego quasi, cum illis, cum quibus unum.

 Et ego. His mortuis non prosunt opera, etc., usque ad Ut quid, Domine, repellis.

uERS. 15.---Ut quid.  Ecce quantum desiderat. Ut quid, Domine. Proponit, querendam esse causam: que est, ut dilatione boni, et aduersis multiplicatis, quibus repulsa quasi oratio inflammetur ardentius.

uERS. 16.---Exaltatus.  Prius tumido corde, postea, Humiliatus. Per confessionem. Conturbatus, id est, confusus de peccatis, ea damnando.

uERS. 17.---Transierunt.  Non mansuete contigerunt.

 Quia non de fideli, sed de infideli dictum  est: Ira Dei manet super eum . Flagellat enim filios quos recipit, unde: Quos ego amo, arguo et castigo . Et alibi: Percutiam et sanabo: occidam et uiuere faciam .  Transierunt et conturbauerunt. Quia aliud iam de damnatione patimur, et aliud de eterna ultione timemus. Terrores tui.  Quos patior: quia tibi placuit, non meo merito.  Terrores futuri iudicii, quos omnis caro timet.

Conturbauerunt me. Secundum infirmitatem carnis.  Conturbauerunt me aliquando terrores, ita conturbant animum cogitantis circumpendentibus malis, ut sicut aque circumfluere uideantur, et simul undique circumdare, unde amici et noti timore deserunt, unde Apostolus: Omnes me dereliquerunt  .

uERS. 18.---Circumdederunt me.  Peccata undique copiosa inundatione concludunt.

Tota die.  Quia nullo tempore desunt mala Ecclesie donec finiatur seculum. Sed hec omnia fiunt, ut oratio Ecclesie preueniat Deum donec illa salus ueniat, ubi nichil malorum sit.

uERS. 19.---Amicum  Et qui pio et fideli amore coniuncti sunt.

Proximum et notos, etc. Parentela. Sepe iustis humana officia timore subtracta sunt.



PSALMUS LXXXuIII.

uERS. 2.---Misericordias.  Hic Psalmus de  spe Christianorum et magnificentia Domini multa dicit, per que nemo seducitur, qui digne supplicet, quod uerus Isrel ita intelligit. Primo de misericordia et ueritate se cantare promittit Propheta.

In eternum.  Quomodo misericordias in eternum cantat, et gratias agit, qui miserie non meminit? Quomodo autem plena beatitudo si memoria reatus mentem tangit? Sed sepe leti tristium meminimus, et sani dolorum sine dolore, et inde amplius leti et grati sumus; sic itaque et miserie recordatio nil beatitudinis detrahit.

ueritatem. Promissionem. In ore, non ex ore labitur, sed in ore diu tanquam dulce uersatur.

uERS. 3.---Quoniam dixisti. Hic dicit: Unde scit? et que misericordie Dei per Christum sint?   Quas misericordias, et quam ueritatem cantabo? Ecce.

Quoniam dixisti. Quasi dicat: Ego homo secure dico, quod tu, Deus, dixisti, per Spiritum manifestati.

Misericordia edificabitur.  Utrumque repetit, quod predixit. Quia uniuerse uie Domini misericordia et ueritas. Non exhibetur ueritas in impletione promissorum, nisi precedat misericordia in remissione peccatorum. Denique, ueritas Iudeis, quibus promissa facta sunt, pertinet, misericordia, gentibus: ut ait Apostolus: Dico enim Iesum Christum ministrum fuisse circumcisionis propter ueritatem Dei implendam: gentes autem super misericordia honorare Deum .

In celis. Qui enarrant gloriam Dei, per quos edificatur  misericordia.

uERS. 4.---Iuraui Dauid seruo meo. Securus est iste, ideo quia Deus dixit: securior, quia iurauit. Iuratio Dei promissionis est confirmatio, ex utroque fit homo Ethan, id est, robustus.

uERS. 5.---In eternum.  Non est temporalis edificatio misericordie, sicut ruina iniquitatis temporalis est: destruitur enim iniquitas temporalis in quibusdam, ut in eis edificetur eterna misericordia, unde Ieremie Dominus dicit: Ecce ergo constitui te super gentes et regna, ut euellas et destruas, et disperdas, et dissipes, et edifices et plantes. In generationem.  Generatio enim non potest, etc., usque ad sedebit et tunc in sanctis.

uERS. 6.---Confitebuntur celi.  Diapsalma.  Secundo diuersis modis laudes, et potentiam Dei describit, quasi, sicut dixisti, ita fiet. Confitebuntur, laudabunt.

Confitebuntur celi mirabilia. In omni enim misericordia perditorum, in iustificatione impiorum quid laudamus nisi mirabilia Dei? Laudas quia surrexerunt mortui, plus lauda quia redempti sunt perditi. uides enim hominem heri uoraginem ebrietatis, hodie ornamentum sobrietatis. uides enim hominem heri cenum luxurie, hodie decus temperantie: heri blasphematorem Dei, hodie laudatorem Dei. uides hominem heri seruum creature, hodie cultorem Creatoris: hec sunt mirabilia que confitentur celi. Etenim ueritatem.  uel sine enim. Mirabilia  quomodo omnia agit et administrat ubique. ueritas in Ecclesia ubi creditur, uerbum caro factum, et quod Trinitas, prius Deus.

uERS. 7.---Quoniam quis.  Notandum quod idem sunt celi et nubes, scilicet predicatores. Sed celi, predicatores, propter fulgorem ueritatis. Nubes, que nebulose sunt propter mortalitatem carnis, et quia transeunt, ubi et abscondita, que post in iudicio clarebunt. In filiis. uel superis, uel hominibus. Ne ergo putetur tantum homo: ille enim naturalis, nos adoptiui; ille genitus, nos creati; ille ab eterno genitus, nos in tempore facti; ille unicus, nos multi.

uERS. 8.---Super omnes.  Angelos, uel homines, qui sunt stipatores eius impares, qui ei dono eius proximant.

 uERS. 9.---Tibi.  Qui omnia fecisti, etc., usque ad tentari supra id quod potest homo.

uERS. 11.---uulneratum. Humiliatus est perdendo, quos tenebat; uulneratus percusso corde, ubi superbiebat. Superbum.  Scilicet draconem, qui in mari factus est ad illudendum ei, qui per humilem Christum, in quo alii sunt humiles, humiliantur; humiliauit se Christus, ut humiliaret superbum. Superbus enim superbos tenebat: uulneratur diabolus uulnerato Christo, nondum ex toto mortuus est. Inimicos. Aerias potestates uel Iudeos per mundum dispersos, uel de hominibus alios assumpsit qui sunt spolia diaboli, alios reliquisti quos post eum abire permisisti.

uERS. 12.---Tui sunt celi et tua est terra orbem,  etc.  Ideo in celo triumphauit de diabolo, quia eius est celum; in terra de Iudea, quia eius est terra. Cur ergo illi in alienis superbierunt?

Tu fundasti. Cur ergo in eum se erigunt, cuius est ambitus mundi, et omnes creature que in eo sunt?

uERS. 13.---Aquilonem. Diabolus. Mare tu creasti. Seculum. Stulte ergo in eum se erigunt, a quo creata sunt. Thabor et Hermon in nomine tuo.  Montes Syrie, et per eos gentes accipiuntur a parte totum per synedochen.

Exsultabunt. Christo ueniente allegorice. Thabor, Iudei, ad quos primum lumen uenit. Hermon, Gentes, que prius fuerunt anathematizate. In nomine tuo exsultabunt, coniunctis in angulari lapide duobus  parietibus.

 Thabor. ueniens lumen a summo scilicet lumine, quo ueniente fit anathema eius, id est diaboli, qui nos tenebat in errore suo. Quod est: a te datum est ut illuminemur, ut anathema demus diabolo.

uERS. 15.---Preparatio sedis tue.  Sedes Dei eterna, sed in iudicio apparebit parata, cum ipse uidebitur iuste iudicare. uel modo homines discernendo et iusta tenendo, parant se sedem Domino.

Misericordia et ueritas precedent faciem tuam. A similitudine precursoris Domino hospitium preparantis.

 uERS. 16.---Beatus populus qui scit, etc.  Ille scit, qui suam letitiam non in sua, sed Domini uirtute ponit, uel, qui, quod ore cantat, corde intelligit: unde sequitur hoc premium, in lumine, id est, in contemplatione Trinitatis perseuerabunt.

Iubilationem. Iubilus, gaudium quod uerbis explicari non potest, nec tamen penitus reticeri. Domine, in lumine uultus tui ambulabunt, et in nomine tuo exsultabunt.  Commendat gratiam, de qua iubilus.

 uel in bene placito tuo, id est in Christo, ideo in ipso, quia assumpsit carnem nostram, in quo omnis spes.

uERS. 20.---Tunc locutus est in uisione.  Diapsalma. Tertio promissiones Patris de Christo.  Superior laus non est dubia, quam paterna confirmat auctoritas. 

 Tunc. Quando disposuisti testamentum, uel cum hec diceres mihi, tunc locutus es sanctis, reliquis prophetis in uisione, non enim ignoranter locuti sunt, sicut Montanus et quidam alii heretici dixerunt.

uERS. 21.---Dauid seruum meum oleo sancto meo unxi eum.  Manu fortem, seruum obedientem, ideo in eo posui adiutorium.

uERS. 23.---Inimicus in eo.  Diabolus, unde: uenit princeps mundi huius, et in me non habet quidquam .

Filius iniquitatis non apponet nocere. Iudas non apponet, non addet effectum uoluntati.

 uERS. 24.---A facie ipsius inimicos.  Cum facies eius peccatores respicit, a criminibus separantur, quibus non est locus sub presentia eius.

uERS. 25.---Et ueritas mea et misericordia mea cum ipso, et in nomine meo exaltabitur cornu eius.  Sepe misericordia et ueritas commendantur nobis, etc., usque ad ubi hec sibi occurrunt.

uERS. 31.---Si autem dereliquerint. Non solum de persistentibus, sed et de cadentibus hec promitto.

uERS. 33.---In uirga. Quis enim est filius? etc., usque ad: Et in uerberibus, etc.

Non dispergam.  Ipse non tollit misericordiam ei, qui Christianus quidem est: quod si homo ita iniquus est, ut fugiat accedente patre, ipse se  alienat, non pater abiicit eum.

uERS. 35.---Neque profanabo. Profana esset promissio, si esset inexpleta. Nunquid propter malos pisces nichil ex illa sagena mittitur in uascula? Mittentur utique boni pisces, id est, quos predestinauit.

uERS. 36.---Semel iuraui.  Homo frequenter, Deus semel, qui non uariatur.

In sancto. In homine Christo, in quo complendum erat quod iuraui; uel Dauid, id est Christo, per sanctitatem. Semen, Christiani.

uERS. 38.---Sicut sol in conspectu.  Secundum animam, etc., usque ad in celo, id est Christus.

Tu uero repulisti.  Diapsalma. Quarto  aduersa predictis promissionibus ponit, ne putentur in alio impleri, quam in futuro tunc Christo. Tu uero repulisti. Quasi, Christianis hec bona, sed non Iudeis, qui se priuauerunt promissione, et hoc est: Tu uero Christum tuum, id est, unctum Dauid, a regno repulisti pro peccato, quod commisit contra Uriam de Bethsabee; Et despexisti, uel spreuisti, quia multa indigna passus; distulisti, diu in tribulatione, testamentum, promissa Iudeis, ad gentes lata sunt.  Tu uero. uel, hec omnia de Christo et Ecclesia, repulisti, ad patibulum Christum tuum, et in despectum dedisti. uel, distulisti a gloria, ad tempus, uel secundum membra.

uERS. 40.---Testamentum. Promissio uidetur euersa, et sancti profani reputantur. Sepes, prelatos,  destruxisti, dum occiduntur. Et posuisti firmamentum eius formidinem. Qui firmabant alios docendo, iam sunt timori, dum affliguntur, et quidam iam sunt direpti a transeuntibus uiam, que est Christus.

uERS. 44.---Auertisti adiutorium gladii eius. Id est predicationem. Non es auxiliatus ei in bello, sed dedisti ad passiones. Destruxisti eum ab emendatione, etc., id est, quidam mundi defecerunt, et in terram redacti sunt. Minorasti, ut putatur, dum cito de uita auferuntur.

 Quare illa promisit Deus, etc., usque ad ut hec promissio in aliis exspectaretur.

uERS. 45.---Destruxisti eum. Hec omnia uenerunt Iudeis, non tamen ablato eis Christo, et eterno  regno, sed dilato. Sedem eius in terram collisisti. Id est, regnum eorum ubique terrarum deletum est, quia iam non est de eis princeps.

uERS. 46.---Minorasti. Quia diu staret regnum eorum, si sub Deo. Perfudisti eum confusione. Quia gestat opprobrium infidelitatis. Minorasti.  Putabant se regnaturos in eternum, sed minuisti dies regni eorum, ut non staret, iuxta opinionem eorum.

uERS. 47.---Usquequo, Domine?  Diapsalma. Quinto. Ecce in quo implete promissiones, scilicet in substantia Dauid, que uiuit, et eruit animam, id est, in Christo.  Sed, usquequo non resuscitas Christum? Que substantia? que nichil, nisi per ipsum. Quis est homo qui uiuit et non uidebit mortem?  nullus. In his iam postulat subuenire homini, uel specialiter Iudeis.

uERS. 48.---Memorare que mea substantia.  Dicit hoc Dauid, carne positus in Iudeis, spe in Christo. Que sit mea substantia? Et si Iudei deficiunt, non deficit mea substantia, non omnino interit radix, unde ueniet Maria: et de ea ueniet semen cui promissum est. Nam de populo illo uirgo Maria, de uirgine Maria caro Christi, et caro illa non est peccatrix, sed peccatorum mundatrix. Nunquid enim uane. Omnes filii hominum ierunt in uanitatem, non tamen uane constituisti eos: unde ergo mundas eos a uanitate? per semen, in quo est mea substantia; de quo subdit: Quis est homo?

 uERS. 49.---Quis est homo?  Nulli hoc conuenit, nisi Christo: et si enim resurgentes inuenit, et non ultra uidebunt mortem: non tamen ipsi eruent animas suas de manu inferiori, sed ille, qui potest animam ponere, et iterum sumere, cui nemo eam tollet.  uel sic, nullus uiuet, uel eruet animam: et cum hoc sit, ubi sunt misericordie? Iam rogat promissiones impleri, quas Dauid fecit.

uERS. 50.---Ubi sunt misericordie?  Diapsalma. Sexto, in membris etiam implentur promissiones, non temporaliter, sed spiritualiter. Et loquitur in persona Ecclesie.

uERS. 51.---Memor esto, Domine.  Ut remuneres, uidetur oblitus, dum differt. Opprobrii seruorum.  Illati seruis a multis gentibus.   Quod ego  Continui, id est, portaui. In sinu, in secreto mentis, quia palam non audebat loqui.

uERS. 53.---Benedictus.  Contra maledictiones gentium.  Benedictus. Exclamatio ex uisa claritate Christi.



PSALMUS LXXXIX.

uERS. 1.---Oratio Moysi.  Cum uetus uita et noua, etc., usque ad et uidet mirabilia de lege Dei.

 Agit iste psalmus de defectu generis humani, qui per Christum auferetur.

Domine refugium.  Primo, eternum proponit refugium temporaliter homini.

uERS. 2.---Priusquam montes. Ne autem uideretur  non fuisse, antequam esset nobis refugium; adiungit priusquam. Montes, terra.  Ecce omnis rationalis creatura hac differentia distincta est, ut montium nomine celsitudo angelorum; et terre nomine humilitas hominum: ideoque non incongrue uerba sic distinxit, ut diceret montes, id est angelos, fieri, et terram, id est homines, formari. Fierent aut formaretur. Formari, uel fingi, solet dici secundum corpora: fieri de nichilo. A seculo. Aptius diceret, etc., usque ad hic autem ponitur seculum pro eterno. A seculo. Ecce que eternitas nobis refugium, etc., usque ad Ne auertas, quoniam mille anni. Tu es. Optime ait, quia immutabilis. Non dicit eris, uel fuisti, cum immutabilis essentia Dei non nouerit preteritum, uel futurum; unde dictum est: Ego sum  qui sum. Et, Qui est misit me ad uos? Et: Tu autem idem ipse es, et anni tui non deficient.

uERS. 3.---Ne auertas.  Secundo, exponit infirmitatem hominis, cui petit subueniri. In humilitatem. Id est, terrenam concupiscentiam, etc., usque ad qui docuit celestia querere.

uERS. 4.---Dies hesterna.  Non dicit, saltem sicut crastina, etc., usque ad in sollicitudine, et trepidatione, et quasi nichil est.

uERS. 6.---Mane sicut herba.  Mutetur a qualitate noctis.

uespere decidat. In extremis secta, uel fracta.  Mane sicut herba. Dixi, quod anni habentur, etc., usque ad iuuentus que floret et transit.

 uespere. Senectus, quando refrigescit uigor hominis. uel, mane sicut herba. Apta comparatio, quasi, sicut herba mutatur a qualitate, quam habet in nocte, in deteriorem mane orto sole: ita mutatur homo in deterius.

uERS. 7.---Defecimus in ira tua, et in furore tuo turbati sumus.  Mortales et passibiles facti, quod tamen morte finire timemus, unde sequitur: Et in furore tuo turbati sumus. Seculum. uitam nostram prauam. uel seculum posteros. In illuminatione uultus.  Illa teguntur, que ueniam habent: illuminantur, que puniuntur.

uERS. 9.---Quoniam omnes dies.  Cognitio nostra defecit obtenebrata ratione per peccatum, uel, tempus uite abbreuiatum est, et pene defecit,  quia ad paucitatem redacti sunt dies uite nostre. Anni nostri sicut.  Miseria et breuitas huius uite exprimitur hic per similitudinem aranee, que texit inanes telas, ut dolo capiat muscas: unde sicut aranea, id est, in rebus corruptibilibus laborabamus, inania texebamus.  uita per iram Dei breuiata est, quia presumptione longioris uite peccabant. Et nos ipsi in ira tua defecimus.  Id est, essentia nostra defecit per erumnas. Meditabuntur . . . anni, non operabuntur, quia sine utilitate transeunt. uel, meditabuntur passiue, id est, reputabuntur anni nostri sicut aranea, id est, sicut inanes et inutiles.

uERS. 10.---Septuaginta.  Terrenorum appetitus que septem diebus aguntur: si in uirtutibus octoginta, id est, eternitas petitur. Annis. uel anni,  alia littera. Quo temporis spatio dicuntur longeui, qui etiam usque ad octoginta annos aliquas uires habere uidentur. Octoginta. Quia et citra octoginta annos sunt quidam infirmi, etc., usque ad redemptionem corporis exspectantes. Mansuetudo. Clementia est, si Dei: domatio, si nostra. Ipse enim per clementiam mansuetus, domando nos efficit mansuetos, et sic corripiemur.

uERS. 11.---Quis noui.  Potestas ire hominis est corpus occidere, post nichil facere. Deus et hic punit, et post in gehennam mittit: et a paucis maior eius ira intelligitur.

uERS. 12.---Dexteram tuam sic notam fac.  Tertio, orat et affirmat liberationem.  Dexteram tuam. Christum sic notum fecit, etc., usque ad  ut ad dexteram ponat.

Et eruditos corde in sapientia. uel compeditos corde. Quod idem est, quia qui erudiuntur in sapientia, pedem mentis iniiciunt in compedes Dei, ut a uia eius non exorbitent. Quos sic fecit Deus notos in Nouo Testamento, ut pro fide omnia spernerent, que magna habentur, in ueteri et eterna morte quererent: hoc attendens ait, pro eis, qui multa patiuntur a seculo pro eternis.

uERS. 13.---Conuertere. Quasi auersa sit facies eius a tribulatis. Usquequo. Alias aliquantulum.  Non ex toto, que magis prodest, si aliqua tribulatio semper monet nos.

uERS. 14.---Mane misericordia tua exsultauimus,  et delectati sumus.  Modo nox, in qua esurimus: tunc autem satiabimur uultu, unde: Satiabor cum apparuerit gloria tua. Et alibi: Mane astabo tibi, et uidebo. Nunc autem pro eo letati sumus, et in malignis diebus in quibus dicimus: Respice in seruos.

uERS. 16.---Respice in seruos tuos. Quod facit Deus in se, orat Propheta fieri suo populo: orat, scilicet, ut parcat Iudeis peccantibus, si non pro meritis eorum, saltem propter opera que in eis fecit.

Et dirige filios eorum. Quasi, etsi ipsi per iniquitates dispersi sunt, uel filii, in fine fide corrigantur, qui per se praui, et inconuertibiles.

uERS. 17.---Splendor Domini Dei nostri super nos,  et operamini.  Imago Dei recreans menti imprimatur. uel splendor Dei super nos est, dum crucis impressione decoramur, et uexillum triumphi in fronte portamus.  Triplex quippe est imago, etc., usque ad meminerim te, intelligam te, diligam te.



PSALMUS XC.

uERS. 1.---Laus cantici. Laus, et humana est: sed hec est cantici, quia non nisi diuina. Est enim psalmus iste hymnus contra demones. Propheta ergo de quolibet sancto ait: Qui habitat in adiutorio, etc.

 Ostendit tentationes diaboli per humilitatem uictas a Christo, et a suis, manentibus in auxilio Dei, ut et nos per eum discamus tentationes superare, quia est ianua per quam, si quis introierit,  ingredietur, et egredietur, et pascua eueniet.

 Ianua Christus; intrare per eum, est imitari eum, non in diuinitate, et potentia, et miraculis, sed in eo quo factus est pro nobis, id est, humilitate ad quam uocat, dicens: Discite a me quia mitis sum et humilis corde. De hoc psalmo tentauit Christum diabolus. Christi autem tentatio nostra est doctrina, quem sequentes ex eo uincimus.

Qui habitat.  Describit primo fidentem in solo Deo, omnino protectione Dei uallatum. Qui habitat, id est, qui totam spem non in se, sed in Deo semper constituit, omnibus modis protegetur a Deo. Nota uerborum correspondentiam: sicut enim semper habitat, sic et semper commorabitur. Illud affirmat, scilicet quod habitat; hoc promittit,  scilicet quod protegetur.

In protectione Dei celi commorabitur. Ut scilicet non declinet ad dexteram uel ad sinistram, sicut in ueteri Testamento preceptum erat filiis Isrel, ut incederent uia regia, non declinantes ad dexteram uel ad sinistram. uia regia, uia Christi regis nostri, qui sic uiam mundi cucurrit, ut nec prosperis illiceretur, nec aduersis frangeretur.

uERS. 2.---Deus meus.  Ne putes post susceptionem et refugium iam nichil esse petendum, addit: Sperabo in eum, ne aliquando de se presumat, hoc si fecisset Adam, bene staret.

uERS. 3.---De laqueo.  Tentatio, uel per facta, que hic dicitur laqueus; uel per uerba que  hic, a uerbo aspero; quasi, etsi leue uideatur, graue tamen est uerbo tentari. Laqueus, uersutie spiritualium, uel carnalium inimicorum; uerbum asperum, omne dictum, quod mouet a regulis diuinis.  De laqueo uenantium, demonum, qui non in uia Christo, sed circa, ad dexteram uel sinistram, tendunt laqueos. In quos et per uerbum asperum cadunt aliqui, ut qui nolunt esse Christi, propter insultantes Christiano nomini, et qui timent detractiones hominum, ut cessent a uia Dei.

uERS. 4.---Scapulis.  Speranti beneficia Dei promittit. Scapule, sunt operationes mirabilium, quibus ut humeris uirtus Dei ostenditur. Penne, monita Prophetarum, que ad celos uehunt.

 Obumbrabit. Ut neque sol diuinitatis, neque luna humanitatis te urat. In pennis protectio. Scapulis suis. Alias, Inter scapulas.  Id est, ante pectus suum te ponit, etc., usque ad ut sub alis eius speremus.

uERS. 5.---ueritas.  Dei est, qui non respicit personas, nec miscet sperantes de seipsis cum his qui sperant in Deo, sed discernit humiles uel superbos.  uel ueritas, incarnatio Christi, unde: De terra ueritas orta est , quod et scapulis obumbrat, et scuto defendit. Sicut notauit genera defensionum, notat et genera periculorum, ut sit gratior liberatio.

A timore nocturno. A similitudine periculi, unde tantum timor habetur. A timore nocturno.  Qui  ignorans peccat, etc., usque ad Cadent a latere tuo mille.

uERS. 7.---Cadent a latere.  Secundo, fidentis in Deo caput, id est Christum, in celo leuatum, dicit a nullo posse contingi, qui et proles in terra protegit: sed presumptores ab eo cadunt. Ecce certitudo protectionis fidentis in Deo per Christum. A latere. Latus Dei est corona iustorum, qui cum eo iudicabunt, unde dicitur: Mittite a latere uestro, id est, qui uobiscum habent consilium. Latus ergo Christi, Apostoli et eorum imitatores, quibus promisit: Sedebitis super sedes duodecim, iudicantes duodecim tribus Isrel . Duodecim sedes perfectio tribunalis, in quibus sedebunt omnes qui omnia reliquerunt, et secuti sunt Christum.

 uERS. 8.---uerumtamen.  Licet quidem te permittente impiis tuos persequi, sed non impune, oculis tuis considerabis malum, quod uoluerunt, non bonum quod per nescientes agitur, eis retribuetur, et sanctus, qui habet oculos fidei, uidet eos modo exaltari et tonare, et in fine fulminare: hoc dixit ne infirmi moueantur.  uerumtamen oculis. Etsi cadentes tentent te duris, uerumtamen. uel, etsi demonium non appropinquet, quod est per iniquos: sed tamen non quod faciunt, sed quod intendunt, considerabis.

uERS. 9.---Quoniam tu es.  Unus Christus est caput et corpus, de quo loquitur modo ut de capite, modo ut de corpore, non mutata persona. Ideoque  que diligenter aduerte, ubi de Christo secundum caput, ubi secundum membra agat. Altissimum. In alto est refugium Dei, ualde in occulto, ut fugiatur a uentura ira. Multi enim sic faciunt sibi refugium Dei, quo fugiunt a malis temporalibus. Altissimum posuisti refugium, id est, resurgendo, ascendendo, altum fecisti refugium, ut iam sperem sequi quo precessisti.

uERS. 10.--- Tabernaculum Dei est caro, etc., usque ad Christo hoc bene accipitur.

uERS. 11.---Quoniam angelis. Hoc dixit tentator Domino, quando illum tentauit: hoc obiecit, de Deitate eius dubitans. Tentatus est autem Christus propter nos, ut et in eo tentatorem uincere discamus.

 Sic et baptizari a seruo uoluit, non pro sua necessitate, sed pro hominis utilitate, ut non aspernemur  baptizari a conseruis.

uERS. 12.---In manibus portabunt te.  Manibus angelorum sublatus est Christus in celum, etc., usque ad qui uinci non potest.

uERS. 13.---Super aspidem. Post humanam infirmitatem, diuina uirtus ostenditur, que tantis imperat. Et agit de Christo secundum membra. Et conculcabis.  Serpentem calcat Ecclesia, que cauet astutiam eius. Leonem. Aperte seuit in martyres.

Draco insidiatur per hereticos, ut corrumpat uirginem Christi, unde Apostolus: Despondi uos uni uiro, uirginem castam exhibere Christo .

uERS. 14.---Quoniam in me sperauit.  Tertio uerba Dei, quibus Ecclesiam consolatur, cui et hic defensionem, et in futuro premia promittit.   Mandat angelis de te dicens: Quoniam in me. Certitudo promissionis per promissionem Dei.

uERS. 15.---Clamabit ad me.  Non est timendum in tribulatione, etc., usque ad eo tempore magis laboremus ad resistendum.



PSALMUS XCI.

uERS. 1.---Psalmus cantici.  Propter fastidium animorum, etc., usque ad gloriam Dei querens, non tuam.

uERS. 2.---Bonum est confiteri.  Primo, agit quomodo bonus imperturbatus agit sabbatum mentis, sentiens omnia bene agi a Deo, quod non nouit stultus.  Bona presentia a Deo nobis donata, consolatio sunt: cum desunt, iustitia est. Consolatur enim nos Deus, et emendat: in utroque ergo simus  ei grati, dicentes: Bonum est confiteri, etc.

uERS. 4.---In decachordo.  Psallit, qui cum hilaritate bene facit. Qui cum tristitia de eo fit, non ipse facit: et portat psalterium, non cantat in eo. In decachordo. Si bene loqueris tantum, canticum est sine cithara; si operaris, et non loqueris, cithara est sine cantico; et ideo bene loquere et benefac.

uERS. 5.---Quia delectasti.  Unde Apostolus: Ipsius figmentum sumus, etc., usque ad: Quam magnificata sunt. In factura tua.  Et in decore ipsius mundialis fabrice, et in obedientia, et in dispositione, et in causis, et in effectibus, et in operibus manuum, quibus utor, uel que miror.

 uERS. 6.---Quam magnificata sunt.  In substantia, et in forma, et in ui, et in ceteris. Nimis profunde sunt cogitationes tue, quibus talia fecisti et regis.

uERS. 7.---uir insipiens, etc.  Me delectasti in operibus, sed uir insipiens non cognoscet, et stultus, qui, si scit, non cauet sibi, non intelliget hec, que dixit, uel que dicit post. Summum genus scientie est scire Deum tanta prestare, que humanus sensus non ualet attingere.

Insipiens est, qui celesti sapientia uacuus, humanis uersutiis plenus est; qui non scit opera Dei, quia casu putat omnia agi; Stultus est brutus, qui nec secularia nouit.

uERS. 8.---Cum exorti fuerunt.  Malos asserit  perituros, etc., usque ad Iudei putauerunt te communi scilicet sorte mori.

uERS. 9.---Tu autem Altissimus.  Exspectas desuper ex eterno, etc., usque ad non longanimis, ex uerbo eternus.

uERS. 11.---Et exaltabitur.  Etsi ipsi peribunt, etc., usque ad omnes hereses peribunt.

uERS. 12.---Et despexit.  Et ideo iam nunc despexit, et audiet a ueritate intus. Et ab insurgentibus.  uel, insurgentes in me, malignantes audiet in nouissimo: quando se increpabunt, dicentes, Quid nobis profuit superbia et diuitie?  Auris mea.  Stantis ad dexteram, audiet in futuro, hoc scilicet, Ite, maledicti, in ignem eternum. A quo malo auditu iustus non timebit. Ecce hoc  istis, Quid de iustis? 

uERS. 13.---Iustus ut palma. Illi ut fenum. Iustus ut palma, pro altitudine, et quia radix aspera, pulchra coma in summo et fine, et tarde fructum facit; ita et iustum hic asperat labor, quem in supernis pulchritudo immortalitatis coronabit, et quasi tarde post longos labores mercedem operum recipiet. Iustus ut palma.  Tertia pars. Iustos florere, ut hac promissione deuote gaudeant. Cedrus.  Palma et cedrus, he arbores non arescunt estate, ut fenum.

uERS. 14.---In atriis domus.  Atrium, initium mansionis; domus interior. In atriis ergo florebunt, id est, in ipso resurrectionis initio, dum audient: uenite, benedicti Patris mei .

uERS. 15.---Adhuc multiplicabuntur.  Ecclesia  magis incipiet esse uberrima, cum ad finem seculi erit perducta: tunc enim passionibus electorum cito implebitur numerus beatorum. Et accipitur hic aliter senectus, quam supra.

uERS. 16.---Annuntient.  Hic, uel, dum premium capient annuntiabunt, quod iustus, qui suis promissa complet. Et non est iniquitas in eo.  Ut hic permittat pati pro se, quos non ibi ornet. Et rectus, qui remunerat, non iniquus ut fraudet premio, sed benignus ut accumulet.



PSALMUS XCII.

In diem, etc.  In die ante sabbatum, etc., usque ad quod significat sextus dies.

uERS. 1.---Dominus regnauit, etc.  Laus  Christi hic cantatur, etc., usque ad a laude domus, ibi, Domum tuam. Decorem indutus.  Christus decorus his, etc., usque ad orbis qui non commouebitur. Decorem induit.  Id est, pulchritudinem, etc., usque ad ab incarnatione, quando homines docuit.

Precinxit se. Non ait, cinxit, uel succinxit, uel accinxit, sed precinxit. Cingimur enim operaturi, accingimur pugnaturi, succingimur ituri, precingimur ministraturi.  Cinctio ergo opera significat, etc., usque ad quia melior est qui uincit iram quam qui capit ciuitatem. Precinxit.  Cetu angelorum ascendens, uel strenuitate operandi.

Etenim firmauit.  Decorem et fortitudinem induit, ut fundaret terram, unde addit: Etenim firmauit.

uERS. 2.---Ex tunc.  uel ex illo, tempus gratie  designat, forte intelligit hoc ex die ante sabbatum, id est, sexto tempore huius mundi, quo Dominus uenit: sed ne putes tunc cepisse, quando natus uenit addit, a seculo tu es.

uERS. 3.---Eleuauerunt flumina uocem.  Quia discipuli audientes, etc., usque ad seculi, quod cepit irasci, uel persequi. Eleuauerunt flumina fluctus suos, etc.  Hoc deest in aliis, etc., usque ad qui facit omnia bona, addit: Mirabilis in altis Dominus.

uERS. 5.---Testimonia.  Quia mirabilis elatio maris, etc., usque ad et coronas ex predictione.  Testimonia. uel ita, etc., usque ad licet breuibus uerbis, continet.



PSALMUS XCIII.

Psalmus Dauid  Infirmis, qui et murmurant  corde, etc., usque ad totus docens patientiam. Quarto sabbati, quo die fecit Deus luminaria, etc., usque ad unde monet ad patientiam.

uERS. 1.---Deus ultionum Dominus. Ne festines alium punire, si te lesit; sicut nolles puniri alio rogante, quem lesisti: et si ille peccat in te, ne pecces deterius blasphemans Deum, nec optes uindictam; que si uenerit, forsan te prius inueniet.

Libere egit.  Tempore infirmitatis, ut quando in templo docuit, tanquam potestatem habens, quia nec ueritati eius, nec potestati eius potest obuiari. Et quia ita tunc, nunc Exaltare, quia, usquequo peccatores.

uERS. 4.---Effabuntur.  Exponit eorum peccata, etc., usque ad procedit exaggerando. Loquentur omnes qui operantur, etc. Effabuntur, aliis  respondent,  id est, habent quod respondeant, etc., usque ad loquuntur iniqui dicentes Deum non curare hec.

uERS. 6.---uiduam et aduenam.  Hos Deus tuetur, etc., usque ad sine patre diabolo et matre concupiscentia.

uERS. 7.---Nec intelliget.  Quasi, non attendet ista, negligit ista, nec attendit ut uideat, non me curat Deus, quid agam?

uERS. 8.---Intelligite.  Secunda pars; contra blasphemos, etc., usque ad quod consilium suum malis incognitum, suis amicis aperit. Stulti. Qui aperte blasphemant, dicentes Deum non uidere. uel ita: uos insipientes, id est nescii, intelligite, qui iam bene uiuendo  estis in populo, id est, in numero bonorum. Et uos stulti, id est, improuidi, et si scitis, aliquando sapite.

uERS. 10.---Qui corripit gentes.  Quotidie pro originali, nonne arguet pro supradictis? uel, Qui erudit. Propter quam eruditionem misit Filium suum Deus, etc., usque ad unde Apostolus: Omnes astabimus ante tribunal Christi, ut recipiat unusquisque, , etc.

uERS. 11.---Dominus scit.  Tu uero nescis cogitationes Dei, quoniam iuste sunt; sed amicis factis prodit Deus consilium suum, cur malis parcit. Quoniam uane sunt. Talium cogitationes uane sunt, quod ipsi per se non possunt scire, sed Dominus nouit esse uanas.

uERS. 12.---Beatus homo.  Isti sunt uani, etc.,  usque ad omnes scient Deum, celi ut liber plicabuntur. Et de lege tua, etc.  Ex lege disce patientiam, donec fodiatur, non est tuum scire quomodo, et cur fodiatur illi.

uERS. 13.---Donec. etc.  Felicitas malorum fouea est; labor bonorum flagellum patris; felicitas est fouea, quia cum parcit Deus per impunitatem, fit homo elatus, et cum putat se altum, cadit. Fodiatur fouea. Ecce consilium Dei: ideo parcit malis, ut fodiatur fouea eis. Adhuc foditur, et tu iam uis sepelire eum: nimis festinas. Peccatori fouea, etc. Non omni, sed superbo, etc., usque ad age gratias ei a quo habes, nec alium despicias.

uERS. 16.---Quis consurget.  Tertia pars, ubi dicit quod fluctuatio sit iustis, et fluctus seculi,  id est, mala per iniquos, ut puncti clament ad Deum, et nichil aliud eis placeat, et tunc gratior fit liberatio.  Quis consurget, quasi dicat, etc., usque ad sed unde uincam? Nisi quia Dominus. Stabit mecum, etc.  In acie patiens; sed quia ille uincit, qui uim sustinet; perdit, qui ferit.

uERS. 17.---Nisi quia Dominus.  uanis persuasionibus poterat decipi, nisi Dominus liberaret.

uERS. 18.---Adiuuabat me. Sicut Petrum liberauit Dominus super aquam ambulantem, ne mergeretur, qui Domino dixit: Domine, si tu es, iube me uenire ad te .

 Ut Christus sua potestate, etc., usque ad unde subdit, consolationes tue letificauerunt animam meam.

 uERS. 19.---In corde.  Salubres cogitationes significat, ut scilicet cum eternas retributiones cogitaret, mala temporalia despiceret.

uERS. 20.---Nunquid adheret.  Nemo iniquus sedet tecum; et cum nichil his tecum, ad quid ergo fiunt? ut de eis pungas, et puncti ad te clament, et demum hi pereant; que his tribus uersibus subsequentibus ostenduntur. Sedes iniquitatis.  Est possessio mundi, cum amore, que non heret Deo, qui suos precipit hec fugere. Qui fingis.  Ex hoc intelligo, quod non heret tibi iniquus, etc., usque ad et ille dolor est preceptum; sed alter est informis.

Dolorem, id est, de dolore uel labore preceptum,  etc., usque ad et tunc surgit fluctus, in quo excitatur.

uERS. 22.---Et factus est mihi Dominus in refugium, et Deus meus in adiutorium spei mee.  Quare? quia si non periclitareris, non quereres refugium: pungeris dolore, ut queras remedium; recedit spes seculi et uenit spes Dei.



PSALMUS XCIu.

Laus.  Deuotionem. Cantus hilaritarem significat.

uERS. 1.---uenite, exsultemus.  Iosias rex admodum pius fuit, etc., usque ad formatus est uero psalmus ex persona Iosie, et Dei sacerdotum.  De tempore gratie, quo intratur in requiem, propheta  laudes Dei describens, primo inuitat Iudeos, quos preuidebat posse resistere Christo.

uERS. 2.---Faciem eius, etc.  Conspectum uenturi iudicis, ne quid tunc in nobis sit discutiendum. In confessione.  Illum laudantes, nos accusantes, etc., usque ad de qua laude psalmus agit. In psalmis iubilemus. Que dicimus in psalmis, uel facimus, sentiamus in iubilatione.

uERS. 3.---Super omnes deos. uel magis deos homines dicit, super quos rex est, non super demonia.

uERS. 4.---Quia in manu eius, etc.  Post magnitudinem Domini predictam, uenit ad clementiam.

uERS. 5.---Mare.  Mundus, cuius fluctus termino arctat Deus, non permittens nos tentari supra  id quod possumus ; qui fluctus etiam prouentum nobis faciunt, Deo id agente, nec scandala tibi nocent, que mensuram a Deo accipiunt.

uERS. 6.---uenite, adoremus.  Prius rudes uocauit ad exsultationem: iam ostensa gloria Dei, uocat ad penitentiam, quod durius est. Ploremus.  Si forte de peccatis, que uos longe fecerunt, solliciti estis, plorate: lacryma exstinguit flammam peccati, que in conscientia ardet. Qui fecit nos. Ecce magna fiducia: a te enim deficere potes, tu te reficere non potes, ille reficit qui te fecit.

uERS. 7.---Et nos populus, etc.  Eleganter ordo uerborum mutatus: Non dixit oues pascue et populum manus eius, ut ipsos intelligas oues, qui sunt populus, oues manus, non quas eminus, quia  sunt, et oues quas non fecimus, sed ipse gratia sua nos oues fecit.

uERS. 8.---Hodie si uocem, etc.  Nos autem populus et oues. Sed his omnibus proponitur conditio, si uocem eius audieritis, quam uocem subdit, Hodie. Nolite obdurare.  Iam ipse Christus monet, ne obdurentur, ne contingat eis, ut patribus.

uERS. 9.---Sicut in irritatione.  Maiestas Christi loquentis, etc., usque ad culpa parentum repetitur, ut uindicta timeatur.

uERS. 10.---Quadraginta annis.  Per quadraginta annos omnia secula significat, etc., usque ad sicut ipse ait: uobiscum sum usque ad consummationem seculi.



PSALMUS XCu.


Psalmus Dauid.  In ueteri Testamento legitur, etc., usque ad non illa actuali agit hic psalmus.

uERS. 1.---Cantate Domino.  Premonuit Iudeos in precedenti psalmo ut, deposita duritia, Christum crederent; sed quia erat mansura, nunc omnes gentes monet. Secundus psalmus de utroque aduentu. Primum ad prelatos loquitur, ut ipsi cantent et annuntient. Canticum nouum.  uetus cantat cupiditas, etc., usque ad quisquis intrauerit, foris est.

uERS. 2.---Domino et benedicite.  Ter Domino, ad distinguendam personarum trinitatem; quia laus Christi honor est Trinitatis. Et est  figura epimone, id est, crebra repetitio sententie, que exaggerat in laudem uel uituperationem.

uERS. 3.---Annuntiate. Ad prelatos loquitur, annuntiate, quia sic crescit edificatio domus. De die in diem.  uetus et Nouum Testamentum dies sunt, qui eterno sole clarescunt, illud prenuntiat, hoc factum indicat.  Annuntiat ergo de die in diem, etc., usque ad quibus affectuum nostrorum pedes a uitiorum spinis muniuntur.

uERS. 4.---Magnus Dominus.  Paruulus factus, quia uos parui, intelligite magnum, et eritis in illo magni.

uERS. 5.---Celos fecit.  Apostolos et angelos, unde si celos fecit et angelos, tunc et apostolos, qui demonibus imperant.

 uERS. 6.---In conspectu. Tales enim, confitentes scilicet et iusti, ipsum conspiciunt, et conspiciuntur ab eo. Sanctimonia et magnificentia.  Quasi diceret: Qui uult esse magnificus et potens, ut sunt angeli, prius sit sanctus, quod fit ex eo sanctificante: non enim per te potes esse sanctus. Eo ergo sanctificante, aliquis fit sanctus, et ita magnificus.

uERS. 7.---Afferte Domino patrie.  Secunda pars, ubi ad subditos loquitur, etc., usque ad ut nullus excipiatur, indigena, uel peregrinus. Gloriam.  Quoniam bene conuersatur homo, in quo glorificatur Deus. Honorem. Cum de bonis gratia refertur, unde, Non est inuentus qui daret honorem Deo, nisi hic alienigena. In atria.  Atria, prophete uel apostoli, quibus itur ad Dominum; de  atriis, prophetis uel apostolis, uenitur in atrium catholice Ecclesie, ubi maiestas adoratur.  uel, Introite in atrio, id est, in doctrinam prophetarum et apostolorum.

uERS. 9.---Adorate Dominum in atrio, etc. Id est, in Ecclesia catholica, uel per atria, prophetiam; per atrium Euangelium. Commoueatur. Omnibus admonitis moueri optat. Quasi diceret, introite et adorate uos, boni. Terra autem, etc. Uniuersa terra.  Non pars aliqua; ne quis ergo dicat: Ecce hic Christus, ecce illic, subdit, Etenim correxit orbem terre, etc.

uERS. 10.---Dicite in gentibus.  Quod regnauit et correxit, et iudicauit. Regnauit. Alia littera:  Regnauit a ligno .  Crucis, quo transit homo mare, et fit orbis qui non mouetur.

Populos in equitate, etc. Alii addunt, Et gentes in ira tua.

 Populos ergo, id est, bonos iudicabit in equitate, gentes uero, id est, malos in ira sua.

uERS. 12.---Tunc exsultabunt.  Tunc, quando corriget, etc., usque ad quoniam uenit, id est, ueniet iudicare terram. Quoniam uenit.  Primo uenit in Ecclesia, in nubibus, id est, apostolis, et impleuit totum orbem; unde: Amodo uidebitis Filium hominis uenientem in nubibus : cui aduentui qui credit, exsultabit in ultimo aduentu.

uERS. 13.---Iudicabit orbem.  Omnem  hominem generaliter includit, secundum equitatem Dei iudicandum. Sed quomodo iudicetur exponit, dicendo, populos in ueritate, quia in separatione duo erunt populi, quibus dabit sententiam ueritatis, ut alii in uitam, alii in penas eant.  Orbem dicit omnes filios Adam, etc., usque ad meridiem.



PSALMUS XCuI.

Psalmus ipsi Dauid. Ad litteram illud tangit hic, quod mortuo Absalom, iniquo filio Dauid, qui uiuens patrem persequebatur, Dauid restituta est terra, et in pace regnauit, de quo hic non agitur, sed potius de significato.  Dauid Christum significat, quem iniqui filii, id est, Iudei, crucifixerunt, atque regnum abiurauerunt ei. Sed restituta est terra ei, quando Iudea, que crucifixerat, credidit:  et apostoli, qui titubauerant, sunt confirmati: sed et alie oues de gentibus sunt adducte.

uel, restituta est terra, cum caro eius resurrexit, postquam resurrectionem hec omnia que hic cantantur, facta sunt.

 Preuidentes in spiritu hec, gauisi sunt prophete, etc., usque ad palato namque fidei dulce sapit mel diuine promissionis.

 Quartus psalmus de primo aduentu, quo mundus liberatus est. Describit primo uirtutes Domini, ostendit omnia restituta ei, et arguit idololatras.

uERS. 1.---Dominus regnauit.  uidens propheta superstitiones mundi abundare ante Christi resurrectionem, opponit: Dominus regnauit.   Quis ergo alter colendus est? quasi, nullus; inde:

Exsultet terra. Quid remanet idolis? Quasi nichil.

Insule. Totius mundi Ecclesie. Multe. Non omnes, propter hereticorum conuentus.

 Inde qualis sit Dominus primo aduentu dicit.

uERS. 2.---Nubes et caligo. Impiis, qui ceci sunt, nubilosus et caliginosus, quibus nulla claritate splendet; sed bonis, Iustitia et iudicium. Qui correcti sunt sedes eius. Ante aduentum eius ignis precedet, quia impii pro predicatione prophetarum ira succensi, de nece eorum tractauerunt, et ad indignationem inflammati in circuitu, quia multi, cum pauci essent predicatores.

 uERS. 3.---Ignis ante ipsum precedet, etc.  Quasi correcti sunt sedes Dei, etc., usque ad si mali sunt, ad consumptionem; si boni, ad reparationem.

uERS. 4.---Illuxerunt fulgura.  Nubes uiluerunt forma humana, sed fulgor mirandus in uerbis uel factis eorum apparuit, et inde mota est terra.

uERS. 5.---Fluxerunt.  Etsi non modo credit paganus, tamen uictus est.

uERS. 7.---Confundantur. Hoc iam factum est.  Cessat enim iam idololatria. Et erubescant qui adorant lapides, quia mortui.

uERS. 8.---Adorate.  Cessat ergo adoratio angelorum, sed adorant. Ipsi mali angeli uolunt adorari, boni adorant, nec se permittunt adorari. uel saltem hoc exemplo idololatrie cessent.

 Audiuit et letata.  Secundo post restaurationem terre omnimoda exsultatio, etc., usque ad ut de Cornelio fratres gauisi sunt quem Petrus baptizauit. Et exsultauerunt.  Audierunt apostoli, qui erant in Iudea fratres, quia gentes receperunt uerbum Dei, et letati sunt et magnificabant Deum.

uERS. 9.---Terram . . . deos.  Per terram et deos, peccatores et iustos accipe. uel, terrenis et celestibus significat eum imperare.

uERS. 10.---Custodit Dominus.  Si cum ceperis odisse malignum, subsequantur persecutiones, ne timeas, quia custodit Dominus animas sanctorum suorum, de quibus tollendis est ultimum genus persecutionis.



PSALMUS XCuII.

 Psalmus Dauid.  Tertius psalmus eorum qui de utroque aduentu agunt: in quibus est causa spei per misericordiam primi aduentus, et timoris per iudicium secundi: hec, etsi sepe iterentur, tamen semper noua pro uerborum et sententiarum uaria descriptione.

uERS. 1.---Cantate Domino.  Primo ait de ostensione saluatricis dextere.

Saluauit.  Maius est quod totum orbem a morte eterna erexit, quam quod mortuos suscitauit. Sibi. Multi saluantur corporaliter, sed sibi, non ei: qui accepta corporali sanitate lasciuiunt, sed qui per fidem intus sanantur, ei sanantur, uel se saluant.

uERS. 2.---Salutare . . . iustitiam.  Qui saluat et iustificat. Reuelauit. Futura sub uelamine predixerunt  prophete: sed uelamen ablatum est, cum ueritas de terra orta est.

uERS. 3.---Misericordie et ueritatis.  Misericordia est quo promisit, hanc sequitur ueritas, quia reddidit. Sed cui? Isreli, id est, qui modo per fidem uidet ueritatem, post per speciem.

uERS. 4.---Omnes.  Quia non quibusdam tantum datus est Christus.

uERS. 5.---Iubilate.  Secundo dicit omnibus modis laudandum esse et annuntiandum, quia uenit iudex.

uERS. 6.---In tubis ductilibus et uoce tube cornee.  Aeris, que tundendo producuntur, etc., usque ad ut cornu carni heret, et eam superat.   In tubis ductilibus, argenteis, more Iudeorum. Mystice, productis sub malleo uniuerse terre, id est diabolo.  Tribulatio, tunsio est; profectus, productio: talis tuba erat Iob, unde quasi tuba insonuit, dicens: Dominus dedit, Dominus abstulit.

uERS. 7.---Moueatur.  Id est, indulcetur mare legis, ligno crucis in eo posito. Et plenitudo eius. Uniuersa legis sacramenta, etc., usque ad sed flumina, etc. Terram.  Id est, omnem peccatorem.

uERS. 9.---Orbem terrarum. Omnes terrenos. In iustitia.  Quia non meruerunt misericordiam. Populos.  Fideles de Iudeis et gentibus, qui capient equa meritis.



PSALMUS XCuIII.


uERS. 1.---Psalmus Dauid.  Propheta describit Christum regem bona dantem, etc., usque ad sed uelamen ablatum est, cum ueritas de terra orta est, et iustitia de celo prospexit . Dominus regnauit  De potentia et regno Christi, ut in homine adoretur. Ostendit Christum regnantem, et  altum super omnes, unde ei cedere monet. Irascantur populi.  Irrisio. Secure concedi potest, ut irascantur, quia non sunt ultra nocituri: permittendo dicit, non imperando. Sedet super cherubim.  Contra eum nichil potest terra, etsi ipse fuit in terra ubi passus est iram populi. Cherubim.  Plenitudo scientie  interpretatur, que est caritas. Plenitudo scientie legis, que est sedes Dei, erit et in te, si caritatem habueris, contra quam nichil possunt irati. Quid enim terra contra celum?

uERS. 2.---Dominus in Sion.  Si non intelligis quid est super Cherubim, hoc uide, quia in Sion magnus. Sion est anima que Deum speculatur. In Sion magnus.  Quis Dominus, exponit: In Sion natus. Magnus, ne pro passione uilescat. uel, tamen Dominus magnus in Sion Iudeorum, et super populos gentium.

uERS. 3.---Magno.  Paruum erat quando irascebantur, id est, paucis diffamatum, sed iam in omni terra dilatatum. Terribile.  Quia etsi crucifixus predicatur, iudex uenturus, et non errabit  in iudicio. Et honor regis.  Exponit quomodo debent confiteri. Honor regis, est gloriosa predicatio, iudicium discretionem exigit; non leui uoluntate colendus est, sed fixa deliberatione, quod ab ipso est; unde subdit: Tu parasti directiones. uel honor regis est damnatio nocentium, unde regis gloria augetur.

uERS. 4.---In Iacob.  Non solum patriarcha, sed populo, quem significat. Tu fecisti. Hec, que alius non posset.

uERS. 5.---Exaltate.  Secunda pars monet adorare eum, quia patres eius fuerunt. Quasi, quia hec facit nobis, ergo Exaltate.

Scabellum.  Terra scabellum uedum eius dicit  Scriptura, etc., usque ad in cuius honore scabellum adorat. Pedum.  Pedes, indefecta stabilitas deitatis. Sanctum. Ut discernas corpus a deitate, etsi una persona.

uERS. 6.---Moyses.  Sacerdos, quia si non hostias, populi uota obtulit, et pro populo supplicauit.

uERS. 7.---Columna.  Fortitudo et decor domus. In hac specie loquebatur, que nuntiabat Ecclesiam, uel carnem, sed tunc in nube, modo aperte per Filium: Nubis loquebatur ad eos.  Ad eos ergo tunc in nube, qui iam nobis loquitur in scabello, id est, in carne assumpta aperte. Testimonia eius et precepta.  Testimonium est per signa aliqua precedentis rei posita significatio: unde sepe in lege dicitur: Hoc erit uobis in testimonium. Precepta  sunt sicut precepta legis per Moysen data.

uERS. 8.---Propitius fuisti eis.  Non dicitur nisi peccatis, propitius ignoscendo, propitius et ulciscendo, ecce etsi tanti essent isti, aliquid tamen habebant peccati; unde addit, in omnes adinuentiones.

Ulciscens. Ne humana elatio subriperet; unde: Datus est mihi stimulus carnis mee  Adinuentiones. Alias affectiones.  Quas solus Deus nouerat in cordibus eorum; unde pena eis pati eos cum quibus erant, pro quorum peccatis quasi suis dolebant per caritatem. Non enim fuit, ut a plerisque putatur, Moysi pena non intrare in terram promissionis in quam et miseri intrauerunt; sed figura, quod qui sub lege essent, et sub gratia esse nollent, non intrarent in requiem.



PSALMUS XCIX.


uERS. 1.---Psalmus in confessione. Confessio gemina est; una est laudis, altera peccatorum. Confessio laudis conuenit perfectis, confessio peccatorum incipientibus; unde in hoc psalmo propheta monet ad confessionem.  Docet hic psalmus, et Deum incessanter laudare, et peccata nostra incessanter plangere: quia nec in malis est desperandum, nec in bonis debet animus esse eleuatus. Primo perfectis precipuum genus confessionis, id est laudem, indicit.

Iubilate.  Si uox iubilat exterius, etc., usque ad et quo ordine et quam mirifice fecit. Omnis terra. Ad laudem monens. Non unum angulum terre  hortatur: sed sicut ubique nouit seminatam benedictionem, ita undique exigit iubilationem. Seruite in letitia.  Hec seruitus non est amaritudinis, nec indignationis, sed felicitatis et libertatis. Seruum ergo te faciat caritas, quia liberum te fecit ueritas. Unde Dominus: Si manseritis in uerbo meo, uere discipuli mei eritis: et cognoscetis ueritatem, et ueritas uos liberabit .

In letitia. Quia liberati; non murmurantes, ut in deserto: unde premium subdit.

uERS. 2.---Introite in conspectu. Magnum est in conspectu tanti gaudere. Introite.  Secundo intraturis secundum genus confessionis; nec dubitetur, quia misericordia est ei.



PSALMUS C.


uERS. 1.---Psalmus ipsi Dauid.  Psalmus iste continet formam perfecte sanctitatis, ut centesimus numerus perfectus est.

Ipsi Dauid. Ut totum quod hic docetur, uirtutibus Christi applicetur, nichil terreno regi. Hic docemur bona appetere, mala renuere, que est perfecta conuersatio uite.

Misericordiam et iudicium cantabo.  Cantat hic Christus, et nos in illo. Prius de misericordia et iudicio proponit. Misericordiam et iudicium cantabo. Hec duo mutua societate iunguntur: in his breuiter omnia opera Dei includit. Et hic est premissa causa quare sic se habet, sicut postea subdit.  Nemo de misericordia presumat ad impunitatem,  quia est ei iudicium; nemo immutatus in melius iudicium timeat, quia precedit misericordia. Semper hec simul in eo sunt: sed per tempora secundum effectus distinguuntur, misericordia nunc, iudicium in futuro.

uERS. 2.---Psallam et intelligam.  Hoc dat psallere, ut intelligam mente, quod oculis non patet, id est, credam quod Dominus ueniet, quem iste tantum desiderat, qui ueniet in uia immaculata.  Quia mundum transiuit sine peccato; uel, ego psallam et intelligam existens in uia immaculata, quando, etc. uel, psallam, hilariter operabor, et per hoc intelligam. Quando uenies ad me. In secundo aduentu, uel obitu cuiusque. uel, quando uenies ad me, per carnem in primo aduentu, quia in  uia immaculata. Perambulabam.  Secundo, que sit uia immaculata exponit.  Perambulabam. Que est uia immaculata? Ea ab innocentia incipit, et in illa consummatur; et non est opus multis uerbis: Innocens esto, et perfecisti iustitiam. Sed duobus modis nocet homo, uidelicet si facit miserum, et si deserit miserum. Innocens est qui nec sibi nec alii nocet.  Perambulabam. Quasi dicat: Transitoria non quesiui, sed cucurri uiam mundi, existens in medio domus tue. Innocentia hoc potest, ut faciat habitare in medio domus Dei, quasi honorabile exemplum aliorum.

uERS. 3.---Non proponebam.  Innocentiam per partes exponit. Primo, quia nichil habet cum malis, dicit: Non proponebam, usque, oculi  mei. Post quod pars ei cum iustis, et quod uersutias diaboli de corde fugat, ibi, in matutinis.  Non proponebam. Quasi: Perambulabam in innocentia: hac utique  quod non proponebam, id est, non diligebam rem iniustam.

uERS. 4.---Non adhesit.  Exponit preuaricationes. Cor prauum, qui preuaricatur corde; declinantem, hereticum qui a catholicis dissentit: et qui a rectis semitis deuiat non agnoscebam, quia etsi signati nobiscum sacramentis, non tamen ueri sunt.

uERS. 5.---Superbo.  Et iehsu conuiuatus, etc., usque ad unde: Beati qui esuriunt et sitiunt iustitiam .

uERS. 6.---Oculi mei. Hic alteram partem innocentie exsequitur, scilicet, quod cum iustis habet partem. Quasi dicat: Cum talibus non edebas, unde ergo pascebaris? Terre.  Degentes in terra, ubi tot illecebre, unde maior corona. uel  qui per totum mundum sunt. Ut sedeant mecum.  In ueritate fidei mecum permaneant, uel participent mecum regno eterno, uel iudicent mecum.

uERS. 7.---Non habitabit in medio domus mee.  Id est, Ecclesie. Etsi aliquandiu toleretur gratia correctionis, non preeminet meritis, nichil potest; non est in populo meo granum, sed palea. Non habitabit, hoc maxime conuenit sacerdotibus, ut prauis non cohabitent.

uERS. 8.---In matutino.  Tertia pars, ubi ostendit  quis finis sit malorum. Et loquitur hic Christus. In matutino. Post uitatos malos, iustus ad se reuersus, addit quod suggestiones demonum de corde expulit in matutino, id est, quando in initio tentationis, quasi in crepusculo incipiunt apparere. Interficiebam. Oratione, qua debent eiici, ne crescant. Peccatores. Demones, qui omnem carnem faciunt peccare. Ciuitate Domini. Anima iusti, unde diabolus dispergitur et remouetur. Omnes operantes iniquitatem. Id est, submissiones uel immissiones diaboli.

 Iam enumerauit quod ei non adheserunt nisi boni, etc., usque ad hoc et iusto conuenit, qui preuidet hoc futurum, et ideo se sic habet.



PSALMUS CI.

uERS. 1.---Oratio pauperis.  Secundum  formam serui, etc., usque ad sponsus propter caput, sponsa propter corpus. Christus pauper in nobis, et nobiscum, et propter nos, hic orat in persona penitentis, suam deiectionem, et deiectionis causam recognoscentis, et a peccatis liberari atque in pristinum statum restitui petentis. Monet ergo suam aduertere miseriam, et Dei petere misericordiam.

uERS. 2.---Domine, exaudi orationem meam.  Quintus psalmus penitentie; quartus qui oratio dicitur. Prima pars, captatio deprecatiua.

Et clamor. Oratio creuit in clamorem. ueniat, non obstent nubes, que iniquis.  Epimone per tres uersus, id est crebra repetitio sententie.

uERS. 4.---Quia defecerunt.  Secunda pars, in qua est flebilis oratio; in qua exponitur,  que paupertas, que tribulatio. Unde clamet, iam aperit. Quia defecerunt. Defecerunt sicut fumus dies mei.  Elato enim Adam dies deficiunt, uirtus animi contrahitur. Miseria pium iudicem mouere potest. Ossa mea sicut cremium aruerunt. Fortes, quorum frixorium sunt, qui scandalizantur, etc., usque ad iam enim frigitur homo, dum timet se arsurum.

uERS. 5.---Percussus sum ut fenum, et aruit cor meum.  Mortalis factus. Fenum uiret, sed percussum facile sentit iniuriam: sic caro hominis in lege Dei uirens, ab eadem succisa arescit.

uERS. 6.---A uoce gemitus.  Natura peccantium ostenditur, quia dum peccatum appetitur,  contemplatio Dei non habetur. Mei.  Non illorum qui de terrenis, et non de spiritualibus gemunt, etc., usque ad infirmorum portare.

uERS. 7.---Pelicano, etc.  Tres aues, tria loca ponit, etc., usque ad qui si non inter homines, extra est in alto, dicens eis, qui in nocte dormiunt.

uel, passer sagax ad alta uirtutum fugit, ubi tutus a laqueis. Qui solitarius uel unicus, propter caritatem  est in tecto, uel edificio propter altitudinem fidei, ut non descendat aliquid tollere de domo, id est carne.

Domicilio.  uel parietinis, que uulgo dicuntur ruine, ubi parietes stant sine tecto, ubi habitat nycticorax auis, que noctem amat.

uERS. 9.---Tota die.  uel, in persona  iusti totum accipi potest. Quasi dicat, etc., usque ad uel, in deiectione reficiebar, adeo placebat mihi.

uERS. 10.---Cinerem.  Per cinerem et fletum penitentes significantur. Cinis enim et cilicium sunt arma penitentium. Potum.  Temporalem iucunditatem. uel desiderium patrie pro dilatione lacrymis miscui; uel potum Scripturarum, que antiqua recolunt.

uERS. 11.---A facie ire.  Ira, ultio; indignatio, motio animi, qua indignamur etiam filiis. Ira dicitur impetus in puniendos, que in Deum non cadunt. Sed est antropopathos.

Ire. Unde et Dominus ait: Ira Dei manet super eos qui non credunt . Non ait, ueniet; sed manet, quia non tollitur, in qua natus est.

 uERS. 12.---Dies mei sicut umbra declinauerunt. Quia ego a uero die declinaui, similes mihi sunt declinantes dies mei.

uERS. 13.---Tu autem, etc.  Tertia pars, ubi ostenditur certitudo impetrandi ueniam. Iam consurgit lapsus ad prophetandum, iam penitens caput releuat.

 Memoriale promissum memorabile, de te reparatio nostra, quia tu nostri, uel nos memores tui.

uERS. 14.---uenit tempus.  Quia omnia ordine uoluit Deus fieri, et tempus ad hoc disposuit, ubi opportunitas apte ordinata est.

uERS. 15.---Lapides eius.  Sunt lapides in Sion, etc., usque ad inde est quod misso Spiritu sancto multi eorum crediderunt qui Dominum crucifixerunt.

 uERS. 17.---In gloria.  Qui primo uisus est in infirmitate in illa Sion; unde: uidimus eum non habentem speciem neque decorem .

uERS. 18.---Orationem. Hoc agitur in edificatione Sion: orant, gemunt edificantes, qui sunt unus pauper, et pauperes multi; unde in titulo singulariter, hic pluraliter. Sed unus dicitur propter ueritatem pacis Ecclesie, multi propter latitudinem.

uERS. 19.---Scribantur hec.  Qui supra penitentia sordebat, iam honore prophete decoratus, precipit hec que dixit testimonio Scripture firmari, ut etas futura discat. In generatione.  Hec quando scribebantur, non sic proderant generationi  ueteris Testamenti; prosunt alteri, id est noue.

uERS. 20.---Quia prospexit, etc.  Post gemitus dolentis, iam sunt uerba consolationum, iam gaudet pauper. Et quia supra dixit: Aedificauit Dominus Sion; et item: Scribantur hec; modo utrumque declarat; quasi hoc est quod dixit scribendum, quia prospexit.

Prospexit. Ut preterita dicit, que erant futura.

uERS. 21.---Compeditorum.  Timor Dei, compedes sunt, etc., usque ad et solutis uertuntur in gloriam.  Compediti, sancti, etc., usque ad unde in generalem Ecclesiam concurrit sermo eorum. Ut solueret filios.  Nos autem sumus filii illorum mortificatorum, qui soluimur a nodis peccatorum,  et uinculis cupiditatum.

uERS. 23.---Respondit ei in uia uirtutis sue.  Quarta pars, ubi, post certitudinem uenie, dicit quod de sua breuitate ad eternitatem transeat.  Respondit. Quia: Dico, ut annuntiem nomen Domini et laudem eius in Ierusalem, etc., usque ad non contemnit, sed fructum reddit. Respondit ei. Id est, credit resurrexisse Christum. Sed quia preuidet quosdam dicturos, fuit quidem quondam Ecclesia congregans omnes in unum, sed iam desinit.

Paucitatem, inquit, dierum meorum: non eternitatem illorum, ubi ero, sed temporales dies, quandiu ero in hoc seculo. Nuntia mihi. Propter illos qui dicunt, iam non esse Ecclesiam. Non uacat uox ista, non est inanis petitio. Ipsa enim uia, id est Christus,  sic annuntiauit: uobiscum sum usque ad consummationem seculi . Totum tempus usque ad finem, est illa exiguitas dierum: quia omne quod finitur exiguum est, ut inde transeatur in eternitatem. Nuntia et:

uERS. 24.---Ne reuoces me in dimidio dierum meorum. Non sic fiat, ut heretici dicunt, etc., usque ad sed non sunt nisi dimidii, si non addantur eterni.

uERS. 25.---In uia uirtutis.  In fide, qua resurrexisse credit Christum. uia uirtutis fuit Christus post resurrectionem, cum iam non infirmus, sed fortis, in celo uocat Ecclesiam. Laus fidei est, non quia credit mortuum, quod et paganus credit, sed glorificatum.

 uel, breuiter diffinitur religio Christiana, cum dicitur uia uirtutis.

uel, in generatione generationum. Est generatio generationum, que non transit, collecta de omnibus, id est sancti. In illa erunt anni Domini, qui non transeunt, id est eternitas Dei, que est ipsa substantia Dei, nichil habens mutabile.

uERS. 26.---Initio tu, Domine. Quasi, ne reuoces, quia ad eternitatem tendo, quam exponit, dicens: Initio tu, Domine, terram fundasti.

uERS. 27.---Ipsi peribunt.  Ipsi celi peribunt, de proximis terre hoc constat; unde et Petrus: Terra autem et celi qui nunc sunt, eodem uerbo repositi sunt, igni reseruati . De superioribus  non est certum, sed si manent, non in se, sed in Deo manent.

uERS. 28.---Et sicut opertorium mutabis eos. Celos accipe, qui omnia operiunt, qui etiam mutabuntur. Et anni tui non deficient.  Qui erunt in generatione generationum. Sed an ibi esse poterimus? Utique, quia filii seruorum tuorum habitabunt.

uERS. 29.---Filii seruorum.  Ut filii intrauerunt terram promissionis, etc., usque ad cum omni nouitate filiorum.

Filii. Hilaris conclusio. Filii prophetarum et apostolorum, nedum ipsi.

Semen. Opera, unde fructus eternus.

Dirigetur. Quia nichil tortum intrat.



PSALMUS CII.


uERS. 2.---Benedic, anima.  Post preces pauperis preconia gaudentis. Omnes qui in Christo quasi unus homo sunt, qui excitat et hortatur animam suam, ut benedicat Dominum, uolens diffinire cur benedicendus, ne quis ad hoc piger inueniatur. Clama uoce, si est homo qui audiat; sine uoce, si non est qui audiat homo, quia audit Deus.  Per sua beneficia hortatur benedicere Deum.  Propheta in persona generalis iusti loquens, secundum superiorem uim anime, id est rationem, exhortatur animam ad benedicendum, dicens: Noli obliuisci. Non sit ante oculos delectatio peccati, sed damnatio et remissio Dei: cogita omnia mala tua,  quia quot ea, tot bone retributiones Dei. Retributiones. Non tributiones. Tribuit homo mala pro bonis, et retribuit ei Deus bona pro malis. Tribuit, cum me fecit, retribuit cum iustificat.

uERS. 3.---Qui propitiatur.  Hoc agit in baptismi sacramento. Qui sanat omnes infirmitates tuas. Hoc agit in uita fidelis hominis, dum concupiscit caro aduersus spiritum, ut si que nolumus faciamus; qui languores uetustatis de die in diem crescente nouitate sanantur ex fide, que per dilectionem operatur.

uERS. 4.---Qui redimit, de corruptione uitam tuam. Hoc fit in ultima resurrectione mortuorum. Qui coronat, etc. Hoc fit iudicio, ubi cum rex sederit in throno, redditurus unicuique secundum opera  eius, quis gloriabitur se habere gloriosum cor et mundum a peccato? Ideo necessarium fuit commemorare illic misericordiam et miserationes, ubi uiderentur sic reddi debita, ut nullus esset locus misericordie.

uERS. 5.---Ut aquile iuuentus tua.  Similitudo tanta data est, etc., usque ad quibus uetustas clausit os, oblitis manducare panem nostrum.

uERS. 6.---Faciens.  Secunda pars, ubi monet benedicere per eas que antiquis facta sunt, et posteris fiunt. Misericordias. Quas consequentur, qui inimicos diligunt, etc., usque ad post misericordiam enim subdit de iudicio, dicens, Et iudicium.

 uERS. 7.---Moysi.  Per Moysenomnes sanctos, etc., usque ad per quem legem dedit, ut abundaret delictum.

uERS. 11.---Quoniam.  Celum undique circa terram unde etiam peccantibus lux, er, spiritus, pluuia, unde fructus: sine celo desinit terra, sic protectio Dei super timentes.

uERS. 12.---Quantum distat, etc.  Quando peccatum remittitur, occidunt peccata, gratia oritur, peccata in occasu, auertere ergo ab occasu peccatorum, et tende ad ortum gratie, et surgis.

uERS. 14.---Recordatus est, etc.  uel secundum aliam litteram: Memento, quoniam puluis sumus. Quasi diceret: Cognouit figmentum, id est infirmitatem nostram: quod figmentum conuersus  ad Deum dicit: Memento quia puluis sumus, id est perseueret erga nos tua misericordia, ne obliuiscamur gratie tue. uel, Homo sicut fenum, etc. Homo enim sicut flos egreditur, etc., usque ad Misericordia Domini. Efflorebit  Id est, ad plus sic florebit uel efflorebit, id est deflorebit. Et sic est intentiuum, uel priuatiuum.

uERS. 16.---Quoniam spiritus pertransiuit in illo. Et non subsistet.

uERS. 17.---Et iustitia.  Misericordia et iustitia retributio est. Dicit, super filios filiorum; multi iusti non habent filios, nedum filios filiorum, sed filii sunt opera; filii filiorum merces operum.

uERS. 19.---Dominus in celo parauit sedem suam.  Predicat iudicium futurum, ne peccantes insolescant;  quasi, et debes esse memor ut facias quia Dominus in celo.

uERS. 21.---Benedicite Domino, omnes angeli eius, potentes.  Tertio monet celestes et omnes alias creaturas benedicere. Benedicite Domino, etc. Agratulando dicit, non imperando, uel monendo. Ministri eius.  uos benedicite, etc., usque ad ut quod habet in ore ostendat in opere.



PSALMUS CIII.

uERS. 1.---Psalmus Dauid.  Item benedicere Deum monet, primo per celum et terram et ornatum eorum.  Etsi uere hic omnia ad litteram possunt religiose accipi, etc., usque ad in omnibus spiritualis sensus querendus est. Benedic, anima mea,  Domino, etc., magnificatus. In notitia, qui semper magnus natura, qui non potes crescere uel minui, quia perfectus es; Confessionem, id est undique habes creaturas, que te confitentur, et que sunt decore et luminose. uel, decor in essentia Dei, et lux undique.  uel incarnationem significat, per quam confessio et decus superne maiestatis innotuit, et homines eum confessi sunt, qui sunt lumen cognitione.  Confessionem induisti, id est Ecclesiam, etc., usque ad et uestis sine macula et ruga.

uERS. 2.---Extendens celum sic.  Que confitentur? celum, terra, mare, cum omni ornatu suo de quibus singulis subsequenter.  Extendens  celum sicut. Ad litteram, celum, quasi tectum, etc., usque ad post in fine ut liber Scriptura plicabitur.

uERS. 3.---Qui tegis.  Ad litteram sunt aque, etc., usque ad cuius superiora sunt duo precepta caritatis. uel qui tegis aquis, id est, spirituali sensu, superficiem Scripture, uel donis spiritualibus eorum munis caritatem, ne quid eos separare possit. Super pennas uentorum, etc. uentus est motus eris, etc., usque ad sed caritatem omnium superat caritas Christi.

uERS. 4.---Ignem urentem.  Id est seraphim, qui sunt superior ordo, facis ministros tuos, unde in Isaia: uolauit ad me unus de seraphim qui sunt superior ordo.

uERS. 5.---Qui fundasti terram super stabilitatem  suam.  Ideo Spiritus sanctus in hoc psalmo difficilia dicit secundum litteram, ut queramus spiritualia.

uERS. 7.---A uoce tonitrui.  Per terribiles uentos siccabuntur aque; mali comminatione iudicii timebunt.

uERS. 8.---Ascendunt.  Mali, ut montes, etc., usque ad ut liceat Ecclesie libere predicare  Superbos permittit Deus, etc., usque ad ut iam mundum non occupent.

uERS. 10.---In conuallibus.  De humilibus subditis gratie et si sunt montes spirituali altitudine, fluunt fontes Spiritus sancti, qui super humilem quiescit. Inter medium.  Id est inter medium, etc., usque ad et hic talis mons non est audiendus.

 uERS. 11.---Potabunt omnes.  Omnes fuerunt in disco Petri ter submisso, etc., usque ad ut Ecclesia congregetur. Onagri.  Syluestres asini magni indomiti, etc., usque ad uel superbi Iudei different bibere in tempus ultimum.

uERS. 12.---Super ea uolucres celi.  Non omnes aues manent, etc., usque ad alii in sinistra damnantur.

uERS. 13.---De fructu operum tuorum.  Nemo ergo glorietur in operibus suis, sed qui gloriatur, in Domino glorietur, gratia enim Dei saturatur terra. Sic igitur gratia gratis datur. Si operibus hominum redditur, merces dicitur.

uERS. 14.---Seruituti hominum.  Unde cum liber essem ex omnibus, omnium me feci seruum, etc.,  usque ad quibus prebuit exemplum necessaria sumendi a subditis. In oleo. Unicuique datur Spiritus ad manifestationem: gratia ergo et nitor quidam, etc., usque ad ut exhilaretur facies in oleo. Et panis. Idem est ergo panis et uinum. Panis enim iste et uinum, iustitia est, ueritas est Christus: et hic et illud letificat, et confirmat cor.

uERS. 16.---Quas plantauit.  Cur a se plantatis relinquit candorem seculi? quia illic fulica auis, que in aquis habitat; hi sunt qui in baptismi gratia permanent. uel, Herodius auis rapacissima, nec tales Christus respuit.

uERS. 17.---Illic passeres.  Minuta uolatilia, etc., usque ad ut in cedris Libani nidificent. Herodii  domus.  Dux est eorum passerum, uel cedrorum, quod tamen Latine dici non potest, quia cedri feminini generis sunt, hoc autem nullo modo ad litteram, domus enim, id est, nidus fulice, que est auis marina uel stagnensis, quomodo dux est passerum? sed per hoc innuit spiritualia esse querenda. Et si in diuitibus seculi passeres nidificent, etc., usque ad sed non peribunt, quia petra est dux eorum.  uel fulica auis, que in aquis habitat, hi sunt qui in gratia baptismi permanent, quorum domus est baptismus. Et est quasi diceret: Qui sunt passeres? Illi qui baptizantur. Et hoc est, fulice domus, id est, baptismus, qui est domus regeneratorum dux est eorum passerum, id est, Christianorum.

 Herodius; auis rapacissima, etc.,  usque ad quia ipse conuersus alios plures ad fidem conuertit. Ceruis: petra.  Cerui sunt magni spirituales, etc., usque ad hec est de qua  uolucres celi dant uoces.

uERS. 19.---Fecit lunam.  Post terrena transit ad celestia, que tamen terre faciunt, id est, seruiunt. Post tot genera Christianorum, que per animalia significauit, et predictam ordinationem, ascendens subiungit de Christo et Ecclesia, quomodo scilicet hic temporalis Ecclesia crescit et decrescit, quasi faciat occasus et ortus ueri solis.

uERS. 20.---Posuisti, etc. Et facta est nox in eis, id est obscura mentis obstinatio. Et ipsa pertransibunt.  Non ut supra, conuersi, gentiles, sed demones, qui tempore passionis inuenerunt corda  titubantium apostolorum; sed Christo surgente, quia in omnibus non possunt, in cubilibus, id est, cordibus pertinacium permanent: sic Christo in aliquo occidente, uigent mala, resurgente fugiunt. Occasum. Sol sic occidit, ut oriatur: ita qui dormit, id est, Christus, non adiiciet ut resurgat? Occidit, quia uoluit, nemo tollit animam eius; cum occidit, tenebre facte sunt in apostolis, defecit spes eorum.

uERS. 21.---Catuli leonum, etc.  Sunt et principes demoniorum, sicut et catuli contemptibilia demonia, que in tenebris querunt seducere animas; maior leo semper circumit querens quem deuoret , pascuntur autem erroribus hominum.

uERS. 22.---Ortus est sol, etc.  Postquam  dixit quid fecit occasus ueri solis, subdit de ortu.

uERS. 24.---Possessione.  Alias creatura.  Per Christum Pater, etc., usque ad datum est tamen lignum in quo transnauigemus.

uERS. 25.---Hoc mare magnum, etc.  Secunda pars ubi dicit: Quomodo Ecclesiam per mare seculi traducit ad littus patrie. Reptilia, etc.  Mali spiritus, quorum insidie serpunt.

uERS. 26.---Draco iste quem formasti.  Preter hec animalia, etc., usque ad factus est in malitia maior. Ad illudendum.  Dicitur in Iob , illudi Satane ab angelis Dei, qui sunt prepositi super ereas potestates, ne noceant nobis.

uERS. 27.---Escam.  Cibus draconis terra est,  quia dictum est ei: Terram comedes omnibus diebus uite mee . Quia qui terrena amant, cibus diaboli sunt. Cibus autem iusti uerbum Dei, unde, Non in solo pane uiuit homo, sed in omni uerbo quod procedit de ore Dei .

uERS. 28.---Manum tuam, omnia implebuntur bonitate.  uel manus est potestas que abunde replet omnia.

uERS. 29.---Auertente autem.  Multi impleti bonitate, sibi tribuerunt; uolens autem Deus eis probare quod non a se habent, sed a Deo, ut cum bonitate habeant humilitatem, aliquando eos perturbat, auertit faciem, et cadunt in tentationem.

uERS. 30.---Emitte spiritum tuum.  Puluis suus illorum dicitur, quia ex se habent quod sunt  puluis. Spiritus uero Domini: Ecce medicina reuersis in puluerem.

uERS. 32.---Tremere.  Melior est tremor humilitatis, quam confidentia superbie. Unde Apostolus: Cum tremore operamini uestram salutem . Montes.  Qui superbi erant, iactantes a se omnia. Quemadmodum accidit in monte Sina.

uERS. 33.---Cantabo.  Tertia pars, ubi promittit se semper cantaturum. Quasi diceret: Hec predicta fecit Dominus, et his inspectis. In uita mea.  Presenti et futura; spei et speciei. Modo spes est uita nostra, post eterna erit. uita uite mortalis, spes est uite immortalis. Quandiu sum.  Quia in illo sine fine sum, psallam quandiu sum, ne putetur alius actus illius uite, quam psallere:  quia non potest uenire in fastidium, qui laudatur, non uenit in fastidium laudare; sed semper amatur, semper laudatur.

uERS. 34.---Iucundum sit. Alia littera: Suauis sit ei disputatio mea.  Disputatio enim hominis ad Deum, est confessio peccatorum. Unde Isaia . Auferte nequitias ab animabus uestris, dicite benefacere, iudicate pupillo, et uenite et disputemus, dicit Dominus. Disputatio ergo tua, sacrificium humilitatis tue, quod est Deo suaue.

uERS. 35.---Benedic, anima mea, Domino.  Iterat quod in principio psalmi: Benedic, anima mea, Domino, per hoc innuens, quod finis bonorum similis sit principio.



PSALMUS CIu.


uERS. 1.---Alleluia.  Hic primo alleluia, nec ante a quoquam situm est, quod nulla lingua presumpsit mutare. Alleluia, laudate. Ia nomen Dei inuisibilis, quod ei tantum conuenit. Per uiginti psalmos, quibus hic titulus est, magnalia Dei dicuntur, et magna in eis est exsultatio.  Hic commendat propheta bonos in illo populo Isrel, qui cum aliis fidelibus sunt uerum semen Abrahe, filii promissionis.

Confitemini Domino.  Primus psalmus cui prenotatur alleluia, etc., usque ad que temporalia misericordia Dei eis dedit, supponit.

uERS. 2.---Omnia:  omnia; nichil est pudore  silendum. uel omnia, que dicent, mirabilia sunt, nullus enim potest omnia narrare.

uERS. 3.---Laudamini in nomine, id est, gaudete Christiani dici a Christo.

 Laudamini, non uetat laudari, si boni; si non, nisi in Domino, qui bonos facit. Laudamini in nomine. Quod alibi, In Domino laudabitur anima mea: quod ibi addit, audiant mansueti et letentur: hic quoque quodammodo, letetur cor, quasi dicat,

uERS. 4.---Faciem, etc.  Id est presentiam, etc., usque ad malus timere potest presentiam, quam bonus amat.  A martyre Hyppolito, etc., usque ad ibi ex gentibus sumpturus Ecclesiam.

uERS. 5.---Mementote et cetera.  Querite  ipsum, etc., usque ad si id quod Deus est, magnum est querere, uel que fecit uidete. Prodigia, etc.  Paulatim ascendit de prodigiis uisibilibus ad iudicia: inde ad eternum testamentum, ubi et preceptum et promissum.

uERS. 7.---In uniuersa terra.  Non putes filios Abrahe in una gente secundum carnem, quia in uniuersa terra sunt Iacob et Isrel, quibus iudicia sua manifestat, sed non alii genti.

uERS. 8.---In seculum,  id est, in eternum, unde post, in testamentum eternum. Quod testamentum si uetus accipitur propter terram Chanaam, de qua sequitur. Quomodo eternum est, cum illa terrena hereditas non possit esse eterna? Testamenti. Dicitur enim testamentum illud quod  promittitur, et doctrina, in qua promissio declaratur, et pro qua seruata redditur.  Promissum est quod accipere debemus: Mandatum quod facere. Hec est fides, ut iustus ex fide uiuat, et huic fidei promittitur hereditas. Abraham, Isaac et Iacob. Ecce tres patriarche, quorum specialiter se dicit Deum: Ego sum Deus Abraham, Deus Isaac, Deus Iacob. Ecce triplex auctoritas.

uERS. 10.---In testamentum eternum,  id est, quod ex ipso uerbo impleto, etc., usque ad et manet filius in domo in eternum.

uERS. 11.---Terram Chanaan,  id est, quod ab ea significatur: dedit enim etiam hanc terram in figuram eterne hereditatis .  Congrue hereditas eterna dicitur terra Chanaam,  quia ab ea serui repelluntur et filii recipiuntur.

uERS. 12.---Cum essent numero.  Que subsidia temporalis uite prestitit patribus et filiis eorum tam carne, quam fide, non ut his hereant, sed ea ad bonum eternum referant, quod est, ut his allecti, iustificationes et legem Dei requirant.

uERS. 13.---De regno.  Non quod tunc esset, sed quod futurum esset regnum Isrel.

uERS. 15.---Nolite tangere.  Hec uerba, licet in historia non sint, tamen uel latenter dixit ea Deus in cordibus hominum, uel per angelum. Christos,  quia iam tunc Christiani, etsi latenter, unde Abraham exsultauit, ut uideret diem meum, uidit et  gauisus est . Nullus enim preter hanc fidem, uel ante, uel post, Deo reconciliatus est, unus enim mediator Christus .

uERS. 16.---Et uocauit.  Quarta pars ubi incipit narrare, etc., usque ad iussit esse que iam erat in dispositione. Ita uocauit, et omne firmamentum panis contritum .

uERS. 17.---uirum.  Ioseph uenditus a fratribus, postea in Aegypto pro iustitia sublimatus est. Ioseph.  Si Ioseph et humiliatus et exaltatus, etc., usque ad sed primum querite regnum Dei, et omnia adiicientur.

uERS. 18.---In compedibus.  Non legimus de compedibus Ioseph in Genesi, sed credendum est quod ibi pretermissum, dicit Spiritus in psalmo.   Et si gratiam habuerit apud custodem carceris, tamen prius anxiatus. Sequitur. Ferrum pertransiit, etc. Quasi preter mala corporis, ferrum, id est tribulatio dure necessitatis, que in estuante et sollicita anima erat, pertransiit, etc. uel secundum aliam litteram, anima eius pertransiit ferrum, id est tribulationem dure necessitatis. Idem sensus cum priore.

uERS. 23.---In terra Cham, etc.  Cham pater Chanaan, de quo Aegyptii trahunt originem.

uERS. 24.---Et auxit populum suum, etc.  Quinta pars. Ecce que in Aegypto gesta, breuiter proponit, que postea pleniter narrat. Dicit etiam, quomodo firmauit populum suum super inimicos suos.

 Et firmauit eum. Per signa Moysi scilicet, ante enim masculini fetus filiorum Isrel necabantur, et ipsi in faciendis lateribus conterebantur. Sed postea in manu potenti, et per signa et portenta Domini, metuendi et honorandi facti sunt.

uERS. 25.---Conuertit.  Quomodo hoc factum sit narrare incipit. Conuertit, non quod Deus sit auctor mali, sed malis bene utitur, dum auxit felicitatem Isrel, illi ad inuidendum conuersi sunt, quia iam mali erant. Ut odirent. Inuidia est odium felicitatis aliene.

uERS. 26.---Misit. Qui omnia per se poterat ut doceret, qua moderatione hec egisset. Quem elegit ipsum.  Sufficeret dicere, quem elegit: sed nichil  querendum est in eo, quod addidit, ipsum, sed consuetudo diuine locutionis est ad explanationem.

uERS. 27.---uerba signorum suorum.  Quibus ab eis predicabatur, etc., usque ad uerba ergo non uocum, sed signorum, uel prodigiorum per eos fecit.

uERS. 28.--- uel: Exacerbauerunt sermones eius, quod apertum est. uel, non exacerbauerunt Moyses et Aaron sermones eius, quia illos, scilicet Aegyptios, etiam durissimos, patienter tulerunt, propter mandatum Domini, donec omnia in eis, que Dominus disposuit, fierent. Tenebras, etc.  Inter plagas passi sunt. Sed hic dicit corda eorum obscurata, qui precepta Dei spernebant. Competens  initium plagarum cecitas, sine qua non incurrissent cetera.

uERS. 29.---Conuertit aquas.  Secunda plaga, que in Exodo prima, que signabat, quod aquas maris Rubri uerteret et eis in mortem.

uERS. 30.---Edidit terra.  Terram eorum conuertit in ranas, quia tot fuerunt, ut hoc congrue per hyperbolen dicatur.

uERS. 31.---Dixit, et uenit cynomya, etc.  In uerbo enim eius erant sine tempore, antequam fierent in tempore per ipsum uerbum: uel per angelos, uel per Moysen quodammodo dixit, ut fieret tunc, cum fuerat faciendum.

uERS. 32.---Posuit pluuias eorum, etc.  Simile est illi, et dedit terra eorum ranas.

 uERS. 34.---Locusta et bruchus.  Una plaga locusta et bruchus, quia altera est parens, altera fetus.

uERS. 36.---Et percussit.  Cum sint decem plage, etc., usque ad qui non possent spernere laborum suorum mercedem, licet temporalem.

uERS. 37.---Et eduxit eos, etc. Sexta pars secundum Cassiodorum et Augustinum. Superius, que mala intulit inimicis Isrelitarum iustitia Dei dixit: nunc que bona eis temporalia misericordia Dei dedit, supponit ut his adiuti legem Dei querant.  Et eduxit: Abrahe dixit Deus, etc., usque ad deinde sequitur secundum beneficium, Et non erat infirmus, et cetera.

uERS. 38.---Quia incubuit timor eorum super  eos. Timebat Isrel, ne reliquias eorum consumeret.

 Hic impletum est quod superius ait, et firmauit eum super inimicum eius.

uERS. 39.---Expandit nubem in protectione eorum. Et hec est secunda pars, secundum Augustinum, ubi supponit que temporalia bona misericordia Dei eis dedit, dictis superius malis que inimicis eorum iustitia Dei intulit.

 Iam incipit beneficia, que iter agentibus in eremo facta sunt.

uERS. 40.---Petierunt,  boni ad sustentationem infirmorum. Coturnix: et pane celi saturauit eos: que est et caro, quia hic non de amaricatione iniquorum, sed de fide electorum loquitur: ipsi intelligendi  sunt petisse, unde amaricantium murmura premerentur.

uERS. 42.---Quoniam memor fuit uerbi sancti sui.  His omnibus beneficiis Deus commendat in Abraham meritum fidei, unde subdit: quoniam memor fuit.

uERS. 44.---Et dedit illis.  Non ut propter ista eum colant, sed ut ea ad bonum eternum referant, id est, ut custodiant iustificationes eius. Possederunt, etc., non ut hec habenda sint pro summo bono, sed ut eis uacent unde summum et eternum bonum possit acquiri, non ut in eis luxu defluant uel torpescant.

uERS. 45.---Iustificationes, etc.  Sunt, ubi  est euidens et absoluta preceptio, ut, Diligas Deum et proximum, que custodienda. Lex de his, que non corporaliter sed spiritualiter: et ideo querenda, quia umbra futurorum. Legem. Ut de circumcisione eius et de aliis, que diligenter inuestiganda sunt, quia mystice dicuntur.



PSALMUS Cu.

uERS. 1.---Alleluia. Alleluia. Quidam dicunt, unum alleluia ad finem superioris psalmi pertinere, alterum esse sequentis. Hanc enim regulam Hieronymus tenendam esse tradit. Cuius assertioni Cassiodorus quoque consentit. Sed plures, ubicunque alleluia, sequenti dant: et aliquando semel, aliquando bis; ut Dominus in Euangelio, nunc dixit amen, nunc amen amen, pro maiore certitudine  rei. Istis consentit Augustinus, presertim cum nulli Grecorum codices in fine psalmi habeant alleluia.

Confitemini Domino.  Psalmus iste superiori coniunctus est, etc., usque ad monet ergo ad geminam confessionem laudis et peccatorum.

 Hebreus relicta patrum perfidia, ad misericordiam Dei conuersus, suadet aliis ad eamdem misericordiam conuerti, orans ut populo beneplacito socientur, qui erat in aduentu Christi congregandus.

uERS. 2.---Quis loquetur.  Iste, qui misericordiam petit, impletur consideratione diuinorum operum, et admirans ait: Quis loquetur?

uERS. 3.---Beati qui custodiunt.  uel quia  sequitur, etc., usque ad iudicium et iustitiam, quia Beati sunt qui, etc.

uERS. 5.---Ad uidendum, etc. , ut uideamus te in ea bonitate, quam prestas electis, id est per gratiam tuam uideamus, ne ceci remaneamus. Ut lauderis: mirum est in plerisque codicibus, etc., usque ad quia non laudatur nisi propter te.

uERS. 6.---Peccauimus. Secunda pars, ubi enumerat peccata patrum, que in Aegypto commiserunt, et tamen a Deo dicit liberatos.

Iniquitatem.  Tertio idem dicit, ut pura confessio appareat; tanto citius soluitur, quanto uiuacius se damnat homo.

uERS. 7.---Non intellexerunt.  Id est, quid per illa eis dare uelles, id est, non temporale, sed  eternum bonum; quod per patientiam exspectatur, et ideo ipsi impatientes murmurauerunt, et temporalibus beati uoluerunt.  Duo sunt que beneficia commendant, intellectus et memoria, quorum utrumque in eis redarguit. Et primo intellectum, cum ait: non intellexerunt mirabilia. Irritauerunt ascendentes.  Timentes Deum et desperantes, etc., usque ad unde meruit inter alias regni priuilegium uel principatum obtinere.

uERS. 9.---Sicut in deserto.  Quia ubi fuerunt abyssi, factum est siccitate, ut desertum ubi non sunt aque.

uERS. 10.---Redemit eos de manu.  Quo pretio? quasi diceret, nullo; sed in figura baptismi  factum est, in quo redimimur de manu diaboli sanguine Christi; unde et mare Rubrum dixit, quod colore sanguis figurabatur.

uERS. 12.---Et crediderunt in.  Ecce dura corda Iudeorum, que non ante, sed post miracula credunt: melius fuit promittenti credere.

uERS. 13.---Cito fecerunt, obliti. Tertia pars, ubi exponit peccata, que post exitum fecerunt: nec tamen defuit eis misericordia Dei per Moysen placati. uel correptio, per iustitiam Dei, in quosdam per Moysen uindicantis.  Cito fecerunt. Summa celeritate mutati sunt, etc., usque ad distulit enim Deus dare, ut probaret eos.

uERS. 14.---Concupierunt concupiscentiam in deserto.  Talis locutio, ut laudauerunt, etc.   Nimietas desiderii, geminatione uerbi ostenditur.

uERS. 15.---Saturitatem. Non est hec saturitas de qua dicitur. Beati qui esuriunt et sitiunt iustitiam, quoniam ipsi saturabuntur .

In animas eorum.  Animalitatem, que sustentatur esca: Unde et in Euangelio: Nonne anima est plus quam esca? uel, animas, ut uoluntas, que desperando petierat, copia uinceretur; saturitatem, sequitur seditio, unde subdit.

uERS. 16.---Et irritauerunt.  Honorem ambientes inuidendo, Moysen in castris, et Aaron sanctum Domini: hec irritatio fuit pro sacerdotio, quod habebat Aaron, et filii eius.

uERS. 17.---Aperta est terra.  Laus Dei, qui suos uindicauit qualitas pene facta indicat; a terra  uorantur, qui terrena sapuerunt.

uERS. 18.---In synagoga.  Core namque et ducenti quinquaginta cum eo, uolentes habere sacerdotium Aaron, acceperunt thuribula, ut adolerent incensum, ideoque diuino igne consumpti sunt. Peccatores.  Non ait peccantes, quod et boni: sed peccatores ualde iniquos et grauibus sarcinis peccatorum oneratos.

uERS. 19.---Et fecerunt.  Absentiam Moysi non tolerantes, dum ipse in uertice montis Sinai moraretur, ut acciperet legem, fecerunt uitulum. Horeb. Interpretatur Caluaria, ubi crucifixio facta, etc., usque ad hoc impatientia leuium fecit, sicut omnia mala ex ea nascuntur.

uERS. 20.---In similitudine.  Non ait in  similitudinem, sed in similitudine. Et est talis locutio, ut supra, et crediderunt in uerbis eius.

uERS. 21.---Obliti sunt.  Magna obliuio quidem in memoria, si non liberatio.

Terribilia. Quia aduersarios afflixerunt, et istis, quem timere deberent, monstrauerunt.

uERS 23.--- Stetisset in confractione.  Dicens: Si non dimittis illis, dele me de libro tuo. Quantum ualet intercessio sanctorum? Securus Moyses de iustitia Dei, qua eum delere non posset, impetrauit misericordiam iis qui iuste perirent.

Ut auerteret iram. De aqua contradictionis et immolatione filiorum, unde uehementius iratus Deus, et tamen postea misertus. Et pro nichilo. Quarta  pars, ubi item et alia peccata enumerat, et per Phinees placatum Deum dicit.

Non crediderunt uerbo eius.  Contempserunt quod per illam significabatur, etc., usque ad non sustinuerunt consilium eius.

In tabernaculis eius.  Murmurauerunt, quia hoc non laborantibus, sed otiosis contingit, unde maior inuidia criminis crescit.

uERS. 26.---Et eleuauit manum suam super eos, etc.  Hec iustitia Dei premittitur, ut secuta pietas magis glorificetur, que pietas in sequenti ostenditur, ubi interuentu Phinees Deus placatus dicitur.

uERS. 28.---Et initiati sunt Beelphegor.  uel, consecrati sunt, quasi modo ad tempus colentes:  grauior excessus et uehementior ira demonibus deuouebant filios.  Et initiati sunt, antequam diceret, etc., usque ad cuius maior interitus futurus erat, liberauit.

uERS. 30.---Et stetit Phinees.  Solida mente, etc., usque ad quia qui bene agit, orat.

uERS. 31.---Et reputatum, etc.  Deus, qui nouit quanta caritate populi id factum sit, reputauit hoc sacerdoti suo in iustitiam, non solum quandiu generatio est, sed usque in eternum.

uERS. 32.---Et irritauerunt, etc.  Quinta pars, ubi agit de aqua contradictionis, et de immolatione filiorum, unde uehementius iratus est Deus, et tamen postea misertus. Quasi ita irritauerunt in ad inuentionibus suis, sicut supra dictum est; nunc  iterum irritauerunt.

uERS. 33.---Et distinxit in labiis suis, etc.  Hoc miraculum, etc., usque ad non tenuit fiduciam qualem debuit.  Et distinxit. Quasi, hoc non posset Deus facere, etc., usque ad non tamen alienatus est a regno gratie Dei.

uERS. 35.---Gentes. Septem illos populos, qui terram promissionis possidebant.

uERS. 36.---Et factum est illis in scandalum.  Terra promissionis data in premium, uersa est excedentibus in ruinam, quia gentium conformitate facte sunt idololatre.

uERS. 37.---Et immolauerunt.  Hec etsi illa non narret historia, tamen hic propheta mentiri non potest.  Si non in prima, in sequenti  etate factum est quod narrat Dauid.

uERS. 38.---Et interfecta.  Tropica locutio, continens pro contento, id est homines; ipsi enim interficiebant animas suas immolando filios, et contaminati sunt in operibus.

uERS. 39.---Adinuentionibus suis.  Non quod primi inuenissent, sed quia alios imitati sunt. Quod in Greco apertius, et hic et supra; unde et alii transferunt, studia, uel affectiones, uel uoluptates.

uERS. 40.---Abominatus est.  Id est auersus est ab eis: quod auerti est extremum omnium malorum, unde ruina sequitur, et tradidit.

uERS. 41.---Et tradidit eos, etc.  Ecce, qui gloriabantur in idolis, opprobrio seruitutis subsunt,  quia seruiunt inimicis, quod difficile est. Qui oderunt. Graue est seruire offenso, qui nullo placatur obsequio.

uERS. 43.---Sepe liberauit, etc.  Duplex misericordia, premisit enim superius beneficia Dei, nec tamen cessat iniquitas eorum; intulit uindictam, et afflictis iterum miseretur.

In consilio suo.  Consilium hominis malum est ipsi homini, qui querit que sua sunt, non que Dei.

uERS. 45.---Testamenti.  Causa est, ne Isrel pro debito periret Testamentum Nouum, ubi est aduentus Domini, qui est Abrahe promissus. Penituit.  Quia mutauit, quod perdituros eos uidebatur.  Tunc penitet, quando nos penitere uidet, et talis est nobis quales nos illi.  Nihil quasi repentino  consilio facit Deus, sed quod ab eterno presciuit. Sed mutare dicitur, quod secundum rerum causas sequi uideretur, aliis causis e contra interuenientibus. Sed et causas, et quid fieret, immutabiliter preuidit.

uERS. 46.---In misericordias.  Propter diuersa dona: prophete, apostoli, martyres et confessores de Iudeis fuerunt, quos dedit in misericordias: et hoc in conspectu omnium, ceperant eos, id est gentium, ut eos gentes mirarentur, que prius eos despexerunt. uel, coram demonibus liberi facti, sub quibus fuere captiui.

uERS. 47.---Saluos fac nos.  Sexta pars. Iam copia laudis Dei expletus precatur quod futurum uidit, ut Ecclesia de omnibus gentibus congregetur,  et laudes eternas cantet.  Saluos fac nos, quasi: Dedisti misericordias in conspectu omnium, etc., usque ad sequitur. Et congrega nos de nationibus.

uERS. 48.---Benedictus Dominus.  Hec est laus, quam congregatos optat cantare, hoc nunc cantat Ecclesia de tanto bono leta. A seculo usque, etc., id est, ab eterno in eternum, quia sine fine laudabitur: hec est tertia consummatio corporis Christi in immortalitate, quod in principio psalmi eratum est: Memento nostri, Domine, in beneplacita populi tui ad uidendum, ad letandum, ut lauderis cum hereditate tua.



PSALMUS CuI.

Alleluia, alleluia.  Hic psalmus commendat  misericordiam Dei, etc., usque ad que Apostolus posuit, quamuis idem significantia.

uERS. 1.---Confitemini Domino.  Docet hic psalmus quid simus per nos, etc., usque ad prius monet redemptos confiteri. Confitemini.

 Cuius sunt septem partitiones, etc., usque ad septimo, agit de hereticis, ibi, Et pauci facti.

uERS. 3.---Et mari.  Pro austro, ponit mare, oceanum illius partis intelligens, hoc pro qualibet parte mundi potest accipi.

uERS. 4.---Errauerunt.  Secunda pars, ubi prima tentatio, etc., usque ad quarto pro exauditione confessio, id est, laudatio.

 uERS. 5.---Esurientes.  Curiosos seculi significat, qui ueritatem diuersis opinionibus exquirebant, nec inueniebant. Anima eorum, etc. Commendat se Deus, quod nobis expedit; deficimus ut rogemus, et subuenientem amemus.

uERS. 6.---Et deduxit.  Quasi, eripuit de ignorantia; ostendens uiam, Christum. Ecce liberauit eos ab errore; de fame autem et siti quibus estuabant, qualiter liberauerit, post dicet; sed premittit de confessione.

uERS. 8.---Mirabilia.  Quasi mirabili modo redemptionis date sunt misericordie.

uERS. 9.---Esurientem.  Scire appetentem, uel non scire appetentem, sed inedia nimia deficientem, sicut contingere solet nimia fame uel infirmitate  confecto, ut manducare non appetat, sed nimia inedia deficiat.

Sedentes.  Tertia pars, ubi ponitur secunda tentatio, etc., usque ad et nos etiam hoc posse consideremus.

uERS. 11.---Quia exacerbauerunt.  Hoc aliud iterum conantem, etc., usque ad unde eis erat iratus.

Consilium Altissimi. Ut qui superbierunt, in angustiis humiliarentur, quod erat salubre consilium, ut morbus seculi contrario remedio curaretur.

uERS. 12.---Nec fuit qui.  Deo enim desistente ab auxilio, laborare potes contra uitia, sed non uincere; et te presso tua praua consuetudine, humiliabitur cor, ut discas clamare, unde subdit: Et exclamauerunt.

 uERS. 13.---Et exclamauerunt.  Simili causa eadem sententia que et supra.

uERS. 16.---Portas ereas.  Porte eree, hominum consuetudines uitiose, que clausos non sinunt exire.

uectes. Spiritus immundi, qui portas obserant. Aereos, ferreos, pro fortitudine ponit, sed uirtus Dei frangit.

uERS. 18.---Omnem escam.  Quarta pars, ubi ponitur tertia tentatio, que est tedium. Qui supra fame languebant, item fastidio periclitantur ne ergo putes de satietate securos, quia et fastidio moriuntur. Et hoc est omnem escam, etc.

 Postquam uenit de ignorantia ad ueritatem, de errore ad uiam, de fame sapientie ad uerbum  fidei, et postquam difficultates malorum uicit, ut sine querela uiuat, restat tedium, ut aliquando nec legere, nec orare delectet; euasit imperitiam et concupiscentiam, sed moritur tedio.

uERS. 23.---Qui descendunt mare. Quinta pars, etc., usque ad si tota nauis periclitatur.

uERS. 24, 25.---Ipsi uiderunt opera Domini.  uel uiderunt, etc., usque ad exponit procellas eorum, subdens, dixit et stetit. In profundo. Dixit et stetit spiritus procelle, etc.  Profundum cor hominum unde uenti erumpunt, et fiunt tempestates seditionum et dissensionum.

uERS. 27.---Sicut ebrius.  Titubant, quia prosperitas eorum uel aduersitas, maior est uiribus.  Et omnis sapientia eorum deuorata est. Inquiete sapientes apparent, quando loquuntur, quando legunt; sed ueniente tempestate, omnia humana consilia deficiunt; quid agendum sit, non uidetur. Restat ergo clamare, ut cor eorum solidet Deus, ne tentationibus uentiletur.

uERS. 32.---In Ecclesia.  Ecce unde omnia dixerit, et ubi omnia predicta aguntur.

uERS. 33.---Posuit flumina.  Sexta pars hactenus, quomodo et mala inimicorum prodesse facit.  Posuit flumina. Consequenter Ecclesia commendatur, etc., usque ad unde et erga Ecclesiam Dei beneficia aperte monstrantur.

uERS. 34.---In salsugine.  Salsus humor, ubi dominatur, fecunditatem tollit.

 A malitia habitantium.  Propter malitiam eorum qui terram illam, id est tabernaculum Domini, dolosis mentibus inhabitabant.

uERS. 37.---Et seminauerunt.  Seminant agros, plantant uineas, qui corpora sua celesti institutione purificant, ut fructus bonorum operum ferant.

uERS. 38.---Nimis:  pro ualde, uel quia multi uocati, pauci uero electi.

uERS. 39.---Et pauci.  Septima pars, ubi dicitur etiam aliquid de hereticis, etc., usque ad sed non erant de paucitate electorum. uexati.  uel, persistentes per hereticos, uel heretici insidiis diaboli. Dolor et tribulatio his qui auctorem salutis relinquunt.

 uERS. 40.---Effusa est.  uel, effusus est contemptus, etc., usque ad et quid fecit etiam de illis seductis? Ecce.

uERS. 41.---Adiuuit pauperem. Potuit illos pati Deus semper intus, sed nos de illis non proficeremus. Cum autem separati sunt, et per questiones nos inquietant, nascitur nobis inquisitionis studium et timoris exemplum, ut, Qui stat, uideat ne cadat. Et quid in paupere adiuto fit de illis seductis? Et posuit sicut oues. Unum pauperem putabas; sed iste pauper est multe familie, multe Ecclesie: tamen et est una Ecclesia, una ouis. Hec tanta mysteria diu latentia, et ideo dulciter inuenta.

uERS. 42.---uidebunt recti et letabuntur.   Ecce quo Psalmista tendat, ad hoc, scilicet ut ostendat quod boni per misericordiam Dei exaltantur, ut mali per superbiam conteruntur.

uERS. 43.---Quis sapiens et custodiet hec?  Conclusio, quasi diceret, quia pauperem adiuuat Dominus, ergo: Quis est sapiens? Misericordias. Quod de errore liberat, etc., usque ad et iniquus os suum oppilat.



PSALMUS CuII.

uERS. 1.---Canticum psalmi.  Ex postremis partibus duorum, etc., usque ad ut complerentur eloquia prophetarum.  Hic plura eadem que supra, etc., usque ad et bene iunguntur, que nullatenus repugnant.  In primo agitur de fuga  Dauid, etc., usque ad Canticum ad diuinas res, Psalmus ad actuales operas.

uERS. 2.---Paratum.  Sextus psalmus de duabus naturis in Christo. Paratum cor meum. Primo Christus gratias agit, quia suscipiens passionem surrexit in gloriam. Secundo, que salus sit facta omni terre, ibi, Ut liberentur.

uERS. 7.---Ut liberentur.  Secunda pars, que salus sit facta omni terre super quam gloria, hic etiam humilitas humanitatis et potentia maiestatis ostenditur.

Saluum fac. Ut liberentur in futuro, hic salua eos, ne cadant. uel, se petit saluari in resurrectione, ut fideles liberentur, qui tali signo deitatem eius senserunt. Quasi, ut cantem et psallam, Saluum  me fac in resurrectione dextera tua, id est per uerbum, qui est brachium Patris, ut sic liberentur dilecti tui. Ordo uerborum conuersus est. Dicit enim: Saluum me fac et exaudi, et saluum me fac.

uERS. 8.---Exsultabo.  uel exaltabor, supra letabor, hic uero exaltabor, quod satis conuenit, quia de exaltatione est letitia. Et loquitur hic Christus in persona Ecclesie.

uERS. 9.---Et Ephraim.  Ephraim meus est, id est, mea est fructificatio, que est susceptio capitis mei. Hec fructificatio est ex eo quod caput suscepit me, uel ego caput.  uel Ephraim, id est, fructificatio, est susceptio capitis mei, quia dum spineam coronam caput meum suscepit, ultra omnes fructificauit: totum enim Christus lucratus est  mundum.

uERS. 11.---Quis deducit me in ciuitatem munitam.  Sicut homo, querit Christus, ut respondeat; negat hoc ab homine posse fieri. Ciuitas, infernus quem nullus poterat aperire. Idumee gentes, quibus post resurrectionem innotuit: hec a sola deitate poterant fieri.

uERS. 12.---Repulisti nos, et non exibis.  Pluraliter dicit nos, quia hic Christus cum membris patitur supra, singulariter dicendo, deducet me. Horum omnium expositiones require in nono psalmo.



PSALMUS CuIII.

uERS. 1.---In finem, Psalmus.  Prophetia de Christo, etc., usque ad et que de Iuda expressa sunt, ut illud: Et episcopatum eius accipiat  alter.

 Quintus eorum qui latius de passione agunt.

uERS. 2.---Deus laudem.  Monet Iude malitiam declinare, etc., usque ad Christus ergo secundum quod homo orans ad Patrem ait: Quia os peccatoris.  Decora diuersitas, quia iniqui non tacent uituperium.

uERS. 3.---Gratis.  Sicut piis per se placet equitas, sic impiis iniquitas.

uERS. 4.---Pro eo ut me.  Plus nocent, in membris detrahentes Christo, quia animas crediturorum interficiunt, quam qui carnem eius mox resurrecturam peremerunt.

 uERS. 5.---Et posuerunt aduersum.  Sex differentie sunt, etc., usque ad quod est bonum pro malo, quod et Deus iudex facit.  Tribus modis omne peccatum contrahitur, etc., usque ad quod Christus orans pro Iudeis fecit.

uERS. 6.---Constitue super.  Secunda pars, ubi incipit prophetare, que pro impietate recipiant. Supra de pluribus, etc., usque ad quorum personam Iudas gessit. Constitue super eum peccatorem. Sicut de Iuda, ita de eis.

uERS. 7.---Cum iudicatur exeat condemnatus. Quia in nequitia permanentes thesaurizant sibi iram. Oratio in peccatum: quia non fit per mediatorem.

uERS. 8.---Dies pauci. Secundum regnum, quod  post non diu stetit. Episcopatum, id est Christum  accepit populus gentium.

uERS. 9.---Filii orphani: amisso, quasi patre, regno; uel patre Deo. Uxor, id est plebs. uidue, amisso regno.

uERS. 10.---Transferatur, ut in captiuitate factum est. Mendicent, sub regibus gentium.

uERS. 11.---Omnem substantiam eius, id est, uitam, singula peccati puniens; debita eorum non dimittuntur, quia in solo Christo dimittuntur. Et alieni, id est, diabolus et angeli eius. Diripiant labore eius, Quia non thesaurizant in celo.

uERS. 12.---Et non sit illi, etc. Id est, adiutor non est ei, cui Christus deest. Nec sit qui misereatur. Non dico ad temporalia, habenda, sed eterna.

 uERS. 13.---Fiant nati eius in interitum sempiternum. Ideo quia manserunt in generatione una, id est, quia non regenerati fuerunt. Et deleatur nomen. Id est, Ierusalem terrene, que seruit cum filiis suis que prophetas interfecit.

uERS. 15.---Et dispereat de terra uiuentium, id est Ecclesia. Memoria eorum, quia cum essent rami naturales, facti sunt.

uERS. 16.---Pro eo quod non est recordatus. Penitendo.

Facere misericordiam. Supra membra Christi.

uERS. 18.---Maledictionem, et ueniet ei: et noluit benedictionem.  Peccata modo delectant, sed dicuntur maledictio, quia tormenta parant.

uERS. 19.---Quo operitur. uidetur dicere hic,  etc., usque ad semper sit paratus, unde hic ait semper precingitur.

uERS. 20.---Apud Dominum.  Specialiter Christo detrahunt, qui dicunt non esse ex Patre, uel minorem Patre. Mala aduersus animam. Dicentes, non potuisse surgere, cum uellet.

uERS. 21.---Et tu, Domine.  Tertia pars, ubi precatur, etc., usque ad adiuua me, secundum hominem. Propter nomen tuum. Nullis enim operum etc., usque ad quia suauis est misericordia tua.

uERS. 22.---Quia egenus et pauper.  Egestas et paupertas Christi est infirmitas, ex qua crucifixus est.

 uERS. 23.---Sicut umbra cum declinat ablatus sum.  Sicut ex umbra declinante fit nox, sic ex mortali carne fit mors.

uERS. 24.---Immutata est.  Immutata est ergo caro Christi, etc., usque ad quia iehsu nondum fuit glorificatus. Propter oleum, id est, spiritualem gratiam, unde Christus dicitur.

uERS. 25.---Mouerunt capita.  Furiosi commotione capitis minantur.  Mouerunt capita, quia uiderunt pendere in cruce, sed nondum quando caro immutata.

uERS. 26.---Adiuua me, Domine.  Rogat ut homo, prestat ut Deus.

uERS. 27.---Manus tua hec.  Christus hec manus, et est uerbum apud Deum et fecit eam, dum uerbum caro factum est. Erat enim sine  tempore secundum diuinitatem, et facta est in tempore secundum carnem.

uERS. 28.---Maledicent illi et tu benedices. Una est maledictio malorum Deus, cum benedicit, facit quod dicit.

uERS. 29.---Sicut diploide, etc. Alii interpretantur pro diploide, duplex pallium, id est, confundantur intus et foris, id est, coram Deo, et hominibus.

uERS. 30.---Nimis in ore meo. Solet poni nimis, pro plus quam debet, sed et pro ualde. In medio.  Id est, in communi, uel in corde.

uERS. 31.---Quia astitit a dextris pauperis. Diabolus a dextris Iude, etc., usque ad sed ut animam  saluaret a persequentibus.



PSALMUS CIX.

uERS. 1.---Psalmus Dauid.  Psalmus iste septimus, etc., usque ad quidquid in utroque Testamento continetur.  Propheta hortatur Christo subiici. Primo refert propheta uerba Patris de Filio, etc., usque ad hoc humanitatis.

Dixit Dominus.  More nostro, ut homo instruatur. Dominus Domino. Personas discerne, et unam naturam, et potentiam accipe. Sede. Post laborem quiesce, et conregna, secundum quod homo. A dextris meis. In potioribus meis bonis et occultis, donec regnes manifestus. Et hoc est, donec ponam inimicos tuos, etc.  Sede, non solum in alto, ut excelsis domineris, sed etiam in occulto, etc.,  usque ad si non uidet quod credit. Scabellum pedum tuorum: a similitudine, ubi et plena notatur subiectio. Per pedes stabilitas eterna: hoc quotidie in conuersis.

uERS. 2.---uirgam uirtutis. Incipit autem ex Sion, id est, ex Iudeis regnum Christi, unde subdit, uirgam uirtutis, etc. Ex Sion. Non de illo regno Christi loquitur propheta, etc., usque ad et remissio peccatorum per omnes gentes, incipientibus a Ierosolyma.

uERS. 3.---Tecum principium.  Secundo indicat Pater naturam Diuinitatis, etc., usque ad quando in resurrectione erunt splendidi, ut angeli Dei.   Iam dominatur, iam uirtus; sed in die specialis uirtutis, etc., usque ad qualiter Pater cum eo principium. Hoc tunc, sed nunc. Ex utero, id est, ut ex secreta et occulta substantia mea, etc., usque ad qui se offerat, unde sequitur, Iurauit, etc.  uel Tecum principium: hoc Pater; quasi, hoc tibi tribuo plus quam alii, quia Filius per naturam.  uel ex persona prophete potest accipi loquentis, etc., usque ad cum Spiritu sancto, qui sanctos splendificat.

uERS. 4.---Iurauit Dominus.  Tertio agit propheta de humanitate Christi, etc., usque ad hinc constat transire uictimas secundum ordinem Aaron. Non penitebit eum: tu es sacerdos, in eternum.  In Deum nulla cadit penitentia: scit enim  quid agat, nec mutat consilium, sed uerbo penitentie mutatio rerum aliter quam sperabat euenientium significatur. Quomodo enim cum aliquid penitet te fecisse, doles factum quod fecisti.

uERS. 5.---Reges  Qui uolunt, uel uolebant delere nomen Christi.

uERS. 6.---Conquassabit, id est infirmos reddidit, etc., usque ad et nunc iudicabit in gentibus, ut ruinas, non erectos impleat. Iudicabit in nationibus.  Quasi reges frangit pro superbia: populos iudicat propter communia peccata: utrosque ut humilientur ad conuersionem. uel,

uERS. 7.---De torrente.  De transitoria passione et turbulenta. In uia, qua itur ad aliam mansionem.

 Exaltabit caput. Unde: Propter hoc exaltauit illum, et dedit Deus illi nomen, quod est super omne nomen, ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu Christus est in gloria Dei Patris.



PSALMUS CX.

Alleluia.  Primus psalmus per omnes litteras alphabeti, etc., usque ad tertio eosdem redemptos asserit, et Nouum Testamentum mansurum, ibi Redemptionem.

uERS. 1.---Confitebor.  Non est hic confessio peccatorum, sed laudis: illa luget, hec gaudet: illa uulnus medico ostendit, hec de sanitate gratias agit. In concilio. Non temere, sed ex ratione, scilicet  pro eternis, sicut omnes iusti.  In concilio iustorum. Hic nunquam inter omnes iustos ubi sunt misti mali, sed iam uidentur in futura societate psallere spe rapti ad superna. In concilio, quod est, quando cum Domino iudicant. In congregatione, quando de toto collecti.

uERS. 2.---Magna opera. Hec est materia et causa confessionis. Magna sunt opera Domini, quod de impio facit pium. Exquisita.  Cui nichil simile, dum sinit diabolum seuire, etc., usque ad non: Iustitia enim eius manet seculum seculi. In omnes uoluntates.  Nihil superat uoluntatem Dei, qui et si uult, ut non pecces, non tamen prohibet. Si uult parcere penitenti, uult et impenitentem punire;  ita de homine semper Deus implet suam uoluntatem, quia nichil facit homo, de quo non operetur Deus, quod uult.

uERS. 3.---Confessio et magnificentia opus eius.  Quasi confitebor, quia magna sunt opera Domini. Quelibet etiam opera sunt magna, si in eis uideatur intentio et uoluntas, que est confessio peccatorum, et magnificentia bonorum operum: et iustitia, id est, merces, que iuste datur.

uERS. 4.---Memoriam fecit.  Secundo dicit fideles copioso munere satiatos, promittens aduentum Domini, ut hereditas auide queratur.  Memoriam fecit mirabilium suorum. Hunc humilians et hunc exaltans, etc., usque ad quid in futura glorificatus accipiet?

 uERS. 5.---Escam dedit.  Facit confessionem et magnificentiam, etc., usque ad ut omnia impleantur. Memor erit, etc.  Nec totum dedit, qui pignus dedit, etc., usque ad per compungentes passionis angustias intrant.

uERS. 6.---uirtutem operum.  uirtus operum est, quod ceci uident, etc. Que fecit nota Christiano populo. Ut det illis hereditatem, hec fuit intentio miraculorum, ut crederent.

uERS. 7.---Ut det illis hereditatem gentium.  Quasi, licet illis det hereditatem, tamen multa patientur. Opera manuum eius.  Id est, uirtutis. ueritas, dum conuersis promissa restituit: Iudicium, quod impiis minatur.  ueritas, quam sancti martyres tenent, pro qua et iudicantur  hic; et iudicium, quo in futuro iudicabunt eos a quibus hic iudicantur.  Opera manuum eius ueritas et iudicium. Teneatur ueritas ab his qui iudicantur, etc., usque ad hic est hereditas Noui Testamenti.

uERS. 8.---Fidelia omnia mandata.  Quia seruant seruantes se, non sunt mendacia. Confirmata. Non in cassum missa, ut uerba humana: Facta non tantum dicta, in ueritate, quia omnia complentur.

In equitate.  Quia omnia cum libra iustitie.

uERS. 9, 10.---Redemptionem misit.  Tertio, redemptos asserit, et Testamentum Nouum eterna gratia consecratum, uel. Nomen eius: initium sapientie.  Id est Filius, qui in humanitate sanctus,  potentia deitatis terribilis. Ametur ergo aduocatus, timeatur iudex, ne sis negligens, ne desperes.

Timor Domini.  Metus iudicii ianua est conuersionis, si addatur discretio dilectionis. Laudatio eius manet. Intentio psalmi unde alleluia prescribitur, a laude incepit, in laude finit, populus fidelis a diabolo liberatus gratias agens, expressit, quid et hic faciendum sit deuotis, et in celo peragendum, hic quia liberat, ibi quia coronat.



PSALMUS CXI.

Alleluia reuersionis.  Aggeus et Zacarias longe post Dauid fuerunt, etc., usque ad eternaliter solidetur.  Perfectio huius edificii, etc., usque  ad tanquam a captiuitate liberati et hilares de bonis que habent.

uERS. 1.---Beatus uir.  Ostendit hic Psalmista post liberationem, etc., usque ad tertio impiis aduersa prouenire asserit. Qui timet Dominum. Timor mundi miseros facit, sed timor Dei ea appetere facit, per que homo beatus est. In mandatis. Hoc timor Dei, ut uelit. Et non ait faciet, etc., usque ad et terrena inhabitatio deprimit sensum multa cogitantem.

uERS. 2.---Potens.  Ecce premia illius beati. Semen eius. Id est, merces boni operis; Erit potens in terra, non hac, ubi derisui, sed celesti. uel etiam hic in isto tempore, quo minus uidetur. Semen, opera misericordie unde messis eterna. Potens, quia re minima, etiam ut magna, regnum celorum  emitur. Generatio. Non carnis sed imitationis. uel opera rectorum. Recti sunt, qui non resistunt Patri emendanti, et credunt promittenti, non credunt perisse opera sua, cum non eis temporaliter retribuitur. Sunt enim qui bona illa agunt, mercedem hic a Deo sperantes, uel hominibus placere uolentes, quod non beatus uir: et tamen,

uERS. 3.---Gloria et diuitie in domo eius. Id est, in cordis secreto, ubi habitat cum spe uite eterne, ubi diuitie sancte, et gloria eterna reponuntur. Iustitia. Hec est gloria eius, he diuitie eius, quam tamen habet a Deo. Manet in seculum. Quasi non temporaliter beatus.

uERS. 4.---Exortum est.  Secundo agit de aduentu Domini, etc., usque ad ut eam firmis allegationibus  et assertionibus in iudicio premuniat. uel,

uERS. 5.---Miseretur.  Qui dat egentibus, Commodat, qui mutuum prestat, post tantumdem recepturus.

uERS. 7, 8.---Paratum cor eius sperare in Domino, confirmatum est cor eius, manet, etc.  Patet itaque, quod hic non sua querit, sed que sunt Christi, labores patienter sustinet, promissa fidenter exspectat.  uel, si quis mala minatur, non timet, sed paratum.

uERS. 9.---Dispersit. Sperat non timere, quia dispersit. Dedit pauperibus.  Ecce iste emebat quod non uidebat, sed ille thesaurum in celo seruabat, qui esurire et sitire in pauperibus dignatur in terris. Iustitia eius manet in seculum seculi.   Sua dedit, et iuste et pie uixit, uel, qui dat sua, iustitiam operatur. Cornu eius exaltabitur in gloria. Quia hic humilis, ibi potestatem habebit.

uERS. 10---Peccator uidebit.  Tertio contraria impiis prouenire asserit. Bonis beatorum hortatur, malis inimicorum terret, et est iste psalmus institutorius fidelium.

Irascetur, dentibus suis fremet et tabescet, desiderium peccatorum peribit, dicens: Quid nobis profuit superbia et diuitiarum iactantia? 



PSALMUS CXII.

Alleluia  Quia merito laudandus, qui merito humilitatis gentes assumit, titulum psalmi exponit.  Alleluia enim, ut diximus, interpretatur laudate Dominum, qualiter et psalmus incipit.

uERS. 1.---Laudate.  Primo monet Propheta deuotos, ut laudent iugiter, et ubique predicent. Secundo ipse facit, quod monet alios, id est, laudat Deum ibi: Quis sicut Dominus ? Ad laudem ergo monens ostendit, qui et quem, et quandiu, et ubi, et quare laudent, dicit. Pueri. Non sensu, sed malitia, maxime superbia, id est, humiles, unde, Nolite pueri effici sensibus, sed malitia paruuli estote, ut mentibus perfecti sitis.  Laudate Dominum, pueri, simplices et puri, qui debent laudare.

uERS. 2.---Sit nomen.  Ecce dixit, qui, et quem laudare debeant, deinde subdit: Quandiu laudandus sit, scilicet semper. Sit nomen Domini:  ne ad horam putetis me imperare laudem, etc., usque ad per gentes carnales, per celos spirituales.

uERS. 3.---A solis ortu.  Hic dicit quod ubique debeat laudari.

uERS. 4.---Super celos.  Apostolos, per quos regnat in gentibus, et est; ideo ad laudes inuito, quia super omnes est regnaturus.

uERS. 5.---Quis sicut.  Secundo ipse facit, quod alios monet, ut et facto alios doceat. Quis? Nullus qui per se possit. In altis, etc. Angelis et sanctis: et licet altus, non despicit humiles.

uERS. 6.---Humilia. Hi sunt qui dono eius alti fiunt, et in eis sedet. Respicit, humiles singulos. In terra, sanctos quos ita respicit, sicut e conuerso odit superbos.

 uERS. 7.---Suscitans a terra: de labore corporis. De stercore, erigitur cui carnis uitia non dominantur.

uERS. 9.---Qui habitare.  Exponit, ubi suscitat et erigit, etc., usque ad de mammona iniquitatis per opera misericordie. Sterilem.  Scilicet, Saram, id est, Ecclesiam gentilem, que prius sterilis fuit, unde per Saram significatur. Eam, inquam, facit habitare in domo, id est, in Ecclesia Iudeorum, inter ipsos Iudeos, ut in lapide angulari duo parietes coniungantur, et fiat unum ouile. Filiorum.  Ex persona quorum hec dicuntur, etc., usque ad cum sciam me esse sine filiis, et uiduam.



PSALMUS CXIII.

 Alleluia.  Item hic alleluia ex alio negotio ponitur, etc., usque ad ut in psalmi expositione clarescit.

uERS. 1.---In exitu.  Hic non narrantur preterita; sed futura predicuntur, quia in illis gestis futura signabantur: et ideo non omnia hic dicuntur, que ibi gesta, sed quedam aliter, ne putetur preterita recolere.  Primo dicit Propheta, que mira dederit Deus Hebreis in figura, et Christianis in spiritu. Secundo interrogat quare hec facta sunt ibi, Quid est tibi mare? Tertio inania simulacra gentium reprobat, et religionem Dei commendat, ibi, Simulacra gentium.

In exitu. Quasi cum Isrel, id est, domus Iacob, de Aegypto, id est populo barbaro exiret.

 Barbaro.  Barbaro lingua est, que Deum non laudat.

uERS. 2.---Facta est.  Sicut ille populus, cum exiret de Aegypto, etc., usque ad possunt resistere uitiis, et hoc.

uERS. 3.---uidit mare, id est, peccatores seculi. Iordanis, qui uariis desideriis rapiunt homines in magnum mare, id est, huius seculi amaricantem malitiam; sed hec in aduentu Domini cessant, quasi conuersa retrorsum.

Mare uidit.  Hoc hic aliter dicitur, quam factum est. Ibi legitur stetisse ab ea parte, qua aque desuper fluebant, nec ibi quidquam dicitur de gestientibus montibus, sed tam ibi facta quam hic dicta figure sunt.

 uERS. 4.---Arietes.  Qui cornibus utriusque, etc., usque ad omnem scientiam aduersus Christum se erigentem. Colles.  A colendo, mediocres: non enim hec ad litteram; unde et per mare, et Iordanem, id est, per antiqua facta, hec signari non ambigas, que hodie spiritualiter fiunt.

uERS. 5.---Quid est tibi.  Secundo interrogat quare hec, ut excitet admirationem. Et soluit: A facie Domini.

uERS. 7.---A facie.  Una duobus responsio, quia unus auctor, et secula fecit obstupescere, et sua, id est, montes et colles gaudere: Christo enim apparente moti sunt homines a sua superstitione ad cultum Dei.

A facie Dei Iacob. Et quasi quereret, quis est Dominus?  Deus Iacob non recens; qui facit eos luctari.

uERS. 8.---Qui conuertit petram.  Dura corda Iudeorum, ad aquam baptismi.

Rupem. Gentiles, ut et ipsi emanent irriguos fontes predicationis.

 Id est, se prius durum, cum ignoraretur, etc., usque ad omnibus credentibus inundaret, dicens: Si quis sitit, ueniat ad me, et bibat.

uERS. 1.---Non nobis.  Cum dixit Deum bona dare, etc., usque ad ueritas, dum premia restituit, uel impios punit. Ideo, Da.

uERS. 2.---Nequando: hoc sepe impii imputant bonis afflictis.

Misericordia. , id est, reparatione.

ueritate, id est, promissione impleta.

 Ubi est Deus.  Hoc solent dicere gentes, que habent uisibiles deos: quia inuisibilem Deum colimus.

uERS. 3.---In celo. , id est, Christo homine, secundum illud: Deus erat in Christo mundum sibi reconcilians. uel, in celo,  id est, potens super omnes creaturas.

Omnia quecunque uoluit fecit. Per quod omnipotens apparet.

uERS. 4.---Simulacra gentium.  Tertio, inania simulacra probat, et religio Dei quam sit utilis ostendit. Et est hic perfecta demonstratio in uituperatione et laude.  Ostensa potentia ueri Dei ex operibus, transit ad deos gentium uisibiles. Argentum.  Sed quia Deus hoc fecit, inquit, Opera  manuum hominum, hoc uenerantur quod inde fecerunt, materiam enim creauit Deus; sed stultitia hominum formam addidit.

uERS. 5.---Os habent.  Manu sunt formata, etc., usque ad et seruierunt creature potius quam creatori.

uERS. 7.---Non clamabunt.  Post loqui  hoc commune addit, etc., usque ad et carens uita sensuque simulacrum.

uERS. 8.---Similes illis.  uide erubescibilem culturam, dum ait, similes, quod uere sunt; uel similes se eis intelligant.

uERS. 9.---Domus Isrel.  Hic ostendit Christiane religionis utilitatem.

uERS. 10.---Domus Aaron.  Ne autem uideatur maioribus iam res, que inferioribus est  spes, addit, Domus Aaron.

uERS. 12.---Memor.  Ut conuerteret, et conuersos per eumdem benedixit.

uERS. 14.---Super uos.  Quia creuit numerus magistrorum.

Super filios. Quia creuit etiam numerus sequacium. Ergo uos utrique, patres et filii, benedicti estis Domino, qui uos fecit celum in maioribus, et terram in minoribus; uel fecit omnem creaturam.

uERS. 15.---Benedicti uos a Domino.  Qui optauit supra benedici, iam confisus dicit, Benedicti, quod ad Deum pertinet, ut ei seruiatis. uere Domino, quia etiam celum celi, id est, Christus est ad honorem Domini; uel,

uERS. 16.---Celum celi, id est, empyreum, dedit  Domino Christo, secundum quod homo. Terram autem. Istam inferiorem dedit. Filiis hominum. Ut in ea se purificent uel populum predicatoribus; unde: Sicut misit me Pater, et ego mittam uos .

Celum celi.  Dicit eos quorum mentes, etc., usque ad quem infirmi sine adminiculo adhuc uidere non possunt.

uERS. 17.---Neque omnes qui descendunt.  uel non omnes qui descendunt; quia et sancti descenderunt, sed non in inferiori.



PSALMUS CXIu.

Alleluia. Hic titulus sepe iteratur, quia laudatio Dei, et dignitas est operum, et pretium laborum, id est, meritum est et premium.  Propheta de fouea peccatorum liberatus, et in petra constitutus,  primo gratias agit quia exauditus est, et contra omnia pericula se inuocasse dicit.

Psalmus iste est consolatio fidelium contra dolores seculi.

uERS. 1.---Dilexi.  Dicit hoc ouis que errauerat, filius reuersus, huius seculi peregrinus.

 Dilexi. Non propter temporalia bona mihi data, ut infideles, sed quoniam, etc. Diligitur Deus et ab infidelibus quia bona dat; unde: Confitebor tibi cum benefeceris ei . Diligitur perfecte, eum animus aduersis non mouetur, sed spe accenditur: quem modum post exponit, dilexi. Non quia me regem fecit, prospera dedit, sed quia orationem audit in angustiis.

uERS. 2.---Et in diebus meis.  Scilicet mee miserie, quos mihi feci peccando, qui sunt pleni laboris et doloris, id est, uetuste putredinis.

Inuocabo. Quod non est sine fide; unde Apostolus: Quomodo inuocabunt in quem non crediderunt?  Dum ergo ait, inuocabunt, notat quod non est otiosus dilector. In quibus, Circumdederunt me, etc. uel, in diebus salutis, id est tempore plenitudinis; unde: Ecce nunc tempus acceptabile, etc. .

uERS. 3.---Dolores.  Peccata, unde dolor et mors anime; uel, eterna, hec in inferno erit. Pericula inferni.  Suffusus enim carnali uoluptate, non animaduerti mala me circumdantia.

uERS. 4.---Tribulationem et dolorem.  Quasi, illa prius me circumdederunt, sed post inueni tribulationem  et dolorem, id est, afflictionem exteriorem esse utilem.

uERS. 5.---O Domine, libera.  Secundo item clamat, ut liberatus ueniat ad requiem. Misericors Dominus.  Quia primo inclinauit aurem mihi et me uocauit.

Iustus. Quia flagellat iterum. Miseretur. Quia recipit ad beatitudinem. Nec tam amarum debet esse quod flagellat, quam dulce quod recipit, quia Dominus custodit paruulos, quos grandes querit heredes.

uERS. 7.---Conuertere.  Non meritis uel uiribus tuis, sed quia Dominus benefecit tibi.

uERS. 8.---De morte oculos.  Mors est infidelitas; unde: Dimitte mortuos sepelire mortuos suos; et iterum: Non mortui laudabunt te, Domine .

 uERS. 9.---Placebo.  Dixit, etc., usque ad et hoc in regione uiuorum, qui uiuunt eternaliter.



PSALMUS CXu.

Alleluia. uoce laudis congrue pretitulatur hic psalmus, quia in hoc psalmo uerba sunt martyrum, qui confessione uiguerunt et premia Dei consecuti sunt.

uERS. 10.---Credidi, etc.  Primo memorantur beneficia Dei, quibus quid dignum redderent cum dubitent, occurrit calix passionis, qui a Deo datur. Secundo, seruos se dicunt, et filios ancille, id est Ecclesie, ibi: O Domine, quia ego, etc. uerus et congruus ordo, prius credere, post loqui: ne nondum credens audeat loqui, sed fidem sequatur confessio. Ne uero confessio uiribus hominis detur, dicit  proprium hominis quod mendax: quod non facile sciret, nisi excessu mentis ad superna uectus esset. Magnum enim est si quis se imprudentem attendit. Et cum homo nichil boni proprium habeat, quid retribuendum? Credidi.  Non ait: Credidi et locutus sum, quia non tantum credidit cetera que fides exigit, sed et simul cum illis credidit, et quod premium loquendo sperare, et quod penam tacendo timere deberet; unde loquendi quidem amor ex premio immittitur, et necessitas ex pena indicitur. Propter quod. Non enim perfecte credit, qui quod credit non loquitur; piger est ille seruus, uel timidus, sed fidelis: quod accepit, impendit, et lucratur, et ideo intrat in gaudium Domini sui, dicentis: Euge,  serue bone et fidelis, intra in gaudium Domini tui .

uERS. 11.---In excessu meo. uel, exstasi mea.  Et dicitur hic exstasis, etc., usque ad quod est omnis homo mendax.

uERS. 12.---Quid retribuam Domino. ? Territus iste respicit infirmitatem suam, et uidet non esse presumendum de se. Ex se enim homo mendax, ut et Petrus, dum presumpsit, inuentus est mendax: sed uirtus Dei est, si non credit. Quod uidens iste factum in se gratia Dei, subdit, que retribuit mihi. Non ait, pro omnibus que tribuit. Que igitur precesserunt hominis bona, ut omnium donorum Dei non tributio, sed retributio uocari possit? Que precesserant nisi peccata? Retribuit ergo Deus hominibus  bona pro malis, passus pro eis, cum homines retribuunt mala pro bonis.

uERS. 13.---Calicem salutaris.  Passionem a simili, etc., usque ad quod post dicitur.

 Calicem, quia sub mensura bibitur. Unde, Fidelis Deus, qui non patitur uos tentari supra id quod potestis . Salutaris, quia in eternam salutem propitiatur.

uERS. 15.---Pretiosa in conspectu Domini mors sanctorum eius.  Qui prior passus est, dat imitari passiones suas; et ideo: Pretiosa in conspectu Domini mors sanctorum eius. Emit eam sanguine quem pro eis fudit, ne dubitarent pro eo mori. Hoc ergo pretio comparatus, confitetur conditionem suam: O Domine, quia ego, etc.

 uERS. 16.---O Domine, quia, etc.  Secundo seruos se dicunt, et filios Ecclesie, quia non est locus ueri sacrificii extra catholicam Ecclesiam, ne quis hereticorum martyrium Deo placere putet. O Domine. Admiratur se talia accepisse, qualia Dominus pro mundi redemptione. Et ut augeat admirationem repetit: Ego seruus tuus. Filius ancille.  Ierusalem celestis, libere a peccatis, ancille iustitie. Qui autem sunt preter Ecclesiam, non sunt filii ancille, etsi seruos se dicunt  et martyres, ut heretici. Filius ancille, Non schismaticus. uel ut ancilla, non sibi, sed Domino; ita et ego in morte mea aliquos tibi parturiam, sicut et in uita.

uERS. 17.---Dirupisti uincula mea.  uirtute  martyrii uincula peccatorum rumpuntur, quia omnia sanguine abluuntur. Hic uersus tante uirtutis a quibusdam creditur, ut peccata homini dimittantur, si in fine uite trina confessione dicatur.

 Qui pretiosa. O Domine, tibi sacrificabo; loquens Deo, affirmat, quod supra dixerat.

Sacrificabo.  Et quia dirupisti, tibi sacrificabo, ut gratus, Hostiam laudis. Sic quod:

uERS. 18, 19.---uota mea reddam. Non ubique, sed, in atriis, id est, in catholica Ecclesia, non hereticorum. Domus Domini. Que sit, ostendit.

In conspectu omnis populi.  Publice debet laudari, qui pro omnibus pati uoluit, ut plures edificentur. uota mea reddam. Meipsum, qui sum imago  Dei que reddenda est Deo, etc., usque ad et apertius hic nominat Ierusalem.  Sed ne quis putet per Ierusalem Iudeos solos significari, qui hoc nomine gloriantur, audiat sequentem Psalmum: Laudate Dominum, omnes gentes. Hec sunt atria Domini, ille enim populus.



PSALMUS CXuI.

Alleluia.  Breuis psalmus, omnium primus atomus, id est sine diuisione: pro sui enim breuitate non recipit diuisionem, sed omnes compendio sue locutionis superat, et est quasi punctus psalmorum, unde diuerse species formantur. Mira uariatio contra tedium salutaria dicere, modo paucis, modo late.

uERS. 1.---Laudate Dominum, omnes gentes.  Ne qui pretereantur de toto orbe.  Et  hec sunt atria illa domus Domini, et ille omnis populus, unde in precedenti psalmo egit. Non soli Iudei  dico laudate eum. Et collaudate.  ut sit in unum redacta omnium laudatio quod est catholice Ecclesie.

uERS. 2.---Confirmata.  Quia quod per prophetas promisit, aduentu Christi compleuit; et firmauit misericordiam, ut nunquam moueatur, quia qui dedit, custodit. Manet in eternum.  Siue in eis que promisit piis, siue in eis que minatur impiis.



PSALMUS CXuII.

Alleluia.  Quintus psalmus de primo aduentu, multis figuris decoratus, habet uersus unifines, quosdam unius principii, quosdam intercalares et huiusmodi ornatus. Fidelis populus peccato  solutus, etc., usque ad Benedictus qui.

uERS. 2.---Dicat nunc.  Ut ego uos, ita uos inuicem monete; uel, dicat, id est, confiteatur.

Quoniam in seculum. Ecce quatuor uersus unifines.

uERS. 5.---De tribulatione.  Exemplum de se ponit, ut alios ad misericordiam inuitet.

uERS. 6.---Dominus mihi adiutor.  Idem in duobus principium.

uERS. 7.---Despiciam. Alias uidebo.  Hic, ut tutior et cautior fiam. Inimicos meos. Damnandos.

uERS. 8.---Bonum est.  Secundo, in solo Deo dicit confidendum, per quem inimicitias gentium euadit, et ad ueram uitam uenit.

uERS. 9.---In principibus.  Angelis, etc.,  usque ad qui eos pro modo eorum bonos facit.

uERS. 10.---Omnes gentes.  Ecce unde liberat de occulta uel aperta tribulatione, uel non permittendo cadere, uel, a casu reuelando.

uERS. 11.---Circumdantes, etc.  Quasi reddens causam unde tanta potest superare, dicit quid primo in capite passus sit.

uERS. 12.---Circumdederunt me, etc.  Quod ab ignorantibus gestum est, mystica subtilitate predicit Spiritus sanctus. Nescientes Iudei rem omnium fecerunt, et nobis dulciorem, passione Deum, sicut apes dum sibi putant reponere, aliis mel faciunt. Et exarserunt. uel hoc melius de Ecclesia accipitur. Post passionem namque Domini contra Ecclesiam gentium et Iudei exarserunt sicut ignis in  spinis peccatorum. Ea enim, id est peccata, in fideli populo igne persecutionis cremauerunt, cui uolentes officere, profecerunt. Quia ultus. Dum conuersi, exstincta in eis malitia, populo Christiano sociati sunt; uel, cum in fine iudicati, iudicium ueritatis sine misericordia sensuri sunt.

uERS. 13.---Impulsus, etc.  Ut quando boni dantur penis, ut a fide cadant, et Dominus suscepit.  Quia tam non cadit cui Dominus est fortitudo et laudatio quam non cadit Dominus: illi uero cadunt, qui sibi uolunt esse fortitudo et laudatio.

Impulsus euersus sum, etc. Postquam ostendit quod liberat non permittendo cadere, ostendit etiam quod liberat a casu releuando.

uERS. 14.---Factus est mihi in salutem.   Non fit, quod non erat sibi; sed illis salus est conuersis, quod non erat auersis.

uERS. 17.---Non moriar.  Dicit Ecclesia, ut putat persecutor strage funerum posse se delere nomen Christianum, cum potius augeat.

uERS. 18.---Castigans.  Cur autem tanta pertulit, indicat: Castigans, quidquid faciunt, castigatio est Domini. Nihil sibi uindicent, morti non datur, cuius uitia purgantur.  Sepe pater per nequam seruos emendat filios, cum illis penam, his preparet hereditatem. Que sit autem hereditas, hinc potest cognosci: Aperite portas. Quid intus? Ingressus confitebor.

uERS. 19.---Aperite.  Tertio portas Ierusalem aperiri sibi cupit, ubi dicit et de angulari  lapide. Aperite, o prophete, qui portatis claues regni celorum. Portas.  Per has portas doctrine ingressi uere laudant; extra Ecclesiam catholicam non est laus Dei.  He omnes porte ducunt ad unam, que est Christus, per quam iusti intrant in celum; unde: Ego sum ostium, per quod si quis introierit, saluus erit . Et alibi: Nemo uenit ad Patrem, nisi per me .  Ecce de utroque seculo mentionem fecit: et quia hec porta Christus apparuit, confitebor tibi, letus gratias agens, quia exaudisti in aduentu Filii; priores enim iusti aduentum petebant. Portas iustitie. Id est, portas mortis, etc., usque ad id est, per eam ad uitam.

 uERS. 22.---Aedificantes.  Soli Iudei Deum colentes edificabant, aliis per idololatriam destructis; sed non perfecerunt, quia Christum contempserunt.

uERS. 23.---A Domino factum. uel, A Domino factum est ei, secundum aliam litteram.  Id est, ad honorem Patris.

uERS. 24.---Hec est dies. Hic est annus iubileus, figuraliter sub lege obseruatus, qui dicitur remittens, uel initians, quia tunc serui manumittebantur, possessiones dominis restituebantur: et nos hac die a seruitute peccati redempti sumus, quibus est hereditas restituta eterna.  Hec est dies. Etsi omnes fecit, hanc singulariter qua Dominus uenit, in qua conuenit letari, quia diabolus ius perdidit, homo reuixit; et quia hoc est,

 uERS. 25.---O Domine, saluum, etc. Ecce desiderium magne petitionis. Saluum, de clade seculi. Prosperare, ut dolores isti uertantur in eterna gaudia.

uERS. 26.---Benedictus, etc.  Quarto frequentari atria Dei suadet, de aduentu Christi gaudens.  Maledictus ergo qui uenit in nomine suo, etc., usque ad qui erit maledictus.  Benedictus. Laus de aduentu, et o reliqui Christiani, nos maiores quasi sacerdotes benediximus uobis, quod multum prodest, quia benediximus uobis de domo Domini.

De domo.  Id est, Ecclesia catholica, etc., usque ad quia leta confessio post beneficia.

uERS. 27.---Constituite diem.  Magni, qui excedunt, qui mente uerbum Deum apud Deum contingunt, etc., usque ad id est, ad eterna gaudia attingat.

 Diem solemnem. In ueteri lege  Pascha, Pentecoste, scenophegia, tres precipue solemnitates, in quibus preceptum ut nemo uacuus in conspectu Domini appareret. uacuus est, qui in se Christum non habet, qui est fundamentum, quod nemo mutare ualet. Inde est quod illis tribus solemnitatibus fidelis populus nummum offert manuali oblatione, interiorem significans. In nummo enim nomen et imago regis. Quisque ergo spiritualiter nummum offerat, ut nomen regis, id est Christi, in se habeat, a Christo Christianus dictus; et imaginem, id est animam, lumine uultus eius insignitam Deo exibeat. Cornu altaris.  uel per altare intelligitur sacramentum corporis et sanguinis, etc., usque ad non habebit uitam eternam.

 uel, altare intelligitur mens hominis; unde in lege preceptum fuit  fieri altare quadrangulum et concauum: ideo quadrangulum, quia mens humana quatuor uirtutibus muniri debet, prudentia, iustitia, fortitudine, temperantia; eadem debet esse concaua ad recipiendum uerbum Dei atque ignem dilectionis. Tumor enim infusa repellit; unde in Leuitico preceptum est  uesiculam gutturis et plumam proiici, quando turtur uel columba offertur. uesicula inflationem superbie significat; plume, inanes inquisitiones sublimium; hec ergo proiice, ut sis altare concauum.

uERS. 28.---Deus meus es tu. Et ut apertius dicamus, istorum uerborum hic est sensus: Non sufficiat in terra iste dies festus, quo agnus occisus est:  sed constituatur in frequentationibus quousque perueniatur mentibus exaltatis ad interiorem eius deitatem, ubi laudes cantabimus ita: Deus meus es tu, etc. Itaque, sicut cepit laudem, ita terminat.

uERS. 29.---Confitemini Domino. Ab initio quod deseruimus, in finem quo redimus, non est salubrius aliquid, quod delectet, quam laus Dei



PSALMUS CXuIII.

Expositionem huius psalmi, ut ualde prolixam, omittimus. uide Ambrosii, Cassiodori, Augustini Enarrationes in psalmos, e quibus ad uerbum expressa est glossa ordinaria in hunc locum.



PSALMUS CXIX.

uERS. 1.---Canticum graduum.  Beatitudinem,  quam superior psalmus unita uarietate cantauit, etc., usque ad his ergo gradibus inoffenso pede mentis ascenditur atque descenditur.  Canticum graduum. Graduum nomen ambiguum apud nos, etc., usque ad et altitudinem deitatis ipsius. Primus gradus, a malis seculi exire, et uniuerse uanitati renuntiare.  Initium profectus est carnalia uitia relinquere et Domino supplicare; unde in ueteri lege, quando emebatur mancipium gentile, radebantur ungues eius et capilli tondebantur . Quia oportet uanitatem quaque exuere, ut Dei obsequio mancipetur. Hic ab renuntiatione seculi quibusdam gradibus meritorum ad perfectam et eternam peruenitur caritatem, que in summo locata est.

Ad Dominum cum tribularer.  Primo, ascendere  incipiens, quia multos inuenit obsidentes, a linguis eorum petit liberari: secundo, de permistione malorum conqueritur, Hei mihi.

uERS. 2.---Domine, libera, etc. Cum incipit homo ascendere, id est, cum cogitat proficere, contempto seculo, soli herens Deo, incipit pati linguas aduersantium, id est detrahentium, et  quasi consulendo a salute auertentium: has qui non patitur, nondum proficere conatur. Ascensurus ergo primo contra eas precatur: Domine, libera animam meam a labiis iniquis.

uERS. 3.---Quid detur tibi, etc.  More nimis cogitantis hesitat, et querit remedium. Quid tibi detur, aut quid apponatur? Duo uerba posuit, dari et apponi; sagitte dantur in arma, carbones  apponuntur quasi in consolationem.

uERS. 4.---Sagitte.  uerbis Dei sagittatur cor, etc., usque ad ut sit purus locus edificio Dei.

uERS. 5.---Heu mihi.  Secundo de incolatu, et permistione malorum conqueritur. Acceptis sagittis et carbonibus, factus triticum, nondum est in horreo, sed in area ubi multa palea premitur; uidens ergo multa mala, que ante non uiderat clamat: Hei mihi. Nulli homini apparent mali, nisi factus sit bonus; Cum enim creuit herba, et fructum fecit, apparuerunt zizania. Prolongatus. Etsi breue tempus, desiderio nimis longum uidetur. Cedar.  Filius Ismelis, unde Saraceni descenderunt, qui uerius ab Agar dicerentur Agareni: sed a Sara, digniori et libera sibi nomen uindicauerunt, quorum uterque in  tabernaculis legitur habitasse. Tabernacula Ismel recte Cedar dicta sunt: Cedar ad Ismel pertinet.  Isaac ergo, etc., usque ad si nunc mali a bonis non possunt separari, ferendi sunt.



PSALMUS CXX.

uERS. 1.---Canticum graduum.  Secundus gradus petere diuinam defensionem, cui nichil posse obuiare monstratur.  Cui enim de mundo exeunti pericula occurrunt, exposcere debet diuinum auxilium, etc., usque ad Talis est iste, qui oculos ad Deum leuat.  Primo leuat oculos et orat: secundo quod orauit affirmat, ostendens uirtutem auxilii impetrati.

Leuaui oculos.  Qui quasi inclinatus clamauit,  iam respirans, oculos ad intercessores sanctos leuat.

uERS. 3.---Neque dormitet.  Si dormit in te fides, dormit in te Christus.

 Dicitur hoc humana consuetudine; ut quando fessus custos dormitat, furtum patitur.

uERS. 4.--- Ecce non dormitabit. Dormitat Christus, etc., usque ad sed ne adhuc putes hoc de aliquo hominum, subdit, Dominus custodit.

Qui custodit Isrel.  Qui non potest uidere faciem, etc., usque ad et huic non dormit Christus.

uERS. 5.---Dominus custodit.  Secunda pars, ubi quod orauerat affirmat. Et quasi quis quereret, Quis est ille custos? subdit, Dominus custodit, etc.  Non sine causa est, etc., usque ad dilectio Dei scilicet, et proximi.

 uERS. 6.---Per diem sol non uret te, neque luna per noctem, etc.  Deus est sol, etc., usque ad uel luna, id est Ecclesia, non permittet uri nocte tribulationis.  uel per diem accipiuntur prospera, etc., usque ad ita nunc in prosperis et in aduersis nos seruat.

uERS. 7.---Dominus custodiat introitum tuum.  Cuncta concludit, bonis initiis bonos exitus adiungat.  Dominus custodiat introitum tuum. Intrantes custodit, etc., usque ad iam in eternum nichil nocebit.



PSALMUS CXXI.

uERS. 1.---Canticum graduum.  Tertius gradus. Magnum gaudium; in Ecclesia pura mente uersari, atque digne Deo in hac peregrinatione militare: unde suspiramus ad celestem Ierusalem, ad  quam duabus alis dilectionis leuamur.

Letatus sum in his, etc. Primo gaudet se monitum ire ad Ierusalem, ubi sancti securi et cum Domino iudicabunt. Secundo, ascensurus optat abundantiam pacis: Rogate que ad pacem, etc.

uERS. 4.---Testimonium Isrel.  Id est, in quibus cognoscitur quod uere sunt Isrel. Quando enim grana sunt cum paleis, totum palea putatur; sed cum separabuntur, tunc erit testimonium Isrel.

uERS. 5.---Sedes.  Id est iusti, in quibus Deus sedet, etc., usque ad caueant ergo sibi omnes interrogandi.

uERS. 6.---Rogate.  Secunda pars, ubi loquitur ad iudices, optans eis abundantiam pacis, quam amore fratrum predicauit. Diligentibus.   Qui amat in alio bonum, quod ipse non potest habere, imputatur ei quasi haberet; unde: Si caritas non habet quod det, det calicem aque; et tantum imputatur ei quantum Zacheo multa . Impar facultas, sed non impar caritas.

uERS. 7.---Fiat pax.  Charitas est uirtus fortis ut mors, etc., usque ad subdit: Propter fratres meos.

In turribus.  Id est in excelsis tuis. Pauci sunt iudices, sed multi ad singulos pertinebunt, quos recipient in eterna tabernacula, et tunc erit abundantia in turribus; Deus autem est tota eorum abundantia, tam recipientium quam receptorum.

uERS. 9.---Propter domum Domini Dei. uel sic legas  ut hic uersus sit expositio precedentis. Quasi, loquebar pacem de te, propter proximos et fratres, scilicet: Quesiui bona tibi propter domum Domini Dei nostri. Sententia horum uerborum non mutatur. Tibi. O tu, celestis Ierusalem, quia domus Dei es, et ita in hoc quod te diligo, Deum diligo.



PSALMUS CXXII.

Canticum graduum.  Quartus gradus, inter quaslibet angustias constanter de Domino esse presumendum, donec misertus exaudiat. Qui supra ad montes, nunc ad Deum oculos leuat.

uERS. 1.---Ad te leuaui.  Primo uox tribulatorum Deum respicientium, non ad alia patrocinia; secundo, precatur misericordiam contra insultantes.  Ad te leuaui. Quo leuaret, nisi quo ascendens  tendebat? non se attendit iste, ut superbus, qui sibi placet: nam qui sibi displicet, hic talis Deo placet; et cui Deus placet, ipse sibi displicet. Leuaui. Ascensus ergo est in affectu, etc., usque ad sed qui peregrinatur et desiderat patriam.

uERS. 2.---Ecce sicut oculi, etc.  Seruus leuat oculos in manus Domini, quando eget uel quando uapulat, quia utrumque in Domini potestate. Sicut oculi ancille.  Seruus est populus; Dominus, Christus; Ancilla, Ecclesia; domina, Dei uirtus, et Dei sapientia. Et si iam filii et amici per gratiam, serui tamen sumus per creaturam, quia omnis creatura Deo seruit.  Dat similitudinem de seruo et ancilla, domino et domina, ne femineus et debilior sexus se exceptum putet.

 uERS. 3.---Miserere.  Secunda pars, ubi precatur misericordiam contra insultantes. Seruus qui uapulat, leuatis oculis ad Deum, erumpit in necessariam uocem: Miserere.

Repleti sumus. Ut cum dicitur. Quid credis, insane, uides quod credis? Reuersus est ne aliquis ab inferis, et retulit tibi quid ibi agitur? Ecce, quod ego amo, uideo et fruor.



PSALMUS CXXIII.

uERS. 1.---Nisi quia.  Primo sancti martyres memores quanta euaserunt, soli misericordie ascribunt; secundo, gratias agunt, quod liberati.

uERS. 3.---Forte uiuos deglutissent nos. uiuunt qui sciunt idolum nichil esse. Mortui sunt, qui illud putant aliquid esse. Ergo mortui absorbentur, qui  putant malum faciendum quod faciunt; uiui autem, qui quidem sciunt malum esse quod faciunt, sed persecutione superati in societatem transeunt impiorum, et Deo huius uite dulcedinem preferunt, sicut quidam qui timore mortis idolis sacrificauerunt.  Attende etiam quod Petrus, id est Ecclesia, absorbet multos, sed non uiuos. Cui dicitur: Macta et manduca.  Nullum enim manducat, id est, membris inserit, nisi mactatum, id est, renuntiantem diabolo. Mactatur ergo in malo, sed uiuificatur in bono, qui manducatur a Petro. E contra accidit illi quem deglutit diabolus.

uERS. 4.---Aqua.  Peccator populus : que aqua torrens fluit  cum impetu, sed cito transit; unde subdit: torrentem. ---Forsitan ponunt Latini, ut possunt, pro Greco dubitationis loco, quod intelligibilius dicitur: putas, pertransit anima nostra? id est, magnitudo periculi uix sinit hoc credi.

uERS. 5.---Aquam intolerabilem.  Sine substantia, ut sunt uitia, et peccata, et dulcedo huius uite, etc., usque ad prodigumque filium longa necessitate confectum ad patrem reduceret.

uERS. 6.---Benedictus Dominus.  Secunda pars, ubi sancti gratias agunt quod liberati et quod laqueus contritus.

uERS. 7.---Anima nostra.  uel, sicut aliquo faciente strepitum magnum, etc., usque ad que est quasi laqueus. uenantium.  uenantes sunt  persequentes, esca in muscipula, dulcedo huius uite. Laqueus contritus.  Occisis martyribus, non restat dulcedo uite, qua possint iterum capi: sed ipsi non simul contriti sunt, imo liberati. Contritus.  Quasi diceret: quia ferreus erat; non ruptus, ut stupa, tanta fortitudo passionis, tanta potentia liberantis.



PSAMUS CXXIu.

uERS. 1.---Canticum.  Sextus gradus, confidentia fidelissimi Christiani solidissimis montibus comparatur, quam habet in Domino, ne zelet felices in hoc seculo. Qui confidunt.  Hic psalmus docet, etc., usque ad qui sunt isti? qualis est ista Ierusalem? breuiter describit.

uERS. 2.---Montes in circuitu, id est, angeli, prophete,  apostoli sunt murus eius: unde Isaias: Et erit in ea murus, et antemurale ; sed ne in montibus remaneas, addit, et Dominus in circuitu. Ne ergo sit spes in montibus, sed in uertice montium: unde Isaias: Erit in nouissimis diebus mons in uertice , etc. Qui confidunt.  Primo asserit, etc., usque ad quia et multi sunt, et unum sunt. Mons Sion.  Christus, in quo fundata est Ecclesia: Mons ille ad litteram, in fine seculi commouebitur.

uERS. 3.---uirgam peccatorum.  Dominantur enim aliquando propter disciplinam bonorum, sed hoc non semper erit, ut hic aperte dicit propheta: et ideo non deficiunt iusti, quia sciunt tempus futurum, quo Christus in claritate sua apparens, congregabit  ante se omnes gentes, et diuidet eas sicut pastor diuidit hedos ab ouibus, ouesque ponet a dextris, hedos a sinistris. Sortem.  Id est, iustos sorte electos, uel qui sunt sors et hereditas Dei.

uERS. 4.---Benefac, Domine.  Secunda pars, ubi confirmato populo, precatur quod scit futurum ut bonis prosperitas, malis uindicta ueniat.

uERS. 5.---Declinantes autem.  Pari etiam sententia pereunt, qui declinant iussa principis, et qui opera mala uelle contendunt; deficientes, cum cogentibus deficere. Pax super Isrel.  Uno nomine patria hereditas dicitur que est Christus. Ipse enim est pax nostra, qui fecit utraque unum, qui pacem supra pacem dabit nobis.



PSALMUS CXXu.


uERS. 1.---Canticum graduum.  Septimus gradus in figura ueteris Testamenti per uenturum Christum, reuersionem de captiuitate, quasi de Babylonia prophetat: unde iam consolatio, et seminatio ut plus metatur.  Redempti sanguine Christi et conuersi a captiuitate, hec cantant, dum peregrini, gementes in uia. Sion est Ierusalem in angelis eterna, in hominibus captiua. In conuertendo.  Primum magnitudo facti, cum magnitudine gaudii ostenditur: secundo precatur conuersionem a captiuitate adhuc futura, ibi, Conuerte, Domine. In conuertendo.  uel, cum conuerterit, etc., usque ad conuerte, Domine, captiuitatem nostram. Sicut.  Non semper ad similitudinem ponitur, sed  ad proprietatem, ut hic; unde etiam dicitur: Fecit ut iustus, quod uere est, ita facti fiunt isti sicut consolati, id est, gauisi sunt, ut consolationem accipientes in resurrectione Christi, qui precessit ut consequamur.

uERS. 2.---Os nostrum.  Cordis arcanum, ubi primum gaudia, que post officio lingue erumpunt.  Os nostrum. Cordis, inde procedit malum bonum, quod nos mundat, uel inquinat; unde non: Quod procedit de ore, inquinat . Non de ore carnis, sed cordis. Non enim si nominas furta et alia mala, immundus es: sed dum cogitas, et si sileas. Inter gentes.  Non gentes, quia non omnes credunt. Magnificauit, quia uident eos etiam uirtutes operari; firmum testimonium ab aduersario.   Et uere magnificauit, ne dubites de uerbis gentium.

uERS. 4.---Conuerte, Domine.  Secunda pars. Precatur conuersionem, que futura est, in qua fiet seminatio spe gaudii.  Auentus Domini redemptione predicta, precantur iterum peccata sua dimitti. In generali remissione gaudent, et sibi ueniam precantur. Conuerte, Domine, Captiuitatem nostram.  Nulla ad litteram in diebus Dauid, sed sub diabolo mundus captiuus, etc., usque ad non ideo desistendum, quia qui seminat in lacrymis.  Austrum Hierosolymam uocat, etc., usque ad ut cogantur, et torrentis instar iter faciant.

uERS. 5.---In lacrymis.  Spiritualis seminatio semper in lacrymis, unde: Beati qui lugent. Qui  uero seminant in carne, cum letitia seminant: sed post fletus: quia extrema gaudii luctus occupat.  Zacheus, Ecce dimidium, etc., usque ad: Qui dederit calicem aque frigide, non perdet mercedem .

uERS. 6.---Euntes.  Prouectu melioris uite. Mittentes, ante se premittentes in illo seculo. Sua, non de rapina, sed de proprio labore; uenientes, ad iudicium. Hoc commune omnium, sed ad gaudium non nisi boni ueniunt. Et flebant.  Quia miseri erant, etc., usque ad optat multos esse egros.



PSALMUS CXXuI.

uERS. 1.---Canticum graduum Salomonis.  Octauus gradus, etc., usque ad et in se lapide angulari Ecclesiam de duobus parietibus Iudeorum et  gentium construxit.  Hic additur Salomonis, quia is edificauit templum, in figura pacifici Christi, qui edificauit Ecclesiam de duobus parietibus. Ne ergo acciperes illum Salomonem, ait, Nisi Dominus edificauerit. In hoc spes ponenda, sed in nullo hominum: quia et ille Salomon cecidit qui templum edificauit.  Primo, monet quomodo ascendentes se habere debeant, scilicet discant quod edificatio et custodia non nisi a Deo est. Et exaltatio in futuro non est nisi post humiliationem. Secundo, dicit que sit hereditas, et quomodo collecta, ibi, Ecce hereditas. Nisi Dominus.  Quasi diceret: iam uenit iehsu, de captiuitate reduxit: iam ciuitas edificatur Ierusalem; sed discant ascendentes, quod edificatio et custodia non nisi a Deo, et exaltatio  non nisi post humiliationem in futuro; etsi enim leti de gratia Noui Testamenti, tamen in tanto munere non est presumendum alicui. Domum.  Ad hanc ascendit omnis, qui proficit: cadit ab hac omnis, qui deficit; amando Deum ascendis, amando seculum cadis. Sunt enim ista cantica amantium, et quodam desiderio sancto flagrantium. Laborauerunt.  Omnes in hac edificatione laborant, qui in Ecclesia predicant uerbum Dei. Ciuitatem.  De domo ad ciuitatem transit, ut nec in singulis, nec in minuta collectione fit presumptio. Et quamuis domus et ciuitas secundum metaphoram, que de diuersis inducitur, sint diuersa: una tamen est Ecclesia, quam utraque significat.

 uERS. 2.---Ante lucem.  Si surgitis antequam lux surgat; lux est Christus, post quem surgendum est, non ante; ut ille facit, qui se ei preponit: uolens hic esse altus, ubi ille humilis fuit: ut et filii Zebedei: sed resurrectio, id est, exaltatio sequitur sessionem, id est humiliationem, ut lux nostra Christus post mortem surrexit altus. Sederitis. Sessio aliquando significat honorem iudicandi, hic autem humiliationem. Manducatis panem doloris.  Manducat panem doloris, qui gemit in hac peregrinatione, id est, in ualle plorationis de afflictione se reficit, dicens: Facte sunt mihi lacryme mee panes die ac nocte . Somnum.  Mortem temporalem, in qua secura pausatio.

uERS. 3.---Ecce hereditas.  Secundo, que  hereditas et quomodo collecta. Quasi diceret, dilecti post somnum surgent. Fructus uentris.  uenter Ecclesie, etc., usque ad quia omnes acquisiuit per obedientiam passionis, unde postula a me, et dabo tibi gentes hereditatem tuam .

uERS. 4.---Sicut sagitte.  Sed unde facta est tanta hereditas, quia potens Dominus, dum fortiter sagittas, apostolos, de arcu sacre Scripture excussit, usque ad fines terre peruenerunt ille excusse, sic sunt autem filii excussorum, quomodo illi excussi. Filii excussorum.  Filii apostolorum; quibus dictum est, Excutite puluerem de pedibus uestris . Sed ita uidentur, etc., usque ad qui manu Dei missi sunt usque ad fines terre.



PSALMUS CXXuII.


uERS. 1.---Canticum graduum.  Nonus gradus est, ut pacificus caste timeatur, qui solus exaltat, custodit, edificat. Primo bona timentis enumerat; secundo optat bona timentis. Beati omne qui timent Dominum. Sciendum quatuor esse timores, etc., usque ad de quo hic dicit Propheta: Beati omnes qui timent Dominum.

uERS. 2.---Labores manuum.  Et nota quod a pluribus cepit dicens: Beati: sed quia omnes unum sunt in Christo singulariter, sequitur, Labores manuum tuarum.  Labores fructuum dicit, cum deberet dicere: Fructum laborum; sed quia et labores cum gaudio sumuntur propter spem, et ipsi iucundant, et modo sunt cibus; sed iucundior  eorum fructus erit, quando sancti uenient cum exsultatione portantes manipulos suos.

uERS. 3.---Uxor tua.  Etsi hoc ad litteram accipi posset, etc., usque ad ad Nouum Testamentum pertinet.  uel per uxorem intelligitur Ecclesia, et dirigitur sermo ad Christum, cum dicitur tua et tui; nec tamen mutatur uox, uel persona propter unitatem capitis et corporis. Unus enim homo Christus, caput est, et corpus, et in capite quisque fidelium hoc habet.

uERS. 4.---Benedicetur.  Ubi benedictio est, omnia bona confluunt ad gaudium suauitatis.

Benedicetur.  Secunda pars, ubi ex pietate postulat benedici timentes, optat hic bona timenti, que, scilicet non sunt malis communia.

 uERS. 5.---uel, Dominus.  Iudeorum, Ex Sion, etc., usque ad quod non ita possunt.



PSALMUS CXXuIII.

uERS. 1.---Canticum graduum.  Decimus gradus, ut qui caste timet, pro eo omnia ferat, quod nunc expedit Ecclesie inter malos.

Sepe expugnauerunt.  Mali, etsi audiunt uerbum Dei, etc., usque ad quod tot malos ferant.  Ostendens primo que tulerit, consolatur infirmos. Secundo agit de reprobatione persequentium, ibi, Dominus iustus. Sepe expugnauerunt. Quasi: O filii, nolite mirari ad ista, etc., usque ad quia crescit Ecclesia in aduersis.

uERS. 2.---Etenim non potuerunt mihi.   Scilicet preualere, ut me traherent in consensum peccati.

uERS. 3.---Supra dorsum.  Quod mali nequeunt publice omnibus, occulte singulis tentant suadere, ut qui a facie uenientes uiderentur a tergo non sentiantur. Prolongauerunt iniquitatem. Alias, longe a me fecerunt iniustitiam suam.  Qui etsi mali cum bonis in seculo, si etiam in Ecclesia sint: ne quis tamen putet iniquitatem iuxta iustitiam, etsi eos porto, tamen longe est a me eorum iniquitas, ne quis ergo timeat mistos sibi malos, qui longe sunt.

Dominus iustus.  Secunda pars, ubi agit de reprobatione persequentium.

uERS. 4.---Qui oderunt Sion.  Quam non tantum manifesti persecutores, sed etiam qui ficte  intrant, oderunt. Qui enim nolunt obseruare uerbum Dei, oderunt Ecclesiam.

Fiant sicut fenum tectorum.  Feno tectorum mali comparantur, etc., usque ad sed in neutro fructus est malis.

 Ante omnes herbas arescere scirpus dicitur, etc., usque ad quasi uiriditatis speciem amittit, etc.

uERS. 6.---Quod priusquam euellatur.  Nondum finiti sunt in iudicio Dei, et iam non habent succum uiriditatis.

uERS. 8.---Et non dixerunt.  Mos inter Hebreos erat ut uiator operantibus benediceret: unde hic dicitur e contrario, quia inaniter operantibus benedictio nulla datur.

 Et non dixerunt. Quos non colligent angeli, quibus non predicauerunt apostoli. Et hoc est quod ait:

 Et non dixerunt, etc. Maxime Iudeis, mos erat quibuscunque operantibus dicere: Benedictio Domini super uos. Benediximus uobis in nomine, etc.  Bonis benedicunt, non in suo, sed in nomine Domini: a quo omnia, non ab eis.



PSALMUS CXXIX.

uERS. 1.---Canticum graduum.  Undecimus gradus, etc., usque ad ponitur leta conclusio cum certitudine uenie, ibi, Speret Isrel in Domino.

De profundis.  Qui sentit se in profundo, etc., usque ad sicut dicit Scriptura: Peccator, cum uenerit  in profundum uitiorum, contemnit.

uERS. 3.---Quis sustinebit.  Quia prope omnis humana uita peccatis circumlatratur, omnisque conscientia suis cogitationibus accusatur. Non est castum cor, quod presumit de iustitia sua. Presumat ergo de Dei misericordia, Quia apud eum propitiatio, unde subdit:

uERS. 4.---Quia apud te propitiatio est. Quasi: Qua spe clamas? Quia est in te misericordia quod ita ait: uel ita iunge.

 Nullus potest sustinere, etc., usque ad una ergo est spes: Quia apud te propitiatio est, etc., Propter legem tuam,  legem misericordie sustinui, etc., usque ad et hanc legem dedisti in ipsa necessitate.

 uERS. 6.---Matutina.  Speret uigilia matutina, qui non aliud a Deo quam immortalitatem speret. A custodia matutina, etc., usque ad inde in lege caput et cauda hostie Domino offerebantur. Speret Isrel in Domino.  Secunda pars, ubi leta conclusio: Securus de se, predicat, ut semper sperent in Domino. Quasi sicut anima sperauit, similiter speret Isrel.

uERS. 8.---Et ipse redimet Isrel ex omnibus iniquitatibus eius.  Hic dixit iam quid sit facturus ille, quem dixit misericordem et copiosum.



PSALMUS CXXX.

uERS. 1.---Canticum graduum.  Duodecimus gradus est humilitas, quam intus et extra hic  se habere ostendit. Ad humilitatem ergo monet.

Domine, non est.  Primo proponens se humilem, penam inducit non humili; secundo, suo exemplo ad spem monet. Ostendens ergo se humilem intus et extra, ait. Neque ambulaui.  Non fui superbus, nolui quasi in mirabilibus, etc., usque ad: Quanto maior es, humilia te in omnibus.

uERS. 2.---Si non humiliter sentiebam.  Nutritus in lacte (quod est uerbum caro factum ut sic crescerem ad panem angelorum, ad uerbum quod apud Deum, sed non.

Exaltaui, ut heretici. Qui si utcunque aliquid ceperint, uel uisi sunt capere, inde superbiunt; et cum adhuc teneri super matrem sint, et portentur manibus, ut crescant, qui portati fuerunt in utero  ut nascerentur: a lacte ante tempus separantur, unde exstinguntur.

Ita retributio.  Obstringit se maledicto, etc., usque ad sic reuelabit Deus quod aliter sapit, quia superbis resistit, humilibus dat gratiam.

Sicut ablactatus est. Sicut enim quinque tempora narrantur, etc., usque ad quia Deus erat homo; sed non mutatus in hominem.

uERS. 3.---Speret Isrel.  Secunda pars, ubi concludit suo exemplo ceteros monens.



PSALMUS CXXXI.

uERS. 1.---Canticum graduum.  In tredecimo gradu iam humilis et mansuetus, etc., usque ad unde in Isaia: Super quem requiescet Spiritus meus,  nisi super humilem et quietum, et trementem sermones meos?

Memento, Domine, Dauid et omnis.  Primo ostendens uotum edificandi domum, precatur ut impleat. Secundo, ostendit domum edificatam, ibi, Ecce audi. Tertio, dicit promissiones Dei factas edificate Sion, ibi, Iurauit Dominus. uolens ergo edificare domum Domino, ait in persona totius Christi capitis: O Domine, etc. Dauid.  Ad litteram, mansuetus, ut Sauli malum pro malo non redderet.

Sicut iurauit et uotum uouit. Id est, ut impleat quod promisit: nemo presumat uiribus suis reddere quod uouit. uouit autem Ecclesia in mansuetudine, ut sit domus Dei, quo nichil gratius potest Deo offerri. Domus autem est, si sua non querit, sed de  communi gaudet: de propriis fiunt mala, unde ait: Si introiero. Sciebat se proprio impediri, ne fiat locus Dei.

uERS. 3.---Si introiero usque donec inueniam locum Domino. Littera suspenditur, et est aposiopesis, ac si diceret: Si hoc uel illud fecero, nunquam de cetero mihi credatur. Quasi iurauit Dauid Domino: Si introiero in tabernaculum domus mee, etc.  uel ex persona Christi ab illo loco: Si introiero in tabernaculum domus mee, scilicet, celestis habitationis. Tabernaculum est celestis habitatio. Si ascendero, etc., ad dexteram Patris, ubi lectus, id est requies et finis laborum.

uERS. 4.---Sumnum, requies mortis triduane,  Deinde aliis uerbis idem repetit. Et palpebris meis dormitationem. Et requiem temporibus meis donec Ecclesia sancta predicatione sit fundata. Aposiopesis est quasi, non amplius credatur mihi.

Et palpebris.  Est qui non dormit, sed dormitat: modo retrahitur a terrenis, modo illo reuoluitur, crebro inclinat caput.

uERS. 5.---Et requiem. A requie temporum somnus uenit ad oculos quia dormituris tempora incipiunt. Cum ergo incipit delectare ad peccatum aliquid temporale, grauantur tempora, sed ne des te illi delectationi, et somnus non uenit ad oculos, ista cogitatione, si quasi confricans frontem excutis somnum.

Inueniam:  dicit, quia diu quesiuit.

 Locum Domino: in se querebat, qui super humilem et quietum requiescit. Locus autem Dei est, si suas deserit res; uel saltem, si se non amat, sed Deum.

Tabernaculum.  Adhuc gemimus. In domo laudabimus, quia gemitus est peregrinantium; laudatio iam in patria commorantium. Deo Iacob. Dicit soluisse, sicut supra dixit promisisse.

uERS. 6.---Ecce audiuimus. (CASS. Secunda pars ubi ostenditur edificata domus, et ubi et precatur qui exaltentur, et ne Iudei sint penitus alieni. Eam in Ephrata,  uel eam, etc., usque ad ubi erant uepres idololatrie.

 Ecce audi, scilicet Dominum nasciturum in Ephrata Bethlehem, ubi natus est Dominus: auditum  est nasci in Bethlehem, sed propter fidem gentium in campis sylue compertus est.

uERS. 7.---Introibimus.  Nos quoque perseuerando in militia nostra tamen introiuimus  in tabernaculum eius, Dei Iacob: ad hanc domum pertinet, qui aliis tanquam uiuis lapidibus caritate compaginatus est. Intrat ergo qui diligit, et qui intrat, domus Dei efficitur. In loco. Domus Dei est, ubi debet adorari: preter quam non audit Deus ad uitam eternam. Ille ad domum pertinet, qui est caritate compaginatus aliis. uel locus in quo stant pedes domus Domini, Christus est, in quo perseuerant.

uERS. 8.---Surge.  Et dicitur, qui dicit, Dormiui conturbatus: Surge a morte, in requiem  tuam, ut iam non conturberis, quia mors ultra non dominabitur.

uERS. 9.---Sacerdotes.  Accipit eosdem sacerdotes et sanctos, scilicet omnes fideles. uel, per sacerdotes, significat prelatos Ecclesie; per sanctos, subiectos fideles. Arcam ergo, quam surgere precatus erat, per partes Ecclesie distinguit.

Sacerdotes, ut in ueteri Testamento sacerdotes diuersis ornamentis, ita euangelici sacerdotes diuersis uirtutibus adornantur: hec sunt ornamenta, que Deus exigit. Que enim legales pontifices in uestibus gestabant, illa euangelici sacerdotes in cordibus habere debent.

uERS. 10.---Propter Dauid seruum.  Memento:  Et bene dico propter Dauid, quia iurauit Dominus Dauid.

Propter: deinde ex persona ipsius Dauid rogantis Deum Patrem.

 Quia enim Christus a Iudeis faciem auertit ad gentes, rogatur Pater propter reliquias, ut salue fiant, quod in apostolis et in aliis multis impletum est. Et ait: propter Dauid, ac si diceret: Mei etiam memento, ut propter me Iudeos funditus non repellas.

uERS. 11.---Iurauit.  Tertia pars, ubi dicit promissiones Dei factas edificate Sion, id est Ecclesie. Et loquitur Dauid in sua uel in totius Christi persona. Et non frustrabitur  non penitebit.  Peniteri dicitur Deus, etc., usque ad in  enim facis quia erraueras: ille facit, et liberat. De fructu uentris tui. Poterat dicere ex fructu femoris tui, etc., usque ad quia quos Dauid temporaliter rexit, Christus spiritualiter.

uERS. 12.---Si custodierint.  Meritum uidentur facere, etc., usque ad hoc non mutatur. Et filii eorum.  Si custodierint testamentum. Sedebunt super sedem tuam, id est, participes erunt tue beatitudinis: Ut sicut es regie potestatis, ita et ipsi, pro modo suo, et hoc, Usque in seculum seculi, id est in eternum.

uERS. 14.---Hec requies mea.  Sic amat nos Deus, ut dicat se requiescere, si nos requiescimus in illo.

uERS. 15.---uiduam.  uidua est anima,  que se intelligit desertam omni auxilio, nisi solius Dei. Panibus. Deus est panis, qui in carne se lac fecit.

uERS. 16.---Sacerdotes eius. uel distinguendum inter sacerdotes et sanctos, sicut supra. Et est, Sacerdotes eius, id est, prelatos, Induam salutari, id est Christo, id est, ut honesti sint ad docendum. Et sancti, id est subditi. Exsultatione exsultabunt de Christo.

Exsultatione exsultabunt.  Quia induti sunt salutari, etc., usque ad qui habitat in eo, ergo, secure exaltauit.

uERS. 17.---Cornu Dauid, paraui lucernam Christo.  Ecclesie altitudo spiritualis, etc., usque ad ante Christi mortem et resurrectionem.

 uERS. 18.---Induam confusione, etc.  Hoc faciet Filius, cui omne iudicium datum. Sed nota Patrem, qui hic loquitur, facere quod Filius facit.



PSALMUS CXXXII.

uERS. 1.---Canticum graduum.  Quartus decimus gradus: Charitas que facit fratres habitare in unum, unde benedictio et uita. Ecce quam bonum. Et est hic psalmus atomus, etc., usque ad hic ergo uir iustus de cohabitatione fratrum exsultans ait: Ecce quam. Ecce quam.  Iste uersus toto orbe notissimus, ut tuba Spiritus Sancti diuisos congregauit: monasteria plurima peperit.  Ecce. Quasi plus ostensione, quam lingua explicetur. Habitare in  unum.  Hoc de omnibus Christianis, sed proprie conuenit monasteriis, a quibus tamen ad ceteros benedictio descendit, ut etiam illis fratribus de Iudea, de quibus dicitur. Erat illis cor unum, et anima una.

uERS. 2.---Sicut unguentum.  Oleum sacerdotale, etc., usque ad perfecte uirtutis odorem perficit. Barbam.  Ecce determinatio, id est in apostolos et alios primitiuos sanctos, qui primo fide certauerunt, sed uinci non potuerunt, quia iam caput passum precesserunt. Aaron. Sacerdos, qui se ipsum obtulit, etc., usque ad sed uinci non potuerunt. Ab illis. In oram.  uel per oram, que est finis uestis, etc., usque ad subditos usque concordie utilitas peruenit.

uERS. 3.---Sicut ros.  Ros tenuis aqua, unde terra germinat, et significat gratiam, qua peccatores conuertuntur. Hermon.  ad litteram mons trans Iordanem, etc., usque ad ceteri assumuntur, qui in unum corde sunt.



PSALMUS CXXXIII.

uERS. 1.---Canticum graduum.  Quintus decimus gradus: Charitas seculi. Et est hic tertius psalmus de caritate Dei, de qua hic agit, sicut supra de caritate proximi. Non quod alia gratia sit qua diligitur Deus, et alia qua proximus. Sed quia diuersos actus habet gratia, et diuersa diliguntur ea. Monet ergo ad diligendum Deum. Primo, inuitat pluraliter benedicere Deum; secundo, optat benedici, ibi, Benedicat.

Ecce, demonstrantis est. Et quibus faciat hanc demonstrationem, determinat, uos serui Domini.

Statis. Seruorum est, non sedere in domo domini. uel, de eisdem intelligitur: Et per domum, intelligitur Ecclesia, per atria, latitudo caritatis. In caritate enim, que extenditur usque ad inimicos, latitudo est, in odio angustia. Quasi diceret, uos benedicite, qui statis, id est perseueratis, In domo Domini, id est in Ecclesiis; et qui statis, In atriis domus Dei nostri, id est in latitudine caritatis, ubi nullus angustiatur.

uERS. 2.---Extollite manus uestras. Sicut Moyses manus suas leuauit pugnante populo Isrel contra Amalec, Extollite dico, in sancta: ut intentione eternum bonum operemini, aliter enim non ualet.

 Benedicat te Dominus. Secunda pars, ubi optat benedici fideles. Quasi diceret, benedicite, et ut hoc possitis, Benedicat te Dominus, benedictione que est ex Sion. Qui potest, quia ipse est, qui fecit celum et terram.  Benedicat. Supra hortatur plures benedicere Deum, ipse uero unum benedicit tantum, quia, etsi plures sint, tamen in unum sunt, et unitati conuenit benedictio. Unde unus in piscina sanabatur, qui prior descendebat. Esto ergo in uno, et ad te perueniet benedictio.



PSALMUS CXXXIu.

uERS. 1.---Alleluia.  Post gradus, qui ducunt ad eternitatem componitur alleluia, ut Ecclesia fruatur laudibus Dei cui tale munus paratum est.  Laudate. Primo demonstratiua oratione monet, etc., usque ad qui et quare laudare debeant subdit: Laudate, serui.

uERS. 3.---Laudate Dominum, etc.  Si omnia laudantur, quia bona, etc., usque ad in quibus totum semen Isrel intelligitur, tota Ecclesia cogitatur.

Psallite nomini eius, id est, laudate eum, eo quod id fecit, quod res sui nominis exigit, cum se incarnatum dedit hominibus gustari.

uERS. 4.---Iacob.  Luctator interpretatur, et significat illos qui contra spirituales nequitias luctantur. Isrel in possessionem. Ad litteram. Ceteras gentes sub angelis custodiendas Dominus posuit: Iacob sibi elegit, quem ut agrum coleret, seminaret, possideret, seruaret.

 uERS. 6.---Omnia quecunque.  Quasi diceret: Magnus est in essentia, magnus in operibus, etc., usque ad sed spiritus hominis ignoratur, unde ecce dicitur.

uERS. 7.---Qui producit uentos de thesauris suis. Qui percussit primogenita.  Fides unde incipimus, qua uiua proficit homo in melius, Aegyptus afflictio: quicunque ergo affligit Ecclesiam, et scandala facit, etsi Christianus dicitur, perdit fidem.

Ab extremo. Siue ab imo terre, siue a circumdatione finium terre. Fulgura et pluuiam. Fulgur terrorem, pluuia gaudium facit. Qui ergo terruit fulgure, reficit pluuia.

uERS. 8.---Qui percussit.  Hoc in hominibus fecit propter poculum suum. Si dixit que amares,  audi et que timeas. Ab homine usque ad pecus.  Hoc sepe repetit, etc., usque ad que destruit in prudentibus et idiotis.

uERS. 10.---Reges fortes.  Mundi spiritus: qui sunt occisi, dum nequeunt in nobis quod uolunt.

uERS. 11.---Sehon regem Amorrheorum, etc. Hoc sub Moyse factum: de hoc in libro Numeri legitur, quod cum prohiberent filios Isrel per fines suos transire, percussi sunt ab eo, et possedit populus Isrel terram eorum.

Chanaan.  Humiliatio, mala, scilicet, quando ab honore sancti decidunt.

uERS. 12.---Et dedit terram eorum hereditatem.  Id est, celestem beatitudinem, quam  demones per superbiam deseruerunt, dedit fidelibus. Hec est uera terra promissionis, que uerius dicitur hereditas, que in pace est, quam illa actualis, quam sepe amiserunt filii Isrel. Hereditatem Isrel.  Hereditas, sunt gentes Isrel, fidelis scilicet populi, quem pascunt tribulatione, docentes patientiam, uel quas Isrel excolit conformando sibi.

uERS. 13.---In generationem et generationem.  Generatio una est, qua renascimur per baptismum, altera qua resurgemus: non est oblitus Deus in hac uocare, in illa coronare.

uERS. 14.---Quia iudicabit.  Causa laudis, quia uidit Dominus populum cui tot fecit, prophetas  misit, post et Filium. Sed quia duri fuerunt, iudicabit eos in futuro, et in seruis, id est, fidelibus, consolabitur, cum premia eterna restituet. Ecce gradatio laudis ad iudicium perducta est.  uel, ita. Ideo de presenti, etc., usque ad uideant, et qui uident, ceci fiant.

uERS. 15.---Simulacra.  Secunda pars: postquam laudibus se Dei expleuit, idolorum cultores irridendo redarguit, quia perfecta laus ueritatis est destruere falsitatem, supra fuerunt eadem dicta, sed repetita uerecundiam augent.

uERS. 16.---Os habent et non loquentur.  Illa exteriora artifex potuit facere; sed non spiritum dare, nec auditum auribus, nec lucem oculis, nec uocem ori.

 uERS. 18.---Similes illis fiant.  Hec scientes irrident idola, etc., usque ad nec sentiunt bonum odorem Christi.

uERS. 19.---Domus Isrel benedicite.  Hec est tertia pars, ubi post irrisa idola, laudes Dei celebrare monet omnes ordines: quasi dicat: Cultores idolorum similes illis fiant. Sed uos, qui estis domus Isrel. Domus Aaron benedicite.  Prepositi sunt domus Aaron: ministri, domus Leui, populi omnes qui timent; omnes generaliter sunt domus Isrel, omnes una uoce dicamus: Benedictus.

uERS. 21.---Benedictus Dominus.  uel iuxta interpretationem nominum, etc., usque ad ubi uidebimus eum in eterna pace.



PSALMUS CXXXu.

uERS. 1.---Alleluia.  Psalmus iste laudem Dei continet, ubi etsi multa in laude Dei dicantur, maxime tamen hic misericordia Dei commendatur.  Diuersa initia uersuum, etc., usque ad ita presto est diuina presentia si pure cantatur. Confitemini Domino.  Primo, magnificentiam Dei et totius orbis conditionem exponit. Secundo dicit que in Aegypto et gente Iudeorum fecit in figuram nostri, ibi, Qui percussit. Tertio, agit de Christianis, ibi, et dedit terram eorum hereditatem. Confitemini Domino.  Modo laudemus, etc., usque ad per misericordiam beatitudo eterna est.

uERS. 2.---Confitemini Deo deorum. Deos dicit homines, ad quos sermo Dei factus est in alio psalmo, ubi ait, Ego dixi, Dii estis et filii Excelsi,  etc. Et non ideo dicuntur dii, quod omnes sint boni: si enim omnes boni essent, non diceret in eodem psalmo: in medio autem deos diiudicat, id est discernit, de quibus etiam subdit: Confitemini Domino dominorum.

uERS. 3.---Qui facit mirabilia.  Sicut in fine ubique ponitur, etc., usque ad ideo confitemini, quoniam in eternum misericordia eius.

uERS. 4.---Mirabilia magna solus.  Quia et quedam per homines uel angelos facit, et quedam magna ipse solus, que et prius exsequitur.

uERS. 5.---Qui fecit celos.  Uniuersam ergo creaturam per se fecit, etc., usque ad unde, Omnia in sapientia fecisti, Deus.

 uel typice, Celos in intellectu, id est spirituales sanctos, qui non modo credere, sed intelligere diuina dedit. Simplices autem qui solam fidem firmam tenent, quasi infra celos, terra dicuntur, qui quia in baptismo, quem acceperunt, quasi super aquas firma fide consistunt, quasi super aquas terram firmauit.

uERS. 6.---Terram super aquas.  Sed quo terra grauior ab aquis leuioribus portatur, etc., usque ad sic Dominus super puteum sedit, id est iuxta.

uERS. 7.---Qui fecit luminaria magna.  id est dona gratiarum fidelibus suis contulit.

uERS. 9.---Lunam et stellas in potestatem noctis.  Aliter etiam dici potest mystice, etc., usque  ad ut per hec queque minores luceant.

uERS. 10.---Qui percussit Aegyptum.  Secunda pars, ubi dicit, que in Aegypto fecit et gente Iudeorum sub figura nostri. Iam incipit, que per homines, uel per angelos fecit. Cum primogenitis eorum. Primogenita Aegypti percussit, etc., usque ad sed Deus a se excludit.

uERS. 12.---In manu potenti.  Manus Dei inuincibilis actio, que a brachio uenit, id est ab omni potentia singulari.

uERS. 13.---Diuisit mare Rubrum in diuisiones.  Ad litteram in diuisiones duodecim pro numero tribuum, ut singule tribus suas uias eundi haberent; typice, sic per uias uarias ad Deum de mundo transitur. Per mare Rubrum seculum accipitur.

 uERS. 15.---Et excussit Pharaonem.  Diabolum, cum ministris excussit, ut puluerem, qui celeriter excutitur. In hac celeritate, et uirtus Dei ostenditur, et ille terrene sordes indicantur, quas solemus excutere. Pharaonem.  Congrue per Pharaonem diabolus intelligitur: Pharao masculos necat, feminas seruat; ita diabolus uirtutes prefocat, concupiscentiam nutrit.

uERS. 21.---Et dedit terram eorum hereditatem.  Tertia pars, ubi descendit ad Christianos, exponens beneficia eis data, ut sic unum auctorem omnium scias.

uERS. 22.---Isrel seruo suo. Accipit per Isrel seruum, Christum, etc., usque ad nullum dedit pretium  Aegyptiis.

uERS. 25.---Dat escam.  A singulari Prouidentia, etc., usque ad in Euangeliis inquit: Respicite uolatilia celi, que neque serunt, neque congregant in horrea, et Pater uester celestis pascit illa. Omni carni.  Omni generi hominum, Isrel et gentium, non sicut manna soli Iudeo.



PSALMUS CXXXuI.

Psalmus Dauid.  Tertius psalmus de lamentatione Ierusalem, etc, usque ad hic autem de captiuitate facta a Nabuchodonosor.  Due ciuitates sunt permiste corpore, etc., usque ad qui mente et desiderio sunt ciues Ierusalem.

uERS. 1.---Super flumina.  Primo, captiuandos  longe post, etc., usque ad incipit desiderio patrie, dicens: Super flumina, etc. Dum recordaremur,  In hostili terra dulcis recordatio patrie, etc., usque ad utrumque de Babylonia est.

uERS. 2.---In salicibus.  Que rigantur fluminibus Babylonis, etc., usque ad sed differendo suspendimus.  uis doloris exaggeratur, quando delectatio, qua se solebant consolari, suspenditur.

Quia illic interrogauerunt nos.  Et hinc haud parum emolumenti ceperunt, etc., usque ad ut et cantica nostra audire uoluerint.

uERS. 3.---uerba cantionum.  uel, canticorum, ut quid prodest Christus? uel, que est alia uita? Sed, hic qui pleni sunt malis, non debemus  percutere organum, ut sonet, sed suspendere.  Diabolus astute querit ut irrideat, etc., usque ad et constrinxit se iuramento, dicens: Si oblitus fuero, etc.

uERS. 4.---Quomodo cantabimus.  Cauendum est, ne quis timens talibus displicere, affectet amicitias eorum, et incipiat delectari in Babylonia.

uERS. 5.---Dextera mea.  Quidquid facis pro eternis, dextera operatur; si et alio intenderis, sinistra se immiscuit; et in ea delectatus quasi in dextera perdis eterna.

uERS. 6.---Adhereat.  Mutus fiam in laudibus Dei, quod est consolatio fletus et miseriarum. Lingua mea.  Canticum Ierusalem, lingua nostra, canticum seculi, lingua barbara. Mutus est  Deo, qui oblitus est Ierusalem.

uERS. 7.---Memor esto.  Secunda pars, ubi contra hostes ad Deum fit conuersio. Memor esto, in die sequestrationis, ut puniantur. Filiorum Edom.  Filii Edom, id est Ideumei, impedimento fuerunt reedificantibus Ierusalem; uel, in destructione coniuncti Babylonis, unde dicit, Filia Babylonis misera. Edom moraliter est carnalitas, que ad illicitos motus nos seducit. Edom.  Esau omnes carnales; Iacob spirituales; maior carnalis homo, minor spiritualis, quia prius quidem animale, postea quod spirituale. Omnes carnales inimici sunt spiritualibus, unde ait: Memor esto, libera nos ab illis. Exinanite.  A similitudine  cisterne, unde si aqua hauritur, ad fundamentum peruenitur. Sed quid prodest et uitam talibus tollere, quibus in fundamento  uita eterna est? dum putant nocere mali, coronas dant.

uERS. 8.---Filia.  Per successionem facta est filia Babylonis ciuitas malorum, sicut Ecclesia; Ierusalem scilicet, ciuitas bonorum per successionem filia Sion.  Filia Babylonis moraliter. Caro est, que confusionem, etc., usque ad allidunt ad petram Christum, ut confracti dispereant.

uERS. 9.---Beatus qui tenebit.  Quam retributionem? ut Babylonia natos in mundo, dum parui sunt, parentum et seculi suffocat erroribus: ita qui iam iuuenes, data agnitione Dei, paruulos Babylonis  elidunt, id est nascentes cupiditates, antequam robur accipiant, sic facilius uincuntur, sed et maiores ad petram occidende sunt.



PSALMUS CXXXuII.

uERS. 1.---Psalmus ipsi Dauid.  Captiuus, qui fleuerat, quasi reedificata Ierusalem et templo, et quasi conciuis illi parti Ierusalem, que non fuit captiua, id est, angelis, exsultat et laudat primo beneficia sibi data. Ex persona igitur Ecclesie, que in superioribus est spe, exspectans ibi esse in re, ait, confitebor.

Confitebor tibi, Domine. Primo, commendat beneficia sibi data: secundo, dicit quomodo hec ad omnes dilatentur, ibi, Confiteantur tibi, Domine, etc. In conspectu.   In laudando propono mihi angelos, quibus equari sicut nunc, ita post, dignitate exspecto. Hi autem in laude Dei nichil aliud proponunt, quam ipsum. In conspectu ergo angelorum, in ea puritate, qua te conspiciunt angeli, ut in te solo sibi acquiescant, ego Psallam tibi.

uERS. 2.---Super misericordia.  Uniuerse uie Domini misericordia et ueritas: Non sunt alie uie, quibus ad nos uenit, Non sunt alie, quibus ad eum ueniamus: has Deo reddamus, misericordiam in subueniendo, ueritatem in iudicando. Super omne nomen sanctum tuum.  uel super nomen sanctum tuum, cum nobis cultura tua innotuit.

uERS. 3.---In anima. Et quia in anima potest fieri carnalis multiplicatio, addit, uirtutem quasi non  aliud in anima peto, nisi uirtutem.

uERS. 4.---Confiteantur.  Secunda pars, ubi dicit quomodo hec bona ad omnes sint dilatanda. Quasi meo exemplo: Confiteantur, etc. Omnia uerba oris tui.  Que modo ubique reuelata sunt, et ad omnes gentes missa, etc., usque ad et ita uellere siccato, audierunt omnia uerba, etc.

uERS. 5.---Magna est gloria.  Si humiles sunt, hoc amant et cantant, nam si se extulerint, timeant quod sequitur. Quoniam excelsus Dominus. Humilia respicit.  Non est hic humana conditio, ubi humilis despicitur, superbus respicitur; sed Dominus humiles respicit.

Alta a longe cognoscit.  Non hoc agit superbus, etc., usque ad lugentes hunc incolatum, unde  subditur.

uERS. 7.---Si ambulauero in medio tribulationis. Aliter non uiuificat, nisi in medio tribulationis, unde, Beati qui lugent, ue ridentibus.

Super iram.  Hoc ipsum, quod irascuntur mihi, tua est in illos animaduersio, id est punitio. Est enim eis irasci pena, non tantum culpa. Dum ergo hoc permittis, super omnes uindicte manum extendis.

Dextera tua. Non habet Deus dexteram uel sinistram, sed dextera Dei dicitur felicitas eterna, sinistra felicitas temporalis. Aliquando ergo non saluat in sinistra sanctos suos, sed semper saluat eos in dextera.

 uERS. 8.---Retribuet.  Quod ego non possum, etc., usque ad in quo princeps mundi peccatum non inuenit, quare occideret.



PSALMUS CXXXuIII.

uERS. 1.---In finem psalmus Dauid.  Psalmus profunditate mysteriorum plenus, etc., usque ad in prophetis uelatus, in Euangelio manifestus.  Loquitur totus Christus, tanquam unus et integer uir, etc., usque ad sicut duo in carne una. Domine, probasti me.  Primo, de notitia Dei, etc., usque ad quarto, quomodo mali ei non noceant, ibi, Si occideris, Deus, etc. Domine, probasti.  Iam in Ierusalem restitutus, etc., usque ad hec est persona totius humane nature reuertentis.

 uERS. 3.---Intellexisti.  Prescientia deitatis hic ostenditur, etc., usque ad quia homo assumptus diuine substantie non potest equari. De longe.  Cum adhuc in peregrinatione sum, antequam ad patriam ueniam, ut filio minori redeunti occurit pater, quia intellexit eius cogitationes de longinquo, quia apud se dixerat egestare confectus: Surgam et ibo ad patrem meum.

Semitam meam, scilicet malam, qua iui, patrem deserens.

Et funiculum.  limitem, quousque perueni: longe quidem ieram, sed tu ibi. Ut deprehensus fugitiuus loquitur, sequente se uindicta Dei.

uERS. 4.---Et omnes uias meas: antequam irem eas, et permisisti me in labore ire, ut redirem si  nollem laborare, hoc fateor. Quia non est dolus in lingua mea: iam in tua gratia iustificati.

uERS. 5.---Nouissima mea, quando porcos paui, Antiqua, quando partem substantie petii, hoc secundum parabolam. Sed mystice, Antiqua, quando per antiquum peccatum lapsi sumus: Nouissima, pena, quando in hanc mortalitatem uenimus, que est ultima, si redire uolumus alioquin restat eterna. Formasti me, ad labores, ad quos omnes nati sumus. Posuisti.  Grauasti manum, uindicem, grauantem superbum salubriter, ut erigat humilem, in grauata manu.

uERS. 6.---Mirabilis, et incomprehensibilis mihi. Facta est scientia. Non est mihi facile contemplari te, quem superbus reliqui, ut prius erat cum essem apud te, quando dixi, da mihi partem substantie.  Ex me, id est ex peccato meo.

Confortata est,  inualuit. Et non potero attingere ex me.  In Exodo legitur Dominum, etc., usque ad te non lateo, cuius limitem uides.

uERS. 7.---Quo ibo a spiritu tuo?  Secunda pars, ubi iam deliberat non esse ab eo fugiendum, sed ad eum, ab irato ad placatum, quod erit per ipsum, quo plenus est mundus: Spiritus enim Domini replet omnia. Quo a facie tua fugiam? uertit se hac et illac, quasi querens locum fuge.

uERS. 8.---Si ascendero in celum, tu illic es, etc.  Si me extulero, inuenio repressorem; si de iustitia mea superbiero, Tu ibi es, cuius uere est iustitia. Si descendero, peccando uenero, Ad infernum,  uel in profundum, et nolens confiteri: dicam, quis me uidet? Ades, ut uindices. Inuenit consilium, sed sic potero fugere iratum.

uERS. 9.---Si sumpsero pennas, duas alas caritatis, quas perdideram.

Pennas.  Que mee potestatis, id est efficaciam deitatis, qua corpus de sepulcro leuauit. Has sumpsit diluculo, ante lucem, id est, tempore resurrectionis: et habitauit in extremis maris, hoc est, super seculi amplissimum finem. Et habitauero in extremis.  Mente, in fine seculi, ut non seculum amem, sed eius finem, in quo sit mihi requies. Sed et ipse illuc ducit, unde subdit:

uERS. 10.---Etenim illuc manus tua. Considerans autem longinquitatem uie, subdit:

 uERS. 11.---Et dixi, forsitan tenebre conculcabunt, etc. Abundat iniquitas seculi, qua penne caritatis refrigescere possunt. Et quia in nocte desperaui transire mare, nox mihi facta est illuminatio: uenit mulier, sapientia Dei, que drachmam, ubi est imago regis, id est hominem, perdiderat: accendit de se lucernam, que de luto est, id est carnem, et nocte illuminata inuenit drachmam.

Et dixi.  Deliberaui.

Forsitan te. Tenebras dicit illam inferiorem partem rationalis creature, contrariam insistentem, scilicet iniquos homines uel carnem, unde timet: Et est, Tenebre, id est inferior rationalis creatura sinistram tenens uiam.

Conculcauerunt me.  Ita timebam, sed nox  facta est illuminatio, in deliciis meis, id est illis qui, prius nox, illuminati erunt in deliciis. Quia te. Peccatores.

uERS. 12.---Non obscurabuntur, etc., et nox, a peccatoribus degentibus. Sicut dies, id est sancti de Iudeis. Sicut tenebre eius, ita et lumen, quia quatenus agnoscis, eatenus ignoscit. Sed unde hoc mihi? quia tu possedisti renes meos. Quia tenebre.  Qui non confitetur peccata, suas tenebrat tenebras; sed si confitetur, Deus illuminat. Sicut tenebre eius. Nostre noctis, id est, humane uite miserie, etc., usque ad quem lumen non extollit.

uERS. 13.---Quia tu possedisti renes meos.  Unde hec differentia tibi? quia interior possessor  non solum cor, id est cogitationes tenet, sed et renes, id est delectationes: ut non delectet lux noctis, sed lux sapientie sue.

uERS. 14.---Confitebor tibi.  Tertia pars, ubi dicit, reuolanti ad Deum, Deo illuminante, renes possidente, quanta est exsultatio et multiplicatio. Anima mea cognoscet nimis.  Iam cognoscit anima mea ualde: ante erat mira scientia tua ex me, nec poteram ad eam; sed modo possum, quia noctem illuminasti, renes possedisti, de utero suscepisti, id est, quia uenit mihi gratia tua, et illuminauit me.

uERS. 15.---Non est occultatum os meum a te quod fecisti in occulto.  Os ab osse, non ab ore, etc., usque ad unde Apostolus: Quasi tristes, semper autem  gaudentes.  Iterum de prescientia Dei loquitur, aut omnia illius arcana esse dicit, aut aliud quod dicit, opificium uidelicet et figurationem. Substantia mea in inferioribus terre.  In carne et tamen os non cedit malis huius inferioris, etc., usque ad non ergo desperent.

uERS. 16.---Imperfectum meum uiderunt oculi tui, et in libro tuo omnes, etc.  Qui hucusque locutus est ex persona corporis, hic iam loquitur ex persona capitis. Dies formabuntur.  Per diem errabunt. Dies hic manens adhuc erat Christus, etc., usque ad quia facti apostoli duces et pastores Ecclesie. Quasi merito ego illos confortaui, etc., usque ad in promissione dictum est Abrahe: Multiplicabo semen tuum sicut stellas celi et sicut arenam maris.

 uERS. 18.---Adhuc sum tecum, etc. Sicut ante mortem, quod putauerunt se tulisse Iudei. uel, adhuc, id est, ipsa morte, quod non uidetur de mortuo. uel, etsi resurrectio sit signum deitatis, tamen adhuc sum occultus pluribus, tecum, id est, ut tu.

 Adhuc sum tecum. Nondum cum ipsis per notitiam, quia nondum agnoscunt, quia non mox post resurrectionem Christum agnouerunt. uel, toto hoc tempore tecum sum in occulto ad dexteram Patris, antequam reueletur in ea claritate qua uenturus est.

uERS. 19.---Si occideris, Deus, peccatores, etc.  Quarta pars quomodo a malis non noceatur ei.  Si occideris. Subdit quid interea patitur,  etc., usque ad in iudicio dicet aperte: Amen dico uobis, non noui uos, discedite a me.

uERS. 21.---Nonne qui oderunt te, Domine. Quasi, Si occideris, Nonne qui oderunt te oderam? Illos, et ego occidam.

 Quasi heretici non intelligentes, etc., usque ad quomodo ergo permistione eorum contaminor?

Proba me, Domine.  Hucusque de hereticis et aliis eos sequentibus ab Ecclesia separatis, nunc etiam agit de malis, uel fictis sibi coniunctis, quos patitur Ecclesia, et gemit. Quasi heretici se, et alios separant, etc., usque ad tu uero Deus, Proba me et scito.



PSALMUS CXXXIX.

 uERS. 1.---In finem Psalmus Dauid.  Conquestio, gemitus, oratio corporis Christi inter malos constituti, nondum habentis in re, sed in spe bonum, ubi est plena exsultatio. Monet ut contra mala seculi Deum oremus.

uERS. 2.---Eripe me, Domine, ab homine.  Prius proponit, qui hostes, que mala mouent, opponens eis preces. Secundo, dicit quod auxilium habeat contra mala, ibi, Dixi Domino: Tertio, que sint mala inimicorum aperit, ibi, Caput. Ecclesia ergo inter malos laborans, clamat. A uiro iniquo.  Iniquus est qui nocet, unde cum dixisset, Ab homine malo, quasi exponens, subiunxit, A uiro iniquo.

 uERS. 3.---Qui cogitauerunt.  Qualiter mali persequuntur exsequitur, impugnant enim bonos tribus modis, scilicet linqua, manu et corde: et de corde premittit, dicens, Qui cogitauerunt, quasi diceret, Eripe me a populo malorum.  Qui etsi in labiis plerumque bona pretendant, tamen cogitauerunt iniquitatem in corde.

uERS. 4.---Acuerunt. Qualiter in lingua persequuntur, ostendit.

Sicut serpentis.  In serpente est astutia et dolus nocendi: ideo et serpit, non habens pedes, ut non audiatur, cum uenit; lenis est eius tractus, sed non rectus: sic mali serpunt ad nocendum, sub leui tractu habentes occultum uenenum, unde subdit, uenenum aspidum sub labiis eorum.

 uERS. 5.---Custodi me, Domine.  De persecutione, que fit manu, id est, opere, subdit. Custodi me, quia per multa fallit, que nequit precauere.

uERS. 6.---Superbi.  Hoc nomine breuiter totum corpus diaboli explicauit: inde est quod et iustos se dicunt et nolunt confiteri; omnis superbus etiam inuidus est, sicut diabolus, qui inuidit homini, quod perdidit. Et funes extenderunt in laqueum, etc. Unde Isaias: ue his qui trahunt peccata sicut uestem longam, quia addunt peccata peccatis, etc., usque ad et mittatur in tenebras exteriores.

uERS. 7.---Dixi Domino.  Diapsalma. Secunda pars, quod auxilium contra mala, quasi dicat, tot modis mali impugnant, et quod est remedium inter  tot et tanta mala?

Dixi Domino: Deus meus. Magna fiducia, etsi omnium Deus, proprie tamen eorum qui eo fruuntur.

Exaudi, Domine, uocem deprecationis mee.  uox hominum et anima eorum, etc., usque ad non ut homines Domini, qui emunt saccello, tu sanguine.

uERS. 8.---uirtus salutis mee obumbrasti super caput meum.  Qui das uires salutis mee, etc., usque ad quantumcunque seuiat hostis.

uERS. 9.---Non tradas me, Domine, a desiderio.  Diabolus proponit lucrum, etc., usque ad nisi ex tuo desiderio.

uERS. 10.---Caput circuitus.  Diapsalma. Tertia pars, ubi dicit, que sint mala inimicorum.   Quasi dicat, Me tegit umbra tua, etc., usque ad uel de assertione superantur. Labor labiorum ipsorum operiet eos.  Id est, falsa et mendax assertio eorum, operiet eos, quia de sua falsa assertione superantur.

uERS. 11.---Cadent super eos.  uel carbones ignis in terra, etc., usque ad unde Apostolus: Aliis sumus odor uite in uitam, aliis odor mortis in mortem 

uERS. 12.---uir linguosus.  Quisquis uult dirigi, etc., usque ad de exterioribus necessitas, non uoluntas. Iniustum, etc., in interitu. Quod non fit inopi, qui, si capitur malis, non tamen in interitum; flagellat Deus omnem filium quem recipit. Et licet  boni modo sint afflicti, tamen confitebuntur inter grauia, quod laudabilius: Et habitabunt, ideo nil timetur in mundo.

uERS. 14.---uerumtamen.  Conclusio psalmi ubi dicit quod si boni liberati sint, et de inimicis uindicati, non tamen sibi dant, sed Deo, unde, et habitabunt cum eo.

Habitabunt cum uultu tuo. Quia Deum, sicut est, uidebunt.



PSALMUS CXL.

uERS. 2.---Dirigatur oratio.  Oratio sit incensum, etc., usque ad qui in fine penitet.

Eleuatio manuum mearum, etc.  Hoc de capite omnes intelligant, etc., usque ad subdit ex uoce corporis.

 uERS. 3.---Pone, Domine, custodiam. Nota, quod et cordi et ori petit apponi custodiam: duplici munimine opus est, ut nec cogitatio iniqua sapiat, nec praua uoluntas in fatua uerba erumpat.

Ostium.  A similitudine illius qui circumstat ostium, ne intret, uel exeat, cui non licet.

uERS. 4.---Non declines.  Quasi: Ad hoc pone ostium ut non excusetur: quod summum uitium dominatur hominibus, unde tardius penitent; unde in libro regum: Quasi peccatum hariolandi est repugnare, et quasi scelus idololatrie est nolle acquiescere .

Ad excusandas excusationes.  Consuetudo impudentium, ut deprehensi, primum per aliqua falsa excusent, et inde conuicti alia querunt, tempori  uel necessitati uitia imputantes, ne quando ueritati cedant.

Non communicabo.  uel, combinabor. Combinati dicuntur, quando duo simul ligantur, ut alter alterum impediat, ne sit fuga libera. Non combinabor ad similitudinem carnis. Cum electis.  Electi sunt, qui se iustificant, ceteros despiciunt, ut Phariseus ; et peccata defendunt quibusque modis. Cum talibus non uult iste combinari, id est sociari, ne impediatur ab eis.

uERS. 5.---Corripiet me.  Secunda pars, ubi fidelis iste iam e contra a iusto correctus, spernit falsos laudatores, malis uerbo et moribus profuturus, in quo et petit custodiri.

Oleum autem peccatoris, etc.  Dilectio simulata,  que mentes a rigore ueritatis emollit ad noxia.

uERS. 6.---Iudices.  Potentes, docti, qui de moribus iudicant, etc., usque ad quem omnes colunt.

uERS. 7.---Audient.  Aure obedientie, non sicut Adam, etc., usque ad maledictioni proximos.

Crassitudo terre.  Sunt que dam contemptibilia unde tamen terra accipit pinguedinem, etc., usque ad qui sunt ossa et firmamentum fidelium uel fidei.

uERS. 8.---Secus infernum.  Secus infernum dicit, non, in inferno: quia etsi communi sorte moriuntur, non tamen descendunt in infernum ut mali, sed uita eterna datur illis. Quia ad te, Domine.   Dicta fragilitate hominis, ad diuina remedia confugit.

Ne auferas a bonis tuis, sed spes mea semper sit in te: et oculi mei semper ad te intendant. Non enim petit iste contra hoc quod sancti uolunt, scilicet de seculo eripi et esse cum Christo.

uERS. 9.---Custodi me a laqueo. Per laqueos et scandala, totius mundi mala breuiter notat. Laquei sunt blandi nexus, carnis desideria; sed dum per hos diabolus non proficit, nititur scandalis, que per inquietos mouet.

uel aliter. Et dicit, statuentes laqueum, persecutores manifestos: operantes autem iniquitatem, consentientes illis dicit, qui timore persecutionis deficiunt. Et est: Ne auferas animam meam, sed  potius, Custodi me a laqueo persecutionis, quem statuerunt mihi.  Hoc faciunt persecutores, qui escam uite huius quasi in muscipula ponunt. Si amat auis hanc escam, in muscipulam cadit: quia timore mortis persecutioni succumbit. Custodi me.

A scandalis operantium iniquitatem. Id est, scandalo eorum qui, consentiendo illis, labuntur, et ita iniquitatem operantur. Quasi dicat: Custodi me a persecutoribus, qui terrent, et lapsis.

uERS. 10.---Cadent in retiaculo. Apta uerba comparationi, cum istis non uult combinari.

Cadent de uitio in uitium, sed

Singulariter sum ego donec transeam. Singulariter, id est quia cum pessimis non ambulat. Singulariter.  Idem quod dicit, etc., usque ad sic et alii antiqui.

 Transeam. Ut uiator huius mundi, qui nulla uoluptate capitur.



PSALMUS CXLI.

uERS. 1.---Intellectus Dauid.  Psalmus iste quintus est eorum qui nomine orationis intitulantur, ubi non alia dicuntur quam que in aliis dicta sunt psalmis, sed eadem.  Quia autem repetitione huiusmodi communi consulitur infirmitati, non superuacue iterantur, ut repetita melius memorie commendentur; unde scriptum est in Prouerbiis: Thesaurus desiderabilis requiescit in ore sapientis , quia sapiens, que audierit, cogitat; retractando ruminat; uir autem stultus glutit illum,  id est non cogitat, obliuioni dat; et hec sunt illa munda animalia in lege que ruminant; ista immunda. Dauid fugiens Saulem in spelunca latuit, de quo tamen hic non agitur, sed de significato. Dauid enim significat Christum. Spelunca uero carnem, uel seculum, uel sepulcrum. Dauid ergo, Christus, cum membris in seculo, uel Christus in carne, uel in sepulcro.

uERS. 2.---uoce mea ad Dominum clamaui. Primo ponitur oratio contra mala, secundo agit de fine malorum, ibi: Clamaui ad te, Domine. Monet ergo nos orare. Et in persona totius Christi, quasi de spelunca ad Deum clamantis, ait: Deprecatus sum.  Quod dicit clamaui, exponit, deprecatus sum. Quasi dicat: Clamor  meus deprecatio est, non murmur, non blasphemia.

uERS. 3.---In conspectu eius.  Dominus redditurus est, in occulto ora; unde in Euangelio: Tu autem cum oraueris, intra in cubiculum tuum, et clauso ostio ora Patrem tuum qui uidet in abscondito, etc. 

uERS. 4.---Et tu cognouisti.  In uia, secundum uotum eorum; iuxta uiam, secundum ueritatem. Christus enim est uia, qui non sinit eos laqueum ponere in uia, ut non sit nobis quo eamus; sinit tamen ponere iuxta uiam, ne a uia declinemus.

uERS. 5.---Considerabam ad dexteram.  Quam mali non uidebant; et hoc est, et non erat qui cognosceret.  Cum enim pateris omnia, quis nouit quid attendas?  Qui in dexteram attendit, uidet; qui in sinistram, excecatur. uel, apostoli non stabant ad dexteram, quia carnali timore dispersi sunt, sed ego perstiti.

Periit fuga. Tam corporis quam mentis. Et non est qui requirat.  Quia nulla est consolatio, sed solus ad passionem relictus est. Periit fuga.   Circumclusum se dicit. Periit fuga, quia non fugit animo, corpore licet aliquando. Circumclusus non fugit corpore, quia non potest. Fortis non fugit mente, quia non uult. Periit fuga concluso uel forti; fuga quidem, unde dicitur in Euangelio: uidet lupum uenientem et fugit . Ubi Dominus mercenarium uituperat. Sed alia est fuga corporis, quam Dominus permittit dicens: Si uos persecuti fuerint in una ciuitate, fugite in aliam .

Et non est qui requirat animam. Queritur anima aut a persecutoribus, aut a dilectoribus. Sic fuga perit duobus modis, et a capto et a forti.

uERS. 6.---Clamaui.  Secunda pars ubi agit de fine malorum. Spes mea. Quia te ex omnibus eligo. Portio. Humiliter dicit et communiter portionem  sibi esse in terra uiuentium, cum tota sit sua. Hoc patet ex hoc quod latroni dixit: Hodie mecum eris in paradiso: qui est terra uiuentium eternaliter.

uERS. 7.---A persequentibus me. Diabolus enim per uasa sua, id est per filios diffidentie, agit persecutionem corporis, ut intus fiat cordis ruina.

uERS. 8.---Educ de custodia, etc.  Ex persona Ecclesie loquens, exponit unde liberandus. Alias de carcere. Quia in corruptione  angustiatur: post quas angustias in domo Dei tota uita erit confessio, id est laus Dei; modo impedit carcer confiteri. Hic carcer uel spelunca mundus potest dici, ubi omnia uana: unde rogat  educi animam, que inde multa patitur, etc., usque ad sed corruptio eius, et tentatio, carcer est.



PSALMUS CXLII.

Psalmus Dauid. Psalmus iste septimus penitentialum, qui ideo sunt septem, ut eodem numero quo peccauimus, peccata diluamus.  Sicut enim in hebdomada mundi huius peccamus, ita hoc numero psalmorum remedium penitentie peccatis opponitur. In quibus psalmis talis est forma, quia a lacrymis incipitur, et in gaudio finis est, ne quis de uenia desperet.  Sicut Absalom Dauid, sic Iudas Christum, falsi fratres corpus eius; uel illiciti motus et operatio.

uERS. 1.---Domine, exaudi, etc.  Primo  captat exordium; secundo narrat mala sua, et quid contra egerit, ibi, quia persecutus est; tertio ponitur deprecatio causis confirmata, ibi, uelociter exaudi; quarto ponitur leta conclusio, ibi, spiritus tuus. Monet ad penitentiam, et orationem, ad orandum. In persona totius Christi dicit: O Domine, etc. In ueritate tua.  Non est hoc contra humilitatem, que petebat audiri: sed ueritas et iustitia Dei est, ne cum rogante disceptet, ne eum qui se damnat iudicet; unde subditur: et non intres, non petiuit iustitiam iudicii.  In ueritate tua, in tua iustitia. uel iustitiam et ueritatem dicit, que parcit penitentibus, et se damnantes absoluit, et accipit pro eodem ueritatem et iustitiam. Et est, in ueritate tua, et tua iustitia, id est secundum iustitiam et  ueritatem quam penitentibus et se accusantibus indulges.

uERS. 2.---Et non intres in iudicium.  Intrant in iudicium cum Domino, qui suam iustitiam constituunt, quod non iste humilis; unde propheta: Quid uultis mecum in iudicio contendere? Omnes dereliquistis me, dicit Dominus. Cum seruo tuo. Indignum est cum seruo, ne dicam cum amico: et si tu dicis amicum, ego seruum, fugitiuus redeo, pacem quero, non sum dignus uocari filius tuus.

uERS. 3.---Quia persecutis.  Secunda pars, ubi est narratio malorum que patitur, et quid contra egerit.

uERS. 6.---Memor fui.  Hoc dicunt membra, etc., usque ad sed non esse cepisti. Meditatus  sum. Quia utique omnia bona sunt, in quo percipit, quia quidquid in se boni est, a Deo est. In factis manuum. Ac si dicat: Quesiui in opere artificem, et in conditis omnibus conditorem: creatura tua facta est mihi spectaculum.

Memor fui dierum.  Recolens iste quod fecit celum et terram, et quod benefecit antiquis, obliuiscitur miseriarum mundi. Et ex his que Deus fecit se consolatur.

uERS. 7.---uelociter.  Tertia pars, ubi ponitur deprecatio causis confirmata. Defecit spiritus.  Impleat me tuus Spiritus, quia defecit meus: iam sum pauper spiritu. In quo enim uiuit spiritus suus, ille superbus est spiritu suo, et extollitur  contra Deum. Unde alibi: Auferes spiritum eorum, et deficient . In lacum. Ille descendit in profundum, quia etiam perdit confessionem, ut qui proponit sibi licentiam peccandi sine spe uenie, habenis iniquitatis effusis. Talis non audit Deum dicentem: Conuertimini ad me, et ego conuertar ad uos .

uERS. 8.---Mane.  Post noctem peccatorum.  Mane est, cum peccata laxantur. Notam fac mihi uiam. Hoc fecit Deus, etc., usque ad perueniemus ad lumen purum, ad uerbum in principio apud Deum. Animam. . Ut uas ad fontem attuli: imple ergo.

uERS. 10.---Spiritus tuus bonus.  Quarta pars, ubi est leta conclusio. Propter nomen tuum,  Domine, uiuificabis me in equitate tua. Gratia Dei hic commendatur: quia non ex meritis, sed ex nomine, quod est iehsu, se uiuificatum dicit, sed cum hoc gratia equitatis miseretur, quia licet Deus omnia gratis faciat, iustitie tamen eius est supplices iustificare, quos demones uidet impetere.



PSALMUS CXLIII.

uERS. 1.---Psalmus Dauid ad Goliam.  Dauid, Christus totus, etc., usque ad et sic caput eius gladio suo inciditur.---Dauid Goliam, Christus occidit diabolum, etc., usque ad unde spiritualiter sequens psalmus, laudatio intitulatur.

Benedictus.  Triumphalis psalmus, etc., usque ad precans per eum liberari, ibi, Deus canticum.

 Qui docet manus meas.  Id est qui per Spiritum sanctum, etc., usque ad quod sequitur. Misericordia mea.  Quia prolixum est multis causas explicare, breuiter singulis uerbis tangit, etc., usque ad quia cum despectu et sub admiratione subditur, Domine, quid est homo quia, etc.  Misericordia mea. Quia tu das mihi ut misericors sim, etc., usque ad dimitte ergo, et dimitto; da, et do.

uERS. 3.---Quia reputas eum?  Magnum est quod Deus estimat, et tanti facit, ut pro eo Filium dederit, cui etiam fit panis, qui est panis angelorum: non enim sic estimat hominem Deus, ut homo, qui carius emit equum quam hominem.

uERS. 4.---uanitati similis factus est: dies eius  sicut umbra.  Quando homo conditus est, ueritati similis factus est, uanitati peccando. uana sunt omnia transitoria, comparatione semper manentis ueritatis.  uanum est, quod de sua substantia cadens uanescit: ut fumus, ut umbra. Ita et ipse homo tabescit, unde subdit, Dies eius, id est uita eius notoria, id est transitoria, sic preterit sicut umbra.

uERS. 5.---Domine, inclina.  Humilis Dauid ex persona Ecclesie, plenus gratia presumens de Deo, pugnans hic inuocat adiutorium Dei. Quasi, in lucta sumus, sed ne deficiamus. Domine, inclina.  Domine. Idem aperit, etc., usque ad et forma Dei formam serui suscepit.

 uERS. 7.---Emitte manum.  Ad Patrem uerba conuertit: Emitte manum, id est Christum; de alto ubi cum Patre, ut carnem induat.  uel de secundo aduentu agit in persona Ecclesie. Quasi dicat: Ita fac modo. Emitte manum tuam de alto, id est Christum de celo ad iudicium. ueniet enim Dominus in uoce angeli, et in tuba Dei descendet de celo. Deinde ex persona Ecclesie subdit: Eripe me, scilicet, per eam manum. Et libera, etc., ut in littera.

uERS. 9.---Deus, canticum nouum cantabo tibi.  Secunda pars, ubi quasi ille quem precabatur, uictor et liberator uenerit, ei se cantare in Nouo Testamento et ueteri promittit: et ab eo precatur liberari ab his qui beatitudinem putant in terrenis.  Canticum.  Hoc alio nomine significat legem, quam per quinque lapides significauit.

uERS. 10.---Gladio.  Quas superius dixit aquas, ipsum hic dicit gladium; unde et hic subdit quod ibi: Et erue me de manu filiorum alienorum. Maligno. De quo: Lingua eorum gladius acutus . Est et benignus gladius, de quo Dominus ait: Non ueni pacem mittere, sed gladium . Hic est gladius bis acutus , utroque acumine prepotens, scilicet ueteris et Noui Testamenti, quo omnis putredo a membris Christi abscinditur.

uERS. 12.---Quorum filii. Hic, qui sint alieni, et que illorum dextera iniquitatis, et qualiter locuti sunt uanitatem, exponit.  Felicitatem eorum  enumerat, hec est dextera eorum, hec est uanitas, quam loquuntur, dum hec dicunt beatitudinem.  Quorum filii. uel, mystice hec possunt intelligi ab illo loco, etc., usque ad sed nouis erroribus pullulauerunt.

Filie.  Que non habent uires constantie.

Composite. Non natura pulchre, sed ab hominibus composite. He filie sunt cogitationes uel predicationes eorum qui non habent ueram Ecclesiam, sed similitudinem.

uERS. 13.---Promptuaria. Corda diuersis rebus facta: unde pessimas eructationes exhalant, que fetent.

Ex hoc in illud. Instabiles, quia non habent radicem  ueritatis.

uERS. 14.---Oues eorum fetose. Ad litteram, quia uult eos ostendere caducis rebus herere. Quasi dicat: Peculium eorum fetosum, cum ipsi fide steriles; unde mystice discipuli eorum, he oues sunt fetose, quia ipsi alios plures in errore generant. In egressibus. Non in ingressibus, quia totum bonum quod habere uidentur, ab eis egreditur cito perituris. Boues. Non labore macri, sed otio pingues, ut his qui affluunt diuitiis, cum ipsi sint a ueritate ieiuni. uel mystice, boues, magistri terrenis affluunt. Macerie. Que de solis saxis in hortis sed uel uineis; nec ipsa ruit illis, ideo prosperi.

 Neque transitus, neque clamor, turbidus  interrumpit quietem eorum, etc., usque ad que ducit ad mortem.

uERS. 15.---Beatum. Non inde reprehendit quia his abundant, sed quia pro dextera habent, id est, pro beatitudine: et hec est uanitas quam locuti sunt. His et Abraham, et Isaac, et Iacob, abundauit. Felicitas est sinistra, id est temporalis, mortalis.



PSALMUS CXLIu.

uERS. 1.---Laudatio ipsi Dauid.  Breuiter continet hic psalmus que in Scripturis diuinis late diffunduntur, etc., usque ad ne quis in eius laude errare posset:

 Spiritu sancto implet Deus sanctos, etc.,  usque ad ideoque spiritus eius in seruis suis laudet eum, quia laudari se facit.

 Ut septem psalmi penitentie, sic et septem spiritus, iuxta illud sacramentum quod precepit Dominus Moysi in tabernaculo septem lucernas ponere, perpetuo lumine lucentes.

Exaltabo te.  Primo propheta promittit infinitam laudem; secundo, omnes perfecturos Dei laudem nouem modis dicit, ibi, Generatio et generatio; tertio, eadem latius explicat, ibi, miserator.

In seculum seculi.  Qui hic non incipit, in futuro mutus erit.

uERS. 2.---Per singulos dies, etc.  Qui hic per singulos dies, in eterno die merebitur laudare continua exsultatione.

  Bene dicit nunc per singulos dies, ut, cum uenerit unus sine fine dies, eat ex laude in laudem, sicut ex uirtute in uirtutem. In seculum et in seculum seculi.  De qua laude alibi: In secula seculorum laudabunt , quia semper amabunt quem semper uidebunt, qua uisione nichil delectabilius.

uERS. 3.---Nimis.  Uno uerbo dedit cogitare quod non potest capi plene: et ideo nunquam cesses a laudibus.

uERS. 4.---Generatio et generatio.  Secundo, omnes perfecturos laudem Dei nouem modis promittit. Opera tua.  Si in magnitudine deficimus, uel de operibus laudemus operantem, de conditis conditorem, de creaturis creatorem.   Nouem sunt opera: potentia, magnificentia, sanctitas, mirabilia, uirtus, terribilium magnitudo, memoria, iustitia, que post explicabuntur: ex his quasi locis et seminibus omnis laus trahitur, ad quem modum omnia argumenta de paucitate locorum sumuntur. Et potentiam tuam.  Non enim opera laudant, nisi ut uirtutem operantis annuntient. Sed quidam eloquentes creaturam laudant, creatoris obliti. Sancti uero laudatores, si opera amant, et laudant magis operatorem: et propter hec illum amant. Si in rebus factis sentitur aliqua species, utilitas, uirtus, et laudatur magis in illo qui fecit. Si opera laudas, et te qui es Dei opus. Et occurrit illud: Non te laudet os tuum, ne arrogans  uidearis . Sed non est arrogantia, quia Deum in te, non te laudas.

uERS. 6.---Et uirtutem. Si non minaretur, nulla esset correctio; si uero non blandiretur, nulla esset exhortatio. Est itaque amabilis et terribilis. Dicent ergo uirtutem disciplinantis et punientis, si predicant regnum eternum, non tacent ignem eternum.

uERS. 7.---Memoriam abundantie suauitatis tue eructabunt.  Ipse per abundantem suauitatem suam prius memor nostri est, nos uocando, gratia sua nos preueniendo, inde nos eius.

Eructabunt dicit, non manducabunt.

 Manducat qui discit, eructat qui docet: hoc tamen eructat quod manducat. Hec memoria, quia ualde dulcis manducanda est et eructanda. Sic ergo  manduca ut eructes.

uERS. 8.---Miserator et misericors.  Tertio latius explicat que secundo breuiter proposuit. Quasi: Merito in his laudabunt, quia miserator, etc. Partes laudis ponuntur hic, que superius, sed non singule possunt explicari: quis enim opera uel potentiam eius plene explicaret?  Miserator et misericors. Quibus eam ueniam dedit. Patiens. His quibus nondum dedit, sed exspectat ut det.

uERS. 9.--- Miserationes. Ab operibus incipit, ut miserator dicatur dum cadentes restituit. Misericors, natura, etiam dum creat. Patiens, hoc sumit de secundo loco laudis, scilicet de potentia, quam laudat, non quod terras suspendit, maria cercuit, stellis celos depinxit, etc., sed quia tolerat  peccantes, ut conuertantur. Et miserationes eius.  Si enim tollas opera tua mala, et non in te remaneant nisi opera eius, non te dimittet miseratio eius: si autem tu non dimittas opera tua, erit eius seueritas in opera tua, cum dicet: Ite, maledicti, in ignem eternum .

uERS. 10.---Confiteantur tibi, Domine, omnia opera tua.  Laudent sicut ea que non habent sensum laudandi, qui sunt materia laudis: quia dum inquiris, inuenis magnam uim in eis, que a Deo.

Et sancti tui.  Omne quod est confitetur uel per se, uel per rationales creaturas. uel sancti, id est, angeli et homines. Hoc de sanctitate: ipsa est enim sanctitas Dei, ut ei sancti debeant confiteri.

 uERS. 11.---Gloriam regni.  De mirabilibus ergo sumitur. Quasi: Quam mirabilis enim qui fecit celum et terram, et diuersis bonis impleuit.

uERS. 12.---Ut notam.  De uirtute terribilium hoc sumitur, etc., usque ad cui magnifico nil comparatur.

uERS. 13.---Regnum tuum, etc.  Laudat de perpetuitate et dominationis effectu. Et sumitur hoc de magnitudine: si magnum est ad tempus imperare, maius est dominationis terminum non habere.

Fidelis Dominus in omnibus.  De abundanti suauitate hoc sumitur; unde supra: Memoriam abundantie suauitatis tue. Fidelis, quia aduentus dona compleuit. Ad abundantiam quoque pertinet  quod alleuat ruentes, erigit elisos; unde recordatio suauitatis habetur, et in laudibus eius eructatur.

uERS. 14.---Qui corruunt.  A malis suis, quos omnes alleuat Deus. uel, ab his temporalibus, sicut sancti, ut Iob, qui in seculo aliquid perdunt et abiecti fiunt, decidentes sunt: sed hos omnes confirmat, quia septies cadit iustus et resurgit; impii autem infirmantur in malis .

Et erigit omnes elisos.  Ad se pertinentes, quia superbis resistit.

uERS. 15.---Oculi omnium in te sperant, Domine.  De iustitia latius agit, ut qui misericordem audit, iustum timeat: et iustitie est ut sperantes satiet corporaliter uel spiritualiter. Non semper enim danda est esca, sed in tempore opportuno:  multis enim petentibus salubriter differtur. Et tu das escam illorum in tempore opportuno.  Dat ergo medicus egro quod conuenit, etc., usque ad benedicens Deum in omni tempore.

uERS. 16.---Aperis tu manum.  Etsi non das aliquando, das tamen opportune: differs quidem, non aufers.

uERS. 17.---Iustus.  Ipso nomine iustitiam aperit, ut manifeste ostendatur hic laus de iustitia esse. uie sunt dispositiones et uoluntates, que omnes iuste, etiam si uerberat.

uiis suis, et sanctus in omnibus operibus suis. Sciendum quod uie ad dispositionem pertinent, opera ad effectum: hec secundum nos diuiduntur. Sed apud illum, hoc est uelle, quod facere: quia  ex eius uoluntate res habent esse.

uERS. 18.---Prope est omnibus inuocantibus eum.  Propitius, qui ubique, et hoc de iustitia.

uERS. 19.---uoluntatem timentium se faciet. . Concludit de iustitia: equum est enim et diligentes custodire et peccatores perdere.

uERS. 21.---Laudationem.  Expositis omnibus, sequitur breuis conclusio, qua concludit quod non potest explicari.



PSALMUS CXLu.

uERS. 1.---Alleluia.  uox ista, quasi musica salutaris, tanquam harmonia celestis, que non solum homines, sed etiam angelos delectat, laudem Dei exprimens. Que congrue huic psalmo prescribitur,  ubi uir iustus exhortatur animam ad laudem Dei: quia in aduersis aliquando, uelit nolit, perturbatur anima. Unde supra: Quare tristis es, anima mea, et quare conturbas me? Sed ut auferat ei perturbationem, suggerit gaudium de spe, si non in re: Spera in Deo, etc.  Hac spe erecta anima Deum laudat hic.  Primo, sibi quasi omnibus consulit laudare, ne in uanis oretur; et quasi acquiescens consilio, asserit se laudaturum ibi ubi poterit plene. Secundo, alios monet non sperare in homine, ibi: Nolite confidere. Tertio, docet omnem spem in Omnipotente ponendam, ibi: Beatus, etc.

uERS. 2.---Lauda, anima mea, Dominum. Sed  queritur, a quo, cui hoc consulitur? Si dicitur caro consulere anime, non uidetur hoc esse uerum, cum a meliori et a digniori soleat inferiori dari consilium: caro autem inferior est anima. Anima enim, licet uituperata quia peccatrix, tamen melior dicitur per naturam corpore laudato in suo genere, quia spiritualis natura prestat corpore, quam mouet, regit, sensificat, capit: et ipsa infinita, uicina est substantie Dei. Sic aurum, uituperatum quia sordidum, preest plumbo in puritate laudato: sic et malus homo optimo equo. Non datur ergo consilium anime a carne, quamuis domita ualde et pacata: que tamen mortua est propter peccatum. Nec etiam caro mortalis immortali consulit anime, quia semper infra animam est; sed superior pars anime,  scilicet mens, que cogitat sapientiam diuinam, illi inherens et in illam suspirans, uidet quasdam sui partes perturbari motibus seculi, cupiditate terrenorum ad exteriora rapi: unde ad interiora et superiora reuocat eam. Se ergo secundum sensualitatem exhortans dicit: Lauda, anima mea, Dominum. Quid enim tibi placet in hoc seculo? Diuisa per tot secularium rerum amores, collige te ad auctorem: hic tibi pax et securitas. Deinde respondet anima menti, quasi hic pregrauata non ualens desistere, ut dignum est. Laudabo in uita. Hic in morte laudabo tenuiter, quia corpus aggrauat animam, et terrena inhabitatio sensum deprimit multa cogitantem ; hic spes pascit, uita in futuro.

In uita mea.  Cum ei perfecte inhesero, a  quo separari, ut modo fit, mors est: sed spes consolatur, in qua quodammodo uiuens laudat.

Quandiu. Non quod aliquando non sit, quia in eternum erit, et ideo uere diu.

uERS. 3.---Nolite confidere, etc.  Secunda pars. Dato consilio et affirmato, ubi plene laudare poterit, quasi longe remotos, et interim dum mala sunt , monet non sperare in homine, sed in Deo.  uel quasi in fine seculi mente positus: cito finienda docet non amare pro eternis; quasi et meo exemplo, nolite confidere, etc. In filiis hominum.  In uno filio hominis est salus, et in ipso sperate. Non quia filius hominis est, sed quia Filius Dei est. Non propter illud quod suscepit ex te, sed propter illud quod seruauit in se.

 uERS. 4.---Exibit spiritus eius, etc.  Prius mundat corda prohibendo a noxiis, ut post salutaria intendat monendo salubria.

uERS. 5.---Beatus cuius Deus Iacob.  Tertia pars, ubi docet totam spem in Omnipotenti ponendam, quem ex factis describit ut gentilitas tam frequenter conuicta quiescat.  Remotis noxiis, docet quod salutis est, scilicet in quo sperandum sit. Adiutor eius spes eius.  Ipsius Iacob sic fuit adiutor, etc., usque ad id est, huius ueri Iacob, sicut illius.

uERS. 6.---Qui fecit celum et terram.  Quia et cultoribus demonum spes est in deo suo, determinat in quo debet esse spes, id est in Christo, et hoc  usque in finem psalmi ostendit, describendo eum per omnia. Omnia que in eis sunt. Ne quem alium putes creatorem, uel minutissimarum rerum existere creatorem.

uERS. 7.---Qui custodit ueritatem in seculum.  Christus, qui est ueritas, omnis homo mendax. Facit iudicium. Hec duo ad iustitiam pertinent. Christus iudex uindicat patientes propter nomen suum, et dat escam diligentibus se. Iniuriam patientibus.  Non omnis molestia est iniuria. Quod iure pateris non est iniuria, ut quod patitur latro et scelerati alii. Aliud ergo est pati iniuriam, aliud supplicium. Supplicium enim iure quis patitur, iniuria autem iuri contraria est.

uERS. 8.---Dominus soluit compeditos.  Hoc  ad abundantiam suauitatis.

Dominus erigit elisos. Quos diabolus elidit, Dominus erigit.

Diligi iustos.  Quos locat in eterna beatitudine.

uERS. 9.---Pupillum et uiduam suscipiet.  Omnis Ecclesia gentium aduentitia est ad patres, non carne, sed imitando, filia.

Pupilli sunt omnes in peregrinatione, quibus est absens pater; et omnis fidelis anima est uidua sponso absente: unde et magis patrem et sponsum desiderant, et hos protegit Deus non uisus, sed desideratus.

uERS. 10.---Regnabit Dominus in secula.  Hoc est de magnificentia.

 Regnabit in nobis, cum corda nostra erunt in eo firma, quod non modo.



PSALMUS CXLuI.

uERS. 1.---Alleluia.  Hic item ait de laude Dei, ubi propheta monet laudare colligentem Isrel.

Laudate Dominum.  Primo ostendit quos colligat, et quomodo. Secundo, post predicta, quasi adhuc herentes et dubios increpat, ostendens unde possint laudare Deum, scilicet si fuerint humiles, ibi, Precinite.---Laudate Dominum.  Hoc dicitur omnibus gentibus. Et quasi quereremus qualiter laudabimus, laudis causam attulit, quoniam bonus est psalmus.  In laude Dei ipse actus est merces que in futuro erit; ideo laudandus, quia  edificat, sic, quia dispersiones Isrel, id est fidelium, de toto mundo in fine seculi congregabit ad regnum. Et est hic laus de factis mirabilibus.  Hec est tota merces laudantium, etc., usque ad modo exerceamur in hac laude bonorum operum.

Deo nostro sit iucunda, etc. Non est satis psallere ad hoc ut laus Deo placeat, sed opus est ut per uite quoque munditiem illi placeamus.

uERS. 2.---Aedificans Ierusalem Dominus.  uel, accepit Ierusalem generalem Ecclesiam, etc., usque ad quem Pater misit ad captiuitatem nostram redimendam pretio sanguinis.

uERS. 3.---Et alligat. A similitudine medici, etc., usque ad et Dominus alligat contritiones.   Qualiter Samaritanus ille qui descendebat a Ierusalem in Iericho , quando uidit uulneratum iacentem in itinere, colligauit uulnera eius. Ceterum de his qui non obtriuerunt cor, dicitur per Isaiam: Non est malagma imponere, neque oleum, neque alligaturas . Alligamenta Dei sunt temporalia sacramenta, quibus interim consolationem habemus; que tunc detrahentur cum erit perfecta sanitas.

uERS. 4.---Qui numerat multitudinem stellarum, et omnibus eis nomina uocat.  Non aliena ut astrologi qui Iouem et uenerem nominant. uel, typice, de sanctis, quia cuique proprium donum dat; uel, omnes sunt in familiaritate, a similitudine Domini, qui famulorum suorum nomina nouit.

 uERS. 5.---Sapientie eius, etc.,  Ipsam mensuram, et numerum et pondus, etc., usque ad uide quid sequitur, humilians autem peccat.

uERS. 6.---Humilians autem peccatores.  Qui enim reprehendunt intelligibilia, ideo sentiunt terrena, de Deo incorporeo corporaliter cogitantes. Hec facit his qui uolunt irridere legem antequam noscant. Quia ergo magnum est proficere ad intelligibilia et spiritualia, simus mansueti, pulsemus et faciamus quod sequitur.

uERS. 7.---Precinite. Sic peruenietur ad intelligentiam, sic imago Deo reformabitur. Precinite.  Secundo, ex predictis quasi adhuc herentes increpat et impellit, ostendens unde possint intelligere, si humiles et non superbi. Quasi: Et ut intelligere  ualeatis, precinite, etc.

uERS. 8.---Qui operit celum.  Memorat opera per que potestas ostenditur. Ad hoc enim quedam obscura in Scripturis uoluit esse, ut haberent serui Dei quid interpretando influerent super aures et corda hominum, excipientium de nubibus Dei saginem letitie spiritualis.

Seruituti hominum. Predicatoribus, qui hominibus seruiunt. Unde Apostolus ait: Nos autem seruos uestros per Iesum Christum . Hi seminant spiritualia et recipiunt ab excelsis seculi fenum et herbam, id est temporalia.

uERS. 9.---Et pullis coruorum.  Omnia enim, que dantur Ecclesie a diuitibus, fenum sunt.

  Iudei, qui se solos iustos, omnes gentes dicebant peccatores. Et uere patres nostri corui, nos autem non sic remanemus: tamen recte pulli coruorum dicimur et sumus. Coruus non inuocat, nos uero dimissi inuocamus.  Pulli coruorum dicuntur rore uesci et beneficio etatis, ignorant paternas escas, id est fetores cadauerum: sic filii paganorum innocentes, qui inuocant.

uERS. 10.---In tibiis uiri. In composito habitu presumptuosi et audacis. Per uirum enim audacem presumptorem notat. In tibiis notatur incessus incompositus, in tibiis uiri. uel, secundum aliam litteram, in tabernaculis uiri, id est in conuenticulis hereticorum, beneplacitum erit ei. Nota quod non  ait in tabernaculis Dei, sed uiri, per hoc designans audaciam hereticorum.

uERS. 11.---Super timentes, etc.  Timori spem coniunxit, quia non ualet timor sine spe uenie: Iudas enim timens, sed desperans, laqueo se suspendit. Qui ergo timet Deum, speret et in eo. Placabis autem si speres in misericordia eius, atque de cetero ita peccare caueas, ut de preteritis depreceris ut tibi dimittantur.



PSALMUS CXLuII.

uERS. 12.---Alleluia. Psalmus iste facit amorem future Ierusalem. Aggei et Zacarie dicitur, qui in captiuitate reparationem Ierusalem prophetauerunt, que, ut Ieremias predixit, post septuaginta annos  facta est, id est, post uolubilitatem totius temporis, quod septem diebus agitur.

Lauda, Ierusalem.  Totus hic psalmus potentiam Dei predicat. Primo, dicit bona future Ierusalem, secundo, dicit que bona hic dantur sanctis, ibi: Qui emittit.  In captiuitate adhuc constitutus propheta, etc., usque ad qui audiuimus sic ructantem.

uERS. 13.---Confortauit seras portarum tuarum.  Nota clausam esse ianam ianuam admissis prudentibus, et exclusis fatuis uirginibus, ut nemo iam exeat uel intret. Et congrue post laudis admonitionem subdit de clausis ianuis: clausa enim ianua Ierusalem secure laudat, quia nemo exiit unde doleat; nemo intrat quem timeat, unde sint scandala. scandala.

uERS. 14.---Adipe frumenti.  Pane qui de celo  descendit: in mundo carne clausus est, sola fide cognitus, tunc uidebitur sicut est.

uERS. 15.---Qui emittit eloquium suum. Secunda pars subdit que munera hic dantur electis, per que ueritas futuri potest agnosci.

Terre.  Ut in terra cognoscatur. Nisi enim mitteret uerbum terre, qua grauamur et impedimur a reditu, ad adipem frumenti satiantem non leuaremur. In terra enim, ubi laboramus fessi, languidi, pigri, frigidi, scilicet in eremo, non deserit, sed manna qui emittit eloquium, etc.

uelociter currit.  uel usque in uelocitatem, id est, a Deo, ut sit ipsa uelocitas quo electius uel expressius dici non potuit.

Non ait uelox uerbum, uelox sit uelocitate, qua  plus uel minus participat: sed ipsa uelocitate, qua cetera dicuntur uelocia, nichil est uelocius. Et item quod uelox est, ut equus alicui est, non ubique: uelocitas uero ipsa ubique est, non est in parte. Ad uerbum Dei pertinet non esse in parte, ubique esse per seipsum. Hec est sapientia, que attingit a fine usque ad finem fortiter, non tamen motu locali, sed immobilitate. Sed et de sapientie spiritu dicitur, actus mobilis, certus, incoinquinatus; hoc facit uelocitas, ut et ubique semper sit, et nusquam inclausa teneatur. Sed quis ista sufficit cogitare? Est tamen spes ad capiendum uerbum, quia predestinauit nos.

uERS. 16.---Qui dat niuem, etc.  Terre. Frigescente enim caritate, etc., usque ad et hos  dum uocat ad penitentiam, nebulam sicut cinerem spargit.

 Nebulam sicut cinerem spargit, etc. Cinis ad penitentiam pertinet, etc., usque ad et qui predestinauit et ad penitentiam uocauit. Ad litteram: Spargit Deus niuem quasi lanam, nebulam ut cinerem, crystallum facit ut frusta candidi panis. Est enim crystallum species quedam in modum uitri, sed candida est: dicitur autem esse nix glacie indurata per multos annos, ut resolui non possit.

Crystallum suam, etc. Id est obstinatos, qui non facile ut nix soluuntur.

uERS. 17.---Mittit sicut bucellas, etc. Alias, ut frusta panis, ut pascant alios, ut predicent ueritatem, quam impugnant. Omnes, unus panis; singuli,  frusta; unde: Multi unus panis sumus in Christo . Paulus crystallum fuit, durus et nitidus: durus, quia persecutus Ecclesiam; nitidus, quia in lege peritus. Hanc autem Deus soluit, et factus est panis, qui ueritatem docuit. Sed nisi soluat,

Ante faciem eius Dei quis sustinebit? Alias, subsistet.  Frigus est, qui deserit, non uocat, non infundit gratiam: et quis alius soluet? Nullus. Unde Apostolus: Quis me liberabit de corpore mortis huius?  Quasi dicat: Frigesco, nullus soluit, nisi gratia Dei emittat uerbum suum.

uERS. 18.---Emittet uerbum suum, et liquefaciet eam.  uerbo namque Dei ueniente, nec frigus, nec obscuritas, nec duritia desperare potest. Salubriter enim liquefiunt, et fluenta spiritualis beneficii  profundunt aliis unde bibant, iuxta illud: Omnes sitientes, uenite ad aquas .

uERS. 19.---Iacob . . . Isrel.  uel idem significatur per Isrel, etc., usque ad quia non fuit missus nisi ad oues que perierunt domus Isrel .

Iudicia sua.  Iudicium incipit a domo Dei, etc., usque ad tres alios psalmos laudis subiungens, ut in hoc opere gratia Trinitatis eluceat.



PSALMUS CXLuIII.

uERS. 1.---Laudate Dominum de celis.  Per paucorum commemorationem uniuersam creaturam hortatur laudare Deum. Sunt quedam que  habent spiritum laudandi Deum in eo affectu quo placet eis Deus: quedam non habent intellectum, sed quia ipsa bona sunt in ordine suo, et ad pulchritudinem uniuersalitatis referuntur, per se non laudant, sed ab ipsis per attendentes ea laudatur Deus: et ita quodammodo laudant, quia de illis nascitur in nobis laus Dei, ad quam nos hic monet propheta.

uERS. 5.---Quia ipse dixit, et facta sunt.  Hoc contra illos qui dicunt mundum Deo ceternum; sequitur: Ipse mandauit. uerbo suo, et creata sunt. Prius dixit, facta, postea creata. Facere enim et nos possumus, sed non creare. Ipse ergo solus creat, quod est proprium Deitatis. Laus ex operibus

 uERS. 6.---Statuit. Ex potentia omnipotens est, cuius opera non mutantur.

In seculum et in seculum seculi.  Et si celum nouum, Deo tamen bene statuta dicuntur, que nouantur per Christum et meliorata permanent. Et est hic laus a potentia.

uERS. 7.---Laudate Dominum. Secunda pars, ubi, enumeratis celestibus, descendit ad terrestria. Conuersus ergo ad illa, tanquam exhortans nos ut eorum consideratione laudemus Deum, que considerata aperiunt laudem Dei, ait: O uos qui de terra. Omnes abyssi.  Profunditates aquarum, etc., usque ad ipsa ergo, id est, nos consideratione eorum hortatur laudare.

uERS. 8.---Que faciunt uerbum eius. Hoc ideo  quia uisum fuit quibusdam quod Deus superiora regeret, sed hec inferiora despiceret, sed a casibus regerentur; sed et hec agit Deus, et in his minimis laudatur, et alleluia cantatur.

uERS. 13.---Confessio.  Supra dixit prius de celo, postea de terra; hic de omnibus simul. Et accipit per celum omnia superiora, et per terram omnia inferiora.  Confessio eius super celum et terram. Illum omnia confitentur in se uel in aliis; pulchritudo omnium uox est confitentium in attendentibus ea, id est, attendentes laudent eum, et de terrenis et de celestibus, quo non est aliquid melius.

uERS. 14.---Exaltauit cornu populi sui.  Ecce quod prophetauit Aggeus et Zacarias. Modo humile  est in tribulationibus cornu populi sui, sed cum uenerit Dominus, exaltabitur.



PSALMUS CXLIX.

uERS. 1.---Alleluia.  Post omnes creaturas quas in precedenti psalmo monuit laudare Deum, eo quod ab ipso create sunt, hic proprius et specialius Isrel inuitat ad nouum canticum pro nouitate sibi facta, que mirabilior est Dei operatio: hec est sanctificatio Isrel, per quam de ueteri factus est nouus.

Cantate Domino, etc.  Primo multis modis monet laudare regem qui eis beneuolus et beneficus. Secundo agit de gaudiis sanctorum, ibi, Exsultabunt.  Qui uult cantare hoc canticum, diligat eterna,  ut fiat nouus. uetus enim homo uetus canticum cantat de terrenis. Nouus homo nouum cantat de spiritualibus; canticum scilicet pacis, canticum caritatis et iucunditatis. Quisquis enim sequitur ueterem animositatem, non nouam caritatem, nouum canticum non cantat.

Laus eius in Ecclesia.  Hic ubi et a quibus cantari debeat hoc canticum determinat.

uERS. 2.---In rege suo.  Id est, in Christo, qui est rex et sacerdos.  Ut rex pugnauit pro nobis de cruce, diabolum uincens: ut sacerdos, se pro nobis obtulit, nichil inueniens in hominibus quod pro eis offerret.

uERS. 3.---In choro.  Quia nulla dispersio,  sed carissima unitas; tunc exsultatio erit de tympano et psalterio, non ipsius actus.

uERS. 4.---Quia beneplacitum est Domino.  In prima conditione rerum legimus omnia placuisse Deo, etc., usque ad uel cum parem angelis faciet.

uERS. 5.---Exsultabunt sancti.  Secunda pars, ubi agit de gaudiis sanctorum et potestate. Gloria. Est bonorum actuum frequens laudatio, de quibus iusti letantur in cubilibus, id est in conscientia, ideo quia habent tam bonum Dominum, qui dat peccantibus gratiam et in meritis uitam eternam. Fatuus extra in fabulis hominum letatur; sanctis hic modus gaudii est, ut ad illum referantur bona qui dedit.

uERS. 6.---Exaltationes.  uirtus Dei et potentia predicatur in gloria sanctorum. In cubilibus,  in diuersis mansionibus est gloria sanctorum. De quibus Dominus. In domo Patris mei mansiones multe sunt. 

In gutture. Qui in corde et in lingua non desinunt laudare eum, a quo eterna habent.

Gladii. Potestatem uerbi Dei accipientes, cum Domino iudicabunt, sedentes super duodecim sedes; et tunc uere fiet uindicta et increpatio in populis, tunc reges terre ligabuntur: unde non sit liberum exire. Et nobiles ferent ferrea uincula, ut grauia ad portandum, et que non possunt rumpi: et sic fiet iudicium conscriptum, id est ab angelis comprobatum. De quo Apostolus: Nescitis quia angelos iudicabimus?  Et ne putes solos apostolos iudicare, addit, gloria hec, scilicet potestas iudicii, est omnibus  sanctis eius, id est perfectis, qui pro Christo omnia terrena reliquerunt.

 Exaltationes Dei in gutture. Sic enim letantur in cubilibus et faucibus, id est in corde et lingua, ut non sibi tribuant quod boni sunt, sed Deo, a quo acceperunt quod sunt, et sperant id quod nondum sunt.

uERS. 8.---Ad alligandos. His uinculis mandatorum et preceptorum Dei ligantur gentium reges, nobiles seculi, ab infirmis et contemptibilibus huius mundi, quos elegit Dominus ut fortia queque confunderet; ipsosque impleuit Spiritu sancto, et dedit eis frameas bis acutas, ut ad Christi timorem nobilium corda conuerterent, et seculari nobilitate  contempta, paupertatem eligerent et nobilitatem in Christo. uoluit enim prodesse imperatori de piscatore, non piscatori de imperatore.

 Per hos ligat reges et nobiles in uinculis ferreis, ne progrederentur ad illicita.



PSALMUS CL.

uERS. 1.---Laudate Dominum.  De laude Dei in sanctis eius, qui glorificati sine fine laudant. Monetur ciuitas Dei, scilicet unitas omnium sanctorum, ore et animo cantare. In hoc culmen omnis psalmodia perducitur, que nuptiali dulcedine cantatur.

Laudate eum in firmamento.  uirtus est in  firmamento, etc., usque ad qui inuicem se honorantes, dant laudem Deo.

 Quibus propheta in principio formam conuersationis ostendit, iam in illa Ierusalem receptis, dicit in eis laudandum esse Deum, qui omnia dedit. In firmamento, quia morte sua diabolum uicit, et credentes ad celum perduxit. In uirtutibus uel potentatibus, quia omnia subiecta pedibus eius.

uERS. 2.---Secundum multitudinem magnitudinis eius. Quomodo hoc, cum magnitudinis eius non est finis? sed spiritualibus et sanctis dicitur hoc. Et cum non sit finis magnitudinis, secundum eam laudatur Deus, cum sine fine laudetur. Quomodo autem debeat laudari, per similitudines mysticas usque ad finem psalmi dicit: Tuba concrepet regi, psalterium canat  Deo: cithara cum reliquis sponso. Tuba enim terribilis, uel in bello sumitur, uel, in aduentibus regum apparatur; psalterium a summo, cithara ab imo sonat: hec omnia, humanis actibus comparata, figuraliter ibi dicuntur laudes Dei personare.

uERS. 4.---In chordis et organo.  Chordas ponit pro omni instrumento musico, quod chordarum tensione sonat. Organum est quasi turris fistulis diuersis fabricata, flatu follium sonans; et ut hec  omnia de hominibus acciperes, ad hominis os uenit: et exponens quid sit laudare in chordis et organo subdit.

Laudate eum in cymbalis, etc. Cymbala bene sonantia labia nostra sunt que cordi concinna in laudibus Dei bene sonant, in quibus est similitudo cymbalorum, et harmoniam reddunt, et ideo bene inter musica instrumenta sunt.  Cymbala bene tinnientia sunt ex permistis metallis paruissime phiale, que acutum sonum reddunt. Sed quia omnia spiritualiter intelligi uult, apto fine concludit:

uERS. 6.---Omnis spiritus, angelicus et humanus, laudet Dominum. Non caro et sanguis, non habitus seculi: sed quod est in natura rerum sublimius,  quod celestia sapit, eterna capit. Breuis et perfecta scientia, ut Deum spiritualiter omnia laudent, in his totius musice perfectio est. Est enim flatus in tuba, pulsus in cithara et in cymbalis, uox in choro. Quibus musicis instrumentis significatur spiritualis harmonia, que non auribus, sed pura mente aduertitur.

 Tria sunt genera, etc., usque ad uite eterne uox est: Omnis spiritus laudet Dominum.





LIBER PROuERBIORUM Quem Hebrei MISLE [Figure: [Hebrew Text] 2Kb] appellant. *





B. HIERONYMI EPISTOLA ET PROLOGUS DUPLEX DE LIBRIS SALOMONIS.





CAPUT PRIMUM.


uERS. 1.---Parabole Salomonis. Notandum quod uulgata editio parabolas, que Hebraice misle [Figure: [Hebrew Text] 2Kb] , Grece paremias, id est, prouerbia dicit; sed satis conuenit. Que enim parabole  nuncupantur, etiam prouerbia iure uocantur: quia talia sunt, que sepe in ore colloquentium uersari ac memoria debent retineri. Etiam prouerbia plerumque tam obscura sunt ut parabole bene dicantur; unde: Hec in prouerbiis locutus sum uobis , etc. Prouerbiorum liber, non ut simplices arbitrantur, patentia habet precepta, sed quasi in terra aurum, in nuce nucleus, in hirsutis castanearum operculis absconditus fructus inquiritur: ita in eis diuinus sensus altius est inquirendus. Parabole  Salomonis secundum Hebraicam ueritatem translate ab Eusebio, Hieronymo presbytero petente Chromatio et Heliodoro episcopis; Grece, Latine similitudines; quod uocabulum ideo Salomon huic operi imposuit, ut non iuxta litteram intelligamus que dicit: in quo Dominum parabolice turbis locuturum significat, sicut et nomine suo regno pacifico, regnum Christi et Ecclesie; de quo: Multiplicabitur  eius imperium, et regni eius non erit finis. Super solium Dauid, et super regnum eius sedebit . Sicut templi constructione et dedicatione, edificationem Ecclesie in tempore resurrectionis. Ipse etiam Christus filius Dauid, et rex spiritualis Isrel, secundum testimonium turbe, que occurrit ei cum ramis palmarum et laudibus . Quid autem utilitatis habeant, in titulo monstratur, cum dicitur: Ad sciendam sapientiam et disciplinam; id est, quomodo recte credere et uiuere oporteat, quemque quo intentionem cordis dirigere.

uERS. 2.---Ad intelligenda uerba prudentie. Id est, non solum sapientiam, quam perceperunt, amplectantur, et discipline uirtutum inseruiant, sed etiam uerba prudentie, quibus proficiant, auscultent  et solerter intelligant.

uERS. 5.---Audiens sapiens, sapientior. Pulchre a sapientia incipit, quia optione sibi data sapientiam petiit et accepit.

Audiens sapiens, sapientior. Ostendit neminem tam sapientem in hac uita, qui non possit sapientior esse etiam dictis minorum. Audiuit regina Saba Salomonem minor maiorem, et sapientior rediit. Audiuit  Moyses socerum multo inferiorem, et sapientior factus est.

Et intelligens.  Nemo iactet se de sua scientia, etc., usque ad ad sciendam sapientiam et disciplinam, etc.

uERS. 7.---Timor Domini.  Duo sunt timores Domini, etc., usque ad Uterque in futuro cessabit, caritas nunquam excidet.

uERS. 8.---Audi, fili mi, disciplinam.  Hactenus prouerbialiter, etc., usque ad apud Hebreos enim spiritus, qui gratiam prestat, genere feminino dicitur.

uERS. 9.---Addatur gratia. His qui legem Domini seruabant, etc., usque ad pro gratia recte operationis.

Et torques collo tuo, etc. Fulgor perfecte operationis, que predicationem  confirmet indeficienti uirtutum connexione.

uERS. 10.---Fili mi. Affectu patris alloquitur filium, blandiens, ne acquiescat peccatoribus.

uERS. 11.---Insidiemur.  uel generaliter de latronibus, qui innocentibus insidias parant. uel specialiter de illis qui uite auctorem neci tradiderunt.  Cum generaliter ad omnes qui sanguini insidiantur hoc pertineat, etc., usque ad et se potius presumendo perimunt.

Insontem frustra. Qui peccatum non fecit, nec inuentus est dolus in ore eius.

uERS. 12.---Deglutiamus eum, sicut infernus uiuentem. Exstinguamus memoriam uirtutum et doctrine  illius, ut etiam inter nos uixisse non memoretur.

uERS. 13.---Omnem pretiosam substantiam reperiemus. Homines, scilicet, quos Christo adherentes uidebant, quos putabant ab eius amore et comitatu secernere si eum occiderent, et spoliis talium domos suas replere, id est, eorum animabus sua conuenticula.

uERS. 14.---Sortem mitte nobiscum. De latronibus generaliter patet, quia sociis, quos conquirunt, prede portionem promittunt; sed et Christi persecutores, quoscunque sibi poterant, adiungebant, quos eum sequi uidebant, extra synagogam faciebant, id est, sua communione priuabant.

uERS. 16.---Ad malum currunt. Non solum quod  facturi, sed quod pro factis passuri. Nam quanto ad facinus implendum properant, tanto ad penam pro facinore tolerandam propinquant.

uERS. 17.---Frustra.  Cetera de insidiatoribus Christi specialiter, etc., usque ad in pauperibus enim nichil habet cause.

uERS. 20.---Sapientia. Hucusque persecutiones, quas Christo Iudei intulere; hinc ea, que per apostolos persecutoribus eisdem post passionem loquitur. Sapientia, id est Christus, loquitur foris, id est in luce palam, ut relicta infantia sint paruuli malitia.

  Sapientia quippe Dei Christus est, etc., usque ad cuiquam dicerent.

Foris.  Aperte, post resurrectionem, etc., usque ad: in platea uocem eius.

In plateis dat uocem suam, etc. Que ante paucos docuerat, manifeste replicabat, unde: Que dico uobis in tenebris, dicite in lucem.

uERS. 21.---In capite turbarum clàmitat, etc.  Quia etiam principibus, qui ei preualuisse, ut crucifigeretur, uidebantur, reatum homicidii, quod perpetrarant, palam reducebat ad memoriam, eosque ad penitentie remedium uocabat.

In foribus portarum urbis.  Urbs Domini, Ecclesia ex utroque populo adunata, etc., usque ad gratiam suam reuocabat; ita ut, sicut Lucas ait: Multa turba sacerdotum obediret fidei .

uERS. 22.---Usquequo. Iam Christum in carne uidistis miracula facientem, quem spreuistis: modo uel resuscitatum a morte diligite, et dimittet quod peccastis.

Paruuli.  Paruuli dicuntur sensu tardiores, etc., usque ad que filius ipse ueniens perfectis sensu contulit?

uERS. 23.---Conuertimini. Sapientia hortatur conuerti ad Deum, et profert spiritum.

Ad correctionem. Per apostolos Iudeos corripit, et uel post ascensionem et resurrectionem monet conuerti.

uERS. 26.---Ego quoque.  Similiter in psalmo, etc., usque ad quasi nichil contemnerent.

 uERS. 27.---Cum irruerit repentina calamitas. Obsidionem Ierusalem subitam et expugnationem totius prouincie a Romanis factam dicit. De qua, uidens ciuitatem fleuit super eam .

Quando uenerit super uos.  Potest hec tota correctio sapientie, etc., usque ad quod enim sequitur,

uERS. 28.---Mane consurgent et non inuenient me, tempus iudicii significat, quo alii in uitam, alii in opprobrium resurgent sempiternum.

Inuocabunt. Non leguntur Iudei in obsidione Dominum inuocasse; etsi qui inuocauerunt, quia uere non penituerunt, exauditi non sunt.

uERS. 29.---Exosam habuerunt. Iustus econtra Iniquos, inquit, odio habui, et legem tuam dilexi.

 uERS. 31.---Comedent igitur.  Quia uias meas ingredi noluerunt, etc., usque ad et bene tibi erit.

Suisque consiliis saturabuntur. [a 1Kb] Quibus dicebant, etc., usque ad potest accipi.

uERS. 32.---Auersio. Auersio et prosperitas perdit, cum a timore conditoris auersus animus, ira eiusdem conditoris in his, que peccat, nichil sustinere uidetur aduersi. Sed ut Iob ait: Ducunt in bonis dies suos, et in puncto ad infernum descendunt.

Paruulorum. Sensu, unde supra, etc., usque ad sed quia auertunt, se interficiunt.

uERS. 33.---Qui autem me audierit, absque terrore  requiescet, etc. Potest in hac uita intelligi, et in futura, etc., usque ad resurrectionis quiescet.



CAPUT II.

uERS. 1.---Fili mi. Duo hic notat, sapientiam esse de celestibus, prudentiam de secularibus.

Abscondit mandata Dei penes se, etc., usque ad quasi semen secus uiam iactatum uolucres tollant.

uERS. 2.---Audiat sapientiam. Audit non aure, etc., usque ad hoc est enim quod sequitur:

Inclina cor. Inclina, humilia, munda, etc., usque ad et reuelasti ea humilibus.

Si enim sapientiam inuocaueris. Inuocare, etc., usque ad nec liberum debet abesse arbitrium.

uERS. 4.---Et sicut thesauros. Qui thesauros effodit,  etc., usque ad nec quiescat, donec inueniat.

uERS. 5.---Tunc intelliges. Timorem amicabilem, etc., usque ad sed etiam scientiam ipsius diuinitatis  inuenies.

uERS. 6.---Quia Dominus dat. Respicit hic uersiculus ab hoc quod supra dixerat: Si enim sapientiam inuocaueris, etc.

Ideo namque sapientia, etc., usque ad sed a Domino datur.

Ex ore. Aeterna filii natiuitate, de qua alibi: Ego ex ore Altissimi prodii, primogenita ante omnem creaturam . uel, os Domini in sanctis, unde: Os Domini locutum est. Et ex ore eius scientia nascitur et prudentia, dum Dominus os humanum sanctificat, et suum facit, ut scienter et prudenter loquatur.

 uERS. 7.---Custodiet. Ut in quocunque uirtutum gradu rectos iuuet et simplices. Iob simplex et rectus ; simplex, per innocentiam mansuetudinis, et rectus, per cautelam discretionis: simplex, nullum ledens, imo cunctis proficiens, rectus, a nullo corruptus.

uERS. 12.---A uia mala. Ad quam uocant, qui dicunt: ueni nobiscum, insidiemur sanguini, peruersa loquitur, qui est auctor huius persuasionis.

uERS. 13.---Qui relinquunt iter. Pulchre, etc., usque ad finis eius in tenebris exterioribus.

uERS. 14.---Qui letantur. Quia per uias tenebrosas ambulant, etc., usque ad noxiamque letitiam salubri fletu castigarent.

uERS. 16.---Ut eruaris a muliere. Pendet hic uersus,  etc., usque ad: et ipsi sunt iacula.

uERS. 17.---Et relinquit ducem. Patet et de mente heretica, etc., usque ad quam se die baptismi seruaturam promiserat.

uERS. 18.---Pacti Dei sui, etc. Quod cum uiro suo tempore nuptiarum pepigit, Domino teste, quod fidem, scilicet castitatis sibi inuicem seruarent, uel in baptismo.

Inclinata est enim. Omnis conuersatio adultere ad interitum ducit, etc., usque ad id est, ad spirituum tendit tormenta malignorum.

uERS. 19.---Ad eam non reuertentur. Mortem scilicet, non mulierem, etc., usque ad non sibi attribuat, sed gratie Dei.

 uERS. 21.---Qui enim. Hic rectis iungit simplices, etc., usque ad que cum Christo in celis regnat, perueniunt.

uERS. 22.---Impii. De illis dicitur specialiter, etc., usque ad de fine bonorum, qui autem me audierit, absque terrore quiescet.



CAPUT III.

Fili mi, ne. Docet misericordie operibus insistendum, etc., usque ad ornat actibus bonis, quem instruit.

uERS. 2.---Pacem, id est, statum beatitudinis, etc., usque ad longo tempore in pacis quiete uiueret.

uERS. 3.---Misericordia et ueritas. Ab ore tuo nunquam absit ueritas dicenda, nunquam ab opere  proximo misericordia impendenda: sic enim fit, ut et te Dei semper prosequatur misericordia, que deleat peccata; ueritas uero, que compleat promissa.

Circumda eas gutturi tuo. In gutture organum uocis, etc., usque ad nec uoci uita contradicat.

uERS. 4.---Et inuenies gratiam. Coram Domino, etc., usque ad et proximis exemplum uiuendi prebeat.

uERS. 5.---Habe fiduciam in Domino. Ne metuas ob imbecillitatem tuam, etc., usque ad et quod iussit, ut implere ualeas, donabit.

Ne sis sapiens. uidetur idem dixisse, etc., usque ad que sit autem uera hominis sapientia sic ostendit:

uERS. 7.---Time Deum et recede a malo. Quale est illud in Iob, etc., usque ad diuini timoris memoria  cercet.

uERS. 8.---Sanitas quippe erit. In ossibus solida uirtutum opera, etc., usque ad unde amplius roborentur, accipient.

uERS. 9.---Honora Dominum de tua substantia. Ut scilicet homines, qui eius palma sunt, qui ad eius imaginem facti sunt recreentur.

Et de primitiis omnium. Non solum de substantia pecunie, etc., usque ad non sibi, sed ei tribuit.

uERS. 10.---Implebuntur horrea tua saturitate. Thesaurizate uobis thesauros in celo. Si sancti thesauros habent in celo, etc., usque ad celesti remuneratione, redditur.

Torcularia redundabunt. Quia interna suauitas eternorum corda cunctorum fidelium in laude sui  conditoris accendit. Hic etenim dicit: Ut edatis, etc.

uERS. 11.---Disciplinam. Sunt qui in prosperis seruiunt Domino, etc., usque ad pietatem, quam in tranquillitate uidebatur habere, amittat.

uERS. 12.---Quem enim diligit Dominus corripit. Tanto ergo minus, etc., usque ad unde ipse ait: Ego quos amo, arguo et castigo.

uERS. 13.---Beatus homo, etc. Quia positos sub disciplina, etc., usque ad et in futuro eius uisione perfrui.

Et qui affluit prudentia. Bene, cum diceret, etc., usque ad corda sua ad percipiendam eius amplitudinem laxare.

uERS. 14.---Melior est. Non metuat de correctione  inopie, quisquis opes acquisiuit sapientie, omnibus enim thesauris munus celeste precellit.

Primi et purissimi. Quia radix sapientie timor Domini, hi sunt primi ac purissimi fructus, etc., usque ad a Domino perfectius promittitur.

uERS. 16.---Longitudo dierum in dextera eius et in sinistra. uisione sue diuinitatis, etc., usque ad et in futuro uitam eternam.

uERS. 17.---uie eius. Actiones et doctrine, etc., usque ad pacis et dilectionis exempla pertinent.

uERS. 18.---Lignum uite. Sicut in medio paradisi lignum uite, etc., usque ad presenti beatificabitur aspectu.

uERS. 19.---Dominus sapientia. Typice, per filium Ecclesiam fidei soliditate locauit, stabiliuit celos  prudentia, cum per eum sublimium predicatorum corda illustrauit.

uERS. 20.---Sapientia illius eruperunt abyssi. In diebus Ne, etc., usque ad queque minoribus in exemplum monstrent, examinant.

uERS. 21.---Fili mi, ne effluant. Ne disciplina temporali fatigatus, sapientie, que tanta est, gratiam perdas, precaue.

uERS. 22.---Et erit uita anime tue. Habet anima tua uitam cum Deo, si eius decreta custodieris: quamuis caro disciplina correctionis aut etiam mortis prematur.

Et gratia faucibus tuis. Habet ergo sensus animi fauces suas, etc., usque ad: beatus uir qui sperat in eo.

uERS. 23.---Tunc ambulabis fiducialiter. In uia  nostra fiducialiter incedimus, etc., usque ad hoc est enim quod sequitur:

Et pes tuus non impinget. Quoniam diligentibus Deum omnia cooperantur in bonum .

uERS. 24.---Si dormieris, non timebis, quiesces, et suauis. Patet iuxta litteram, etc., usque ad quia Deum ubique protectorem habet et custodem.

uERS. 27.---Noli prohibere benefacere eum qui. Quia supra diligenter legem Domini et consilium obseruare monuit, et eternam requiem obseruantibus promisit: nunc multipliciter, que obseruanda sunt, replicat. Primoque ad id, quod intermiserat, rediens, misericordiam proximo exhibendam, et iuste, cum illo docet esse uiuendum. Deinde et ab inimico cauendum esse premonet. Noli ergo, inquit, prohibere.  Ne audias a Domino cum Phariseis: Ipsi non introistis, et eos qui intrabant, prohibuistis .

uERS. 28.---Ne dicas amico tuo: uade et reuertere, cras dabo. Non solum de eleemosynis, sed de omnibus mandatis Christi, qui ait: uos amici mei estis, si feceritis , etc.

uERS. 30.---Non contendas aduersus hominem. Non uetat contendere aduersus eum qui male facit, ut corrigatur, quia hoc frustra non fit, quod certa necessitas cogit. Imo qui ait: Si peccauerit in te frater tuus, increpa illum , ipse uult, ut errantem, quantum uales, ad uiam ueritatis reducas.

uERS. 32.---Quia abominatio Domini est omnis  illusor. Omnis illusor, inquit; quia illusor est, qui uel uerba Dei, que nouit, implere contemnit, uel eadem peruerse intelligendo ac docendo corrumpit. Illusor est et ille, qui promissa eius, quasi praua, despicit, ac iram districtionis, quasi tolerabilem; spernit. Necnon et ille qui proximorum simplicitati improbus insultat. Ideoque omnem huiusmodi illusorem merito diuina abominatur iustitia. Bene autem subditur:

Et cum simplicibus sermocinatio eius, quia superbi, dum simplicibus illudunt, prudentiores se illis, quos irrident, iudicant. Sed horum prudentia, ut Iacobus ait: terrena est, animalis, diabolica . Sermocinatio autem Domini cum simplicibus est, quia illos sapientie secretis illustrat,  quos terreni fastus ac duplicitatis nichil habere considerat. Unde ait: Abscondisti hec sapientibus et prudentibus, et reuelasti ea paruulis .

uERS. 33.---In domo impii. Ut purpurati diuitis, qui in hac uita spiritualibus eguit, et post ad tantam peruenit inopiam, ut nec guttam aque, quam querebat, acciperet, unde: Qui benedixit nos in omni benedictione spirituali in celestibus in Christo, qui in remuneratione audient: uenite, benedicti, , etc. Sed ad litteram sepe contingit eos, qui aliena diripiunt, ad ultimum inopia consumi; at illos qui sua largiuntur, etiam bonis abundare terrenis.

uERS. 34.---Illusores. Hos uersus Iacobus et Petrus iuxta antiquam translationem posuerunt: Quia  Deus superbis resistit, humilibus autem dat gratiam .



CAPUT Iu.

uERS. 1.---Audite, filii. Hinc exhortaturus ad philosophiam, qualiter ipse sapientiam sit a patre edoctus, explicat.

uERS. 3.---Nam et ego. Nihil magis ad spem percipiende sapientie mentes erigit, quam cum eos, quos in sapientia iam clarescere miramur, aliquando paruulos et indoctos fuisse meminimus.

Unigenitus coram matre. Quare autem Salomon se unigenitum coram matre nominat, quem fratrem uterinum precessisse Scriptura testatur, nisi quia ille mox natus sine nomine, quasi nunquam esset,  de uita decessit?

uERS. 4.---Suscipiat, etc. Huiusmodi monita Salomoni a Dauid patre data: qui uerba dierum relegit, inuenit.

uERS. 5.---Posside. In omnibus que possides, etc., usque ad iuuentam, uenditis omnibus, comparauit.

uERS. 9.---Dabit capiti. Patet de Salomone, etc., usque ad et corona insuper uite in futuro dabitur.

uERS. 10.---Audi, fili mi. Expositis his que a patre acceperat, redit ad docendum auditorem sapientiam, quam cepit.

uERS. 11.---Per semitas equitatis. Semite, id  est actiones equitatis, etc., usque ad in uiam pacis dirigentur.

uERS. 12.---Et currens. Quo amplius et alacrius ad implenda Dei mandata cucurreris, eo minus aduersa, que te impediant timebis. Nam quicunque in praua actione desudant, offendiculum in medio cursu reperiunt, quia extemplo, dum non prouident, rapiuntur ad penam.

uERS. 17.---Comedunt panem impietatis. In actione scelerum, etc., usque ad testatur Scriptura.

uERS. 18.---Iustorum autem semita. Iustorum opera in luce scientie peraguntur, et eternam ducunt ad uitam que est perfecta dies.

uERS. 19.---uia impiorum. Dicit de his, etc.,  usque ad quia currens non habebit offendiculum.

uERS. 20.---Fili mi, ausculta sermones meos. Auscultandum monet sermonibus suis, et recedendum a cogitationibus prauis.

uERS. 23.---Omni custodia serua cor tuum. Sunt qui recte uiuere uidentur hominibus, etc., usque ad modus estimatur uite.

uERS. 24.---Remoue a te. Duobus modis sciendum est, ut os tuum ne prauum loquatur aliquid: tua labia ne detractionibus assuescant custodias; et alios quoque, quos huic uitio subditos nosti, ne te corrumpant, fugias.

uERS. 25.---Et palpebre. Iter iustitie, etc., usque ad meditando preuidere.

uERS. 26.---Stabilientur. Ne leuitate mentis a proposito  bono mouearis, unde Apostolus: Stabiles estote et immobiles, abundantes in opere Domini semper .

uERS. 27.---Ne declines. Dextera uia bona est, etc., usque ad quod et de ceteris uirtutibus et uitiis eodem modo intelligitur.

Auerte pedem tuum. Hoc est, ne huc uel illuc a recto deuies, quia uirtutes discretionem querunt, quarum nimietas omnis in uitio est. Si auerteris a malo pedem tuum. Si bona, que docui, Domino adiuuante, facere studueris, aderit ipse propitius conatibus tuis, ut et nunc recte ingredi, et tunc ad pacem ualeas peruenire eternam.



CAPUT u.

 Fili mi, attende. Hactenus generaliter castigauerat auditorem, hinc sub specie meretricis ab hereticorum nequitia prohibet.

Inclina aurem. Sapientie inclinandam aurem, et a meretrice fugiendum, precipue a fornicaria monet.

uERS. 2.---Labia tua. Labia, etc., usque ad uel turpia faciendo commaculat.

uERS. 3.---Fauus enim. Cum in ore heretico, etc., usque ad ueritas a stultis estimatur.

Labia meretricis. Patet de meretrice, quia et sermonis suauitatem et formositatem corporis ad capiendos miseros querit.

Oleo guttur. Oleo Spiritus sancti fides catholica  consecratur: quo nitidius suum guttur ostentat, qui sua sensa patrum fide anteponit.

uERS. 4.---Nouissima autem. Potio absinthii intus amarescit, etc., usque ad quare autem idem gladius biceps sit dictus, aperit Dominus cum ait: Sed eum timete qui potest animam et corpus perdere in gehennam .

uERS. 6.---uagi, etc. uagi sunt gressus hereticorum, etc., usque ad quia una eademque cunctis est agnita per totum orbem fidelibus.

uERS. 8.---Longe fac. Apostolus ait, etc., usque ad infirmis auditoribus prodest.

uERS. 9.---Ne des, etc. Ne honorem, quo ad imaginem Dei creatus es, immundorum spirituum uoluntatibus subdas neque accepta uiuendi spatia  ad libitum aduersarii crudelis expendas.

uERS. 10.---Ne forte impleantur extranei. Ne demoniorum facta adiuues, etc., usque ad utinam lateret.

Et gemas, etc. Ideo te castum custodi, etc., usque ad dicant que sequuntur.

uERS. 12.---Cur detestatus. De hereticis specialiter patet, quia nec ueterum patrum nec nouorum dictis et exemplis potuerunt ab errore reuocari.

uERS. 14.---In medio ecclesie: idem est Grece, etc., usque ad alienam ab eis uitam ducere non timuit.

uERS. 15.---Bibe aquam. Docet ab hereticis cauendum et custodie Scripturarum ac lectioni attendendum: scientiam, inquit, quam aliis predicas, ipse  serua, et tui rigatione sermonis infundere.

uERS. 16.---Deriuentur. Cum ipse seruaueris, tunc et aliis predica, et in magna auditorum amplitudine diuina eloquia, iuxta uniuscuiusque qualitatem, dispensa.

uERS. 17.---Habeto, etc. Aquas in plateis diuidimus, et tamen soli habemus, quando et exterius late predicationes fundimus, et tamen per eas laudes humanas non ambimus.

Nec sint alieni.---Immundi spiritus participes fiunt doctoris, si eius mentem, uel elatione dum predicat, uel quolibet uitio corrumpunt. Solus autem aquas possidet, cum membris Ecclesie fideliter connexus, ab extraneis se conseruat.

uERS. 18.---Sit uena. Sit doctrina tua, et quecunque  nascuntur ex ea, in benedictione Ecclesie; et letare cum ea, cui ab adolescentia, id est ex quo credidisti, coniunctus es.

uERS. 19.---Cerua carissima. uel gratissima, ut quidem codices habent, sancta est Ecclesia, etc., usque ad, contra hereticorum fraudes instruimur.

Amore, etc. Non uxorio amori insistere docet; sed ne prima uiuente aliam ducas, uel meretrici unquam socieris.

uERS. 21.---Respicit Dominus. Non se putent adulteri noctis tenebris, etc., usque ad: et nox sicut dies illuminabitur.

uERS. 22.---Iniquitates, etc. Peccator, etc., usque ad quam quo se arctius obligent, agunt.

 uERS. 23.---Ipse morietur. Quia de adulteris, etc., usque ad quia disciplinam uite detestati sunt.



CAPUT uI.

uERS. 1.---Fili mi. Litteraliter patet, etc., usque ad teipsum prius necesse est, que dixeris, custodire.

uERS. 3.---Suscita. Non tantum ipse bene uiuendo uigilare memento, sed illum, cui prees, a peccati torpore predicando suscita.

uERS. 4.---Ne dederis somnum oculis, etc., usque ad sed hec propter mentis tedium digna inuectione non corrigit.

uERS. 5.---Eruere. Quasi dicat: uelut damula de manu captantis, etc., usque ad et celestis uite pascua merearis intrare.

 uERS. 6.---uade ad formicam. Hinc uacantem hortatur, etc., usque ad de horreo prisce actionis quod recondidit proferre.

uERS. 9.---Usquequo, piger, dormies, quando. Usquequo, piger, dormies in uitiis, etc., usque ad hoc est enim quod sequitur, et ueniet tibi quasi uiator.

uERS. 11.---Egestas, et paupertas. Patet iuxta litteram, etc., usque ad quia improuisa et subitanea.

Si uero impiger. Fructus terreni, etc., usque ad quia mercedem laborum indeficientem percipiet.

uERS. 12.---Homo apostata. Dixerat de heresi et aliis uitiorum generibus, etc., usque ad quod nulla interius radice subsistat.

uERS. 16.---Sex sunt. De eodem quam sit odibilis Deo seminando discordiam insinuat.

 Detestatur anima. Secundum consuetudinem hominum loquitur, ut eum ualde tales odisse significet, unde in Isaia: Solemnitates uestras odiuit anima mea .

uERS. 17.---Oculos, etc. Enumerat sex capitalia crimina, etc., usque ad qui concordiam fraterne unitatis sciderunt.

uERS. 20.---Conserua, fili. Nunc sub adultere mulieris specie prohibet ab auditione hereseos.

uERS. 21.---Liga ea in corde, id est, in cogitatione precepta Dei fixa tene.

uERS. 22.---Cum ambulaueris. Tanta sit meditatio diuine legis, etc., usque ad: gradiantur tecum mandata Dei, ut te instruant.

Cum dormieris: in morte custodiant animam  tuam, ne rapiat hostis. Cum euigilaueris in resurrectione, loquere cum eis exspectando premia, que tibi, si ea seruasses, promissa erant.

uERS. 25.---Non concupiscat. Patet de adultera, sed heretici si bene uiuere et apte se agere uidentur, uide ne seducaris eorum doctrinis.

uERS. 28.---Pretium enim scorti. Breuis uoluptas fornicationis, etc., usque ad sed post paululum ardentior redit.

uERS. 29.---Nunquid potest homo abscondere ignem. Soli ei conceditur hereticorum libros legere, qui adeo solidatus est in fide catholica, ut uerborum dulcedine uel astutia nequeat ab ea separari.

uERS. 30.---Non grandis est culpa. Furtum non  ex se, etc., usque ad sed quia Ierusalem plura commisit.

uERS. 34.---Quia zelus et furor uiri non, etc. Et de Domino intelligendum est, etc., usque ad siue animam quamque fidelem corrumpere presumit.



CAPUT uII.

uERS. 1.---Fili mi. Hec periocha eadem que superior plenius explicat.

uERS. 2.---Et legem meam. Tam solerter serua, que doceo, quasi nil recti sine his aspicias.

uERS. 4.---Dic sapientie, soror. Sapientiam ecclesiastice doctrine sororia tibi dilectione coniunge, ut hec te a pollutione seruet heretica, que a uera castitate Ecclesie probatur extranea.

 uERS. 6.---De fenestra. Patet iuxta litteram, etc., usque ad quia deseruit angustam uiam que ducit ad uitam.

uERS. 8.---Iuxta angulum, quia deflectit a rectitudine; et prope uiam domus illius graditur: quia a uia ueritatis declinauit, merito uie domus meretricis uel heretici appropiat.

uERS. 9.---In obscuro aduesperascente. Quia iam talis per cecitatem cordis, ad tenebras festinat peccati et damnationis.

uERS. 10.---Et ecce mulier occurrit ornatu illi meretricio. Patent hec cuncta, etc., usque ad spirituali morte perimit.

uERS. 11.---Nec ualens in domo. Nulla est heresis, que primis contenta sit discipulis , sed semper nouos, quos decipiat querit.

uERS. 13.---Apprehensumque deosculatur iuuenem, id est, falsorum uerborum blandimentis tentat instabilem.

Et procaci uultu blanditur, dicens: Iuxta litteram patet, etc., usque ad nam et Dominus ad discipulos: Sed uenit hora, ut omnis qui interficit uos, etc. .

uERS. 16.---Intexui funibus lectulum. Solent lecti, etc., usque ad per quam heretica mens sensum doctrine pestilentis, quasi meretrix thorum facinoris, se texuisse gloriatur.

uERS. 17.---Aspersi cubile meum. Promittunt se tales odorem celestium habere uirtutum, quibus  sua suorumque corda, uelut funibus cubilia uenusta, consecrantur, quasi, Christi bonus odor sumus Deo.

uERS. 18.---ueni, inebriemur uberibus. Doctrine sancte poculis se inuicem satiandos iactant heretici, et uirtutum gratia coniungendos, donec eorum gesta lux sequatur eterna.

uERS. 20.---Sacculum pecunie secum tulit. Gloriam resurrectionis, immortalitatis decus, quo illius patrie ciues letificaret et ditaret.

uERS. 26.---Et fortissimi quique interfecti sunt ab ea. Ut ipse Salomon sapientissimus, etc., usque ad qui negauerit errat.

uERS. 27.---uie inferi domus eius, penetrantes.  Sed de Ecclesia Dominus ait: Porte inferi non preualebunt aduersus eam .

Interiora mortis. Obscuriora et arctiora gehenne tormenta, quibus hereticos et fornicatores constat esse mergendos.



CAPUT uIII.

uERS. 1.---Nunquid non sapientia, etc. Dominus palam locutus est mundo: et in occulto locutus est nichil. Quid ergo neglecto Euangelio eius, ad heresim et lasciuiam miseri confluunt?

uERS. 2.---In summis, etc. In monte discipulos simul et turbas docuit, etc, usque ad qui contra eum in occulto loquuntur?

uERS. 4.---O uiri, ad uos. Ad uiros clamat, id est ad strenuos uerbi auditores: in utroque sexu namque  femine, id est, fluxe mentes sapientie uerba percipere nequeunt.

uERS. 5.---Intelligite, paruuli, etc. Manifestum est de Domino, etc., usque ad quos seducere ualeat, querit.

uERS. 7.---Labia mea. Duo testamenta, etc., usque ad ad predicandum salutem uniuersum aperta per orbem.

uERS. 13.---Arrogantiam. Arrogantiam et superbiam in eis, etc., usque ad sed iuxta auditorum libitum sua uerba commutant.

uERS. 14.---Meum est consilium. Non se extollat humana presumptio: plenitudinem uirtutum sola Dei sapientia possidet, ab hac humana infirmitas,  quidquid habet uirtutis, accipit.

uERS. 15.---Per me reges. Reges dicit apostolos, etc., usque ad ait enim: Sine me nichil potestis facere .

uERS. 17.---Ego diligentes, etc. Qui diligit me, diligetur a Patre: et ego diligam eum, et manifestabo ei meipsum . Mane quippe ad sapientiam uigilant, qui innouato mentis studio ad Christi uisionem attingere satagunt.

uERS. 18.---Mecum sunt diuitie. Opes superbas, opes excelsas dicit, etc., usque ad et promissa ipsius exspectamus in quibus est iustitia.

uERS. 22.---Dominus possedit me. Hucusque locutus est parabolice ad Filium, nunc uero quia mentionem fecerat de sapientia, et non dixerat que  esset, et quante dignitatis, quasi incidenter ostendit et commendat eam secundum utramque naturam, scilicet diuinam et humanam, dicit Dominus, etc. uie Domini sunt opera, etc., usque ad caro enim eius propter opera, diuinitas ante opera.

uERS. 31.---Ludens in orbe. Quia cum tempora et creature orbis terre cepissent, ipse, quod erat, in Patre Filius manebat: hoc ideo, ne quis eum cum creaturis et temporibus esse prohiberet.

uERS. 34.---Ad fores. Scripturas, uel doctores; iidem et postes, sine quibus ad uitam, quam pollicetur, non ualemus ingredi.



CAPUT IX.

uERS. 1.---Sapientia edificauit. Quia de eternitate  diuinitatis Christi sufficienter dixerat, etc., usque ad quia ab amore seculi disiunctos ad portandam Ecclesie fabricam erexit.

Columnas septem. Scilicet Ecclesias per orbem, etc., usque ad quasi sustentando continerent.

uERS. 5.---uenite, comedite panem meum. In unam Christi personam iunctam diuinitatem et humanitatem, uel, in pane corpus, in uino sanguis eius, quo in altari satiamur.

uERS. 6.---Relinquite. Post oblatas epulas addit et uite monita, ut quos perceptis sue incarnationis mysteriis reficit, doctrine pariter instruat uerbis.

uERS. 7.---Qui erudit, etc. Quasi interrogares, etc., usque ad et maiorem credens.

uERS. 8.---Noli arguere. Non est timendum, etc.,  usque ad sed dilectionis eius gratia cessandum.

uERS. 12.---Si sapiens. Moneo te ad sapientiam, quod tamen tibi prodest, non mihi. Si enim sapiens fueris, etc.

uERS. 13.---Mulier stulta. Superius commendauit sapientiam per diuinitatem et humanitatem, nunc per contrarium illam eamdem commendabiliorem ostendit, ubi mulier stulta, etc., que est ei contraria, sedet, etc. Mulier, etc. Mulier hic heresis est, etc., usque ad hec in supercilio mentis attollitur.

uERS. 16.---Qui est paruulus. Sapientia paruulos atque insipientes, etc., usque ad et ad se diuertere.

uERS. 17.---Aque furtiue. Sapientia palam mensam omnibus proposuit, etc., usque ad prohibita et illicita connubia dulciora esse asseuerat.

 uERS. 18.---Et ignorauit quod ibi. Nescit mulier adultera, etc., usque ad et in excelsis celorum conuiue fidelium.



CAPUT X.

Parabole Salomonis. Nouum ponit titulum, quia nouum genus locutionis incipit, scilicet, ut non, sicut prius, de singulis bonorum malorumue partibus diutius disputet; sed alternis uersibus actus utrorumque describat.

uERS. 1.---Filius sapiens. Qui accepta fidei mysteria bene seruat, letificat Deum Patrem; qui uero hec actione mala uel heresi commaculat, matrem contristat Ecclesiam.

uERS. 2.---Nil proderunt. Et a transitoria morte, etc., usque ad quod pro uita sunt dati, conferunt.

 uERS. 3.---Non affliget Dominus. Et si aliquando, etc., usque ad iuste uindicando, retorquet.

uERS. 4.---Egestatem operata. Qui negligenter uiuit in hoc seculo, egebit bonis in futuro; at qui fortiter Domino militant, diuitiis eterne beatitudinis remunerantur.

uERS. 5.---Qui congregat. Qui congregat Christo animas fidelium, filius sapiens est. Et quidem hec messis multa est, operarii uero pauci . Qui uero hoc tempore acceptabili a sua salute curanda torpescit, confundetur in die tribulationis.

uERS. 6.---Os autem impiorum. Quod comessationi, ebrietati et colloquiis malis seruiebat, propter iniquitatem, quam congessit, condemnabitur. Denique  os illius iniquitas operuit qui in tormentis positus in lingua sibi, in qua ob plura scelera plus punitus est, refrigerium quesiuit.

uERS. 7.---Memoria. In hac uita boni bonos, etc., usque ad et ignis eorum non exstinguetur.

uERS. 8.---Stultus ceditur labiis, uel suis, quibus damnari meruit, quia mors et uita in manibus lingue , uel eorum a quibus, quia corrigi non potuit, sententiam damnationis accepit; unde: Domine, libera animam meam a labiis iniquis .

uERS. 9.---Qui ambulat, qui simpliciter se uiuere nouit, etc., usque ad ac digna factis recipit, nichil enim occultum quod non reueletur .

uERS. 13.---uirga in dorso eius. uindicta in sequenti  uita, etc., usque ad recte subditur: Sapientes abscondunt, etc.

uERS. 15.---Substantia diuitis. Spiritualiter: Qui in Deum diues est per bona opera, confidit in illo, quasi qui in urbe inexpugnabili, que a nullo hoste possit superari; at, qui uirtutum inopia coangustantur, ideo celestibus egent diuitiis, quia noxio pauore timent duros pro Domino tolerare labores.

uERS. 18.---Abscondunt scientiam, etc. Si ergo uerax et sapiens esse desideras, odium neque in abscondito cordis conteges, neque per oris contumeliam proferas; sed tuum cor dilectione et os ueritate repleatur.

uERS. 23.---Quasi per risum stultus operatur scelus. Prudentia a prouidendo nomen accepit. Stultus  est igitur qui gaudet in scelere. Sapientis autem est et eius qui uiri nomine dignus sit, preuidere, quia risus dolore miscebitur, et gaudia peccandi pena sequetur ultionis.

uERS. 24.---Quod timet impius, ueniet super. De illo impio dicit, etc., usque ad quod corde tenent, adueniet.

uERS. 25.---Quasi tempestas. De persecutoribus Ecclesie dicit, qui domum fidei subuertere querunt. Sed illa in uero fundamento, id est, in Christo collocata, ipsi extemplo dispereunt.

uERS. 26.---Sicut acetum dentibus. Sicut hereticorum perfidia, etc., usque ad et etiam uerbis impugnant, unde: A nobis exierunt, sed ex nobis non erant .

 uERS. 28.---Spes autem. Non contra id quod supra dicitur, etc., usque ad De his qui scienter delinquunt, adiungit.

uERS. 29.---Fortitudo simplicis uia eius, et pauor. Si obscura Scripturarum, etc., usque ad operari contemnunt.



CAPUT XI.

uERS. 1.---Statera dolosa. uel pecunie uel iudicii, etc., usque ad et actioni congruit.

uERS. 2.---Ubi fuerit superbia. Superbi, uel contumeliose se gerunt per contemptum siue per ignorantiam discipline, uel proximis contumeliam ingerunt, uel qui se exaltat humiliabitur.

uERS. 7.---Mortuo homine impio. Hoc Origenes  nesciuit, etc., usque ad et ad eos fortasse pertinet quod sequitur.

Exspectatio sollicitorum. Sollicitudo bonorum est implere Dei precepta; at malorum scienter peccantium, quod eternam rapientur ad penam. Ideoque exspectatio illorum coronabitur; istorum damnabitur, etiam ante iudicium, damuante propria conscientia.

uERS. 9.---Simulator. Hereticus simulans catholicam doctrinam, decipit auditorem suum. Qui ueritatem sequuntur Euangelii liberabuntur sapientia catholica, ne decipula decipiantur heretica.

uERS. 12.---Qui despicit, etc. Non est despiciendus, qui nos simpliciter amat, etsi quid inepte agat: qui enim hoc facit, indiget sapientia. Prudens autem  publice tacet, occulte castigat, quod melius in sequentibus aperitur.

uERS. 14.---Ubi non est gubernator, populus corruet, salus autem ubi multa consilia. Ne enim putares, etc., usque ad ut a pluribus corrigatur.

uERS. 15.---Affligetur. Ad litteram patet, etc., usque ad seipsum ante districti iudicis oculos ultione dignum reddet.

Qui autem cauet laqueos securus erit. Securus erit in futuro qui nunc bene formidolosus et sua peccata per penitentiam curat, et ab impenitentium societate se immunem seruat.

uERS. 21.---Manus in manu. Qui manum iungit in manu, etc., usque ad unde premissum est: Abominabile Domino cor prauum.

 uERS. 22.---Circulus aureus in naribus, etc. Si suis naribus circulum auri fixeris, etc., usque ad quia carnalibus deditus.

uERS. 27.---Bene consurgit diluculo qui querit bona, etc., id est ad uitam consurgit in tempore resurrectionis, quia nunc bona agit in tempore operationis. Qui autem mala, que dicat uel agat, inquirit, eorum pondere ab altioribus retardatur.

uERS. 28.---Iusti autem quasi, etc. Quasi, qui spe futurorum premiorum bona faciunt in presenti, iuste, quod sperant, accipiunt. uirens quippe in arbore folium, fructus, quos nondum ostendit, signat affuturos: et iusti quasi uirens folium germinant, qui spe salui facti in fidei ac uirtutum gratia proficere non cessant.

 uERS. 29.---Qui stultus est. Impius uiuit pio; ille damnatur, iste accipit brauium, pro quo certabat.

uERS. 30.---Qui suscipit. Qui animarum curam pro Domino suscipit, etc., usque ad ut sublimius cum Domino regnet, procurat.

uERS. 31.---Si iustus. Si martyres tanta patiuntur iniuste, etc., usque ad etsi enim impii non sumus, certe si peccatores nos esse negamus, nosipsos seducimus, et ueritas in nobis non est.



CAPUT XII.

uERS. 1.---Qui bonus est, etc. Horum uersiculorum connexio talis est; qui bonus est non confidit in cogitationibus suis; sed Domini gratiam querit,  ac per illam pie uiuit. Qui autem in cogitationibus suis confidit, bonus esse nequit: qui enim gratiam Dei non curat querere, in praua actione perdurat.

uERS. 4.---Mulier. Ad litteram, mulier bona et casta, etc., usque ad putredo praui dogmatis corrumpit.

uERS. 5.---Cogitationes. Iusti sua facta, etc., usque ad obliti timoris Domini.

uERS. 7.---uerte impios. Multa impietas in diis gentium, etc., usque ad sed quecunque membra hinc illuc perueniunt, que sperabant, gaudia inueniunt.

uERS. 10.---Nouit, id est compatitur hebetudini ac fragilitati proximorum sibi commissorum.

uiscera autem impiorum crudelia, qui non compatiuntur subditis; sed sicut Dominus ait: Percutiunt  pueros et ancillas, dicentes: Moram facit Dominus meus uenire.

uERS. 12.---Desiderium. Desiderat impius, etc., usque ad dicit e contra de bonis.

Radix autem iustorum proficiet, fides, spes, caritas, quibus in Christo sunt radicati non eos fallunt; sed plus quam sperant in futuro percipient.

uERS. 16.---Fatuus, etc. Qui in presenti desiderat ulcisci, fatuus est; qui autem pro Domino contemnit, sapiens est.

Qui autem dissimulat: non sic uult occultari, ut duret, sed omnino deleatur; est enim natura ire ut prolata, magis ferueat; occultata, languescat.

uERS. 18.---Lingua autem sapientium est sanitas, etc., quia et bona, que promittunt, ipsi perficiendo  ad uitam perueniunt; et aliis, que sequantur, demonstrant

uERS. 19.---Labium ueritatis, etc. Fides catholica semper permanebit; qui autem repente noua dogmata inserit, mendacii minister est.

uERS. 23.---Homo uersutus. Sapiens et prudens: qui aliquando celat scientiam, uel non ualens loqui, quasi spiritualibus, sed quasi carnalibus; uel nolens dare sanctum canibus, uel margaritas ante porcos proiicere, uel mittere.

Cor insipientium prouocat. uel quando plus appetunt sapere quam oportet sapere, et in cogitationibus euanescendo, pro sapientia stultitiam habent et tenent; uel aliis, que nequeunt capere, ingerentes, quasi infirmis oculis lumen solis, id est sapientie,  quam habere uidebantur auferunt.

uERS. 24.---Manus fortium. Perfecti non solum uitiorum bella superant, sed et electis fratribus maiore uirtutum gratia principantur.

Que autem remissa. Qui dissoluti animo, etc., usque ad non enim de talibus desperandum est, cum adiungit, meror iusti, etc.

uERS. 25.---Meror in corde, etc., quia necesse est ut prius peccatorem meror penitentie salubriter humiliet, et post per iudicium sacerdotis date reconciliationis sermo letificet uel reficiat.

Qui negligit damnum, etc. Si hoc ad litteram accipitur, etc., usque ad uel ipsam carnem morti tradit?

 uERS. 27.---Non inueniet, etc. Fraude namque acquisita pecunia, etc., usque ad quibus eterne uite claritas auro pretiosior emitur.



CAPUT XIII.

uERS. 1.---Filius sapiens. Tantum distat inter sapientem et stultum, ut hic aliquando profectu eruditionis ad eum, qui se docuerat, docendum perueniat: ille, ne, cum arguitur, audiat.

uERS. 4.---uult et non uult piger. uult regnare cum Domino, etc., usque ad et iehsu filius Sirach: ue peccatori terram duabus uiis ingredienti.

Anima autem operantium iussa dominica impinguabitur, quia perfecta supernorum dulcedine reficietur; unde: Sicut adipe , etc.; uel, qui  piis pro Domino laboribus insudant, immarcescibili corona donabuntur.

uERS. 7.---Est quasi diues, non uere, ut qui induebatur purpura et bysso ; sed quia Deum non habuit, etc., usque ad quid uera paupertas agat, subditur.

uERS. 11.---Substantia, etc. Qui uolunt diuites fieri incidunt in tentationem, etc., usque ad multiplicia superne beatitudinis munera percipiet, de quo:

uERS. 12.---Spes que differtur, etc. Quia nimirum, etc., usque ad ipse est enim lignum uite amplectentibus se.

uERS. 13.---Qui detrahit. Aliter, etc., usque ad unde: Si preoccupatus fuerit homo in aliquo delicto, etc.

 uERS. 14.---Lex sapientis. Ex quo homo sapere incipit, utitur hac lege, ut mortem uitet et uitam acquirat.

uERS. 16.---Cum consilio, maxime diuino, quod est in Scripturis. Fatuus enim est qui extra hoc consilium uiuit, quamuis naturaliter prudens uideatur.

uERS. 20.---Qui cum sapientibus. Quilibet simplex aut rusticus, qui arcana sapientie comprehendere nequit, si tamen exempla sapientum uiuendo sectatur, iure inter sapientes numerabitur.

Amicus stultorum. Qui stultos, non quia homines sunt, sed propter stultitiam, quia mimi sunt, uel histriones, uel huiusmodi, non ut instruendo corrigat, amat, sed ut fauendo, deteriores efficiat:  licet sapiens uideatur, stultorum damnatione tenebitur.

uERS. 22.---Bonus homo, etc., sepe boni sine filiis obeunt, etc., usque ad regnum Dei datum est genti facienti fructum eius.

uERS. 23.---Multi cibi. Alius translator, etc., usque ad utrique autem sensui congruit, quod subdit.

uERS. 24.---Qui parcit uirge odit filium suum, etc. Nam et bonus pater filium, et discipulum magister catholicus, ne ad iniquitatem deflectat, sollicitus erudit.



CAPUT XIu.

uERS. 1.---Sapiens, etc. Destruet male uiuendo,  et aliquando aperte regnando, etc., usque ad de quibus aperte subdit:

uERS. 3.---In ore stulti. Quia stulti per uaniloquium humiles, quos despiciunt, affligunt; sed hi per doctrinam sapientium, ne decipiantur, se muniunt.

uERS. 4.---Ubi non, etc. Hec herent superioribus, etc., usque ad qui Sareptanam uiduam pascit a qua et ipse pascitur.

uERS. 6.---Querit derisor sapientiam, etc. Ut Caiphas, etc., usque ad quia peruerse querunt, nunquam prorsus inueniunt.

uERS. 7.---uade contra, etc. Ideo derisor sapientiam, quam querit, non inuenit, etc., usque ad eiusque meditationi operam dare satagunt.

 uERS. 10.---Extraneus. Id est reprobus, etc., usque ad unde subditur: Dominus impiorum, etc.

Sapiens timet et declinat. Sicut stulti est de sua alacritate confidere, etc., usque ad aut post mortem fortiter penas ferat.

uERS. 17.---Impatiens, etc. Reprehensibilis quidem est impatiens, etc., usque ad inter reprobos estimatur.

uERS. 19.---Iacebunt mali ante bonos. uidentes tormenta eorum, etc., usque ad ad uidenda eorum supplicia.

uERS. 24.---Fatuitas stultorum. Imprudentia, quasi improuidentia dicitur.

uERS. 25.---Liberat animas testis fidelis. Catholicus predicatur, qui testimonia Scripturarum fideliter  predicat, et profert; hereticus mendacia.

Profert mendacia. Alia translatio: Incendit autem mendacio animas dolosus deceptor.

uersipellis, id est diabolus, qui mala, que suggerit, bona mentitur: et dum bona promittit eterna, ducit ad tormenta.

uERS. 26.---In timore Domini. Timor Domini fiduciam fortitudinis prestat, etc., usque ad sperauerunt in Domino.

uERS. 27.---Timor Domini. Hec est spes eorum, etc., usque ad unde, Initium sapientie timor Domini .

uERS. 30.---uita carnium. Per carnem infirma, per ossa firma. Si mentis innocentia custoditur, etsi  que foris infirma sunt, quandoque roborantur; unde subdit:

Putredo ossium inuidia, quia per liuoris uitium ante oculos Dei pereunt ea que humanis oculis fortia uidentur. Ossa enim per inuidiam putrescere, est robusta queque perire.



CAPUT Xu.

uERS. 1.---Responsio mollis frangit iram. Qui uerba increpantis humiliter suscipit, iam propinquat uenie reatus quem gessit. Qui arguenti resultat, contra se iram iudicis prouocat.

uERS. 2.---Ebullit stultitiam. Scripturam peruertendo, suos sensus auctoritati preponendo; uelut fatui philosophi, ut Porphyrius, et Iulianus, qui contra  Ecclesie doctores stultitie sue fluenta fundebant.

uERS. 5.---Stultus irridet. Stultus est omnis peccator, qui, terrenis actibus deditus, futurum nichil preuidet: is disciplinam irridet, dum derogat diuine correctioni.

uERS. 7.---Cor stultorum dissimile. uel dissimile sibi ipsi, uariis cogitationibus, et nunquam idem manet. Contra quod de Anna dicitur: uultusque eius non sunt amplius in diuersa mutati.

uERS. 10.---Doctrina mala. Qui soluerit unum de mandatis istis minimis, et docuerit sic homines, minimus est in regno celorum. Talibus tamen, si correcti fuerint, patet reditus ad ueniam: si autem increpationes non receperint, omnino morientur.

 uERS. 15.---Omnes dies. Omne tempus populi Dei, etc., usque ad quasi iugi delectantur conuiuio.

uERS. 17.---Melius est uocari ad olera. Multo enim utilius est simplicis uite innocentiam cum caritate seruare, etc., usque ad, discedite a me operarii iniquitatis.

uERS. 19.---Pigrorum, quos piget operari iustitiam, etc., usque ad sed quia hoc bonos non prepedit, adiungit:

uia iustorum absque offendiculo. Iusti enim quidquid aduersitatis in sua conuersatione inuenerint, non offendunt, quia eterne spei et interne contemplationis saltu aduersa transiliunt.

uERS. 23.---Letatur homo. Humanum est de  sententia quasi prudenter prolata letari. Sed uere sapiens non solum quod loquitur, sed etiam opportunitatem loci, et temporis, et persone cui loquitur, diligenter inquirit.

uERS. 24.---De inferno nouissimo, etc. Primus infernus cecitas peccantis anime, et uere lucis scientia carentis, de quo: Descendunt in infernum uiuentes .

uERS. 25.---uidue Ecclesie, scilicet sponse sue, pro cuius uita mori dignatus est.

uERS. 26.---Firmabitur: in iudicio, quando non solum factis, sed et uerbis omnibus digna premia reddet.

uERS. 30.---Lux oculorum letificat animam. Iure mentem delectat humanam, etc., usque ad sic enim  magis feruet opus.

Lux oculorum. Alia translatio: uidens bona oculus delectat corda bona, scilicet, Domini in terra uiuentium, que, quia in oculo mentis contemplatur, merito corde delectatur, quamuis affligatur exterius.



CAPUT XuI.

uERS. 1.---Hominis est animum preparare. Quomodo ergo hominis est animum preparare, et Dei gubernare linguam? sed persecutionis tempus significat, de quo dicitur, Nolite cogitare quomodo, aut quod loquamini: datur enim in illa hora, quid loquamini .

uERS. 2.---Omnes uie. Ita actiones omnium bonorum,  scilicet, et malorum quid in occulto cogitent, certa lance discernit, unde subdit.

uERS. 3.---Reuela Domino. Opera nostra reuelamus, quando, quem nichil latere nouimus, in cunctis, que agimus, in memoriam reducimus, atque illius flagitamus auxilium: et tunc non solum opera, sed cogitationes dirigit.

uERS. 4.---Uniuersa propter semetipsum, etc. Nulla fuit Domino causa operandi, nisi sola uoluntas, ut suam scilicet, bonitatem rationabili creature, quam perpetuo faceret beatam, ostenderet: eum uero qui bonum conditionis propria sponte deseruit, id est diabolum, cum suis sequacibus, iusta seueritate damnauit.

uERS. 5.---Abominatio est. Quicunque tribuit sibi  bonum quod facit, etiamsi nichil uidetur mali manibus operari, cordis innocentiam perdit, in quo largitori bonorum se pretulit: et ideo talem Dominus abominatur uirum, quem sibi in beneficiis uidet ingratum.

uERS. 7.---Cum placuerint Domino. Tanta est sanctitas diuine religionis, etc., usque ad sed etiam ad ueritatem fidei conuersi sunt.

uERS. 8.---Melius est parum cum iustitia, etc. Melius est in simplici conuersatione Deo seruire deuote, quam multis abundare uirtutibus, et proximorum facta despicere.

uERS. 10.---Diuinatio in labiis regis. Quis alius rex non errat in iudicio, etc., usque ad qui prophetarum eius ora impleret.

 Pondus et statera. Lapides iusti fortes, etc., usque ad mensuram fidei et gratiarum distribuit.

uERS. 13.---uoluntas regum, etc., id est, iustorum. Multi reges et prophete uoluerunt uidere, que uos uidistis, et non uiderunt. Hi enim et uitiis resistunt, et uirtutum obsequio, quasi satellitum, constipantur. Reges enim terre sepe labia iusta detestantur, ut Herodes Ioannem.

uERS. 14.---Nuntii mortis. Angeli Satane, heretici, etc., usque ad quem contigit stulte loquendo offendisse.

Placabit.  Dauid homicidium et adulterium septem dierum fame purgauit.

uERS. 15.---In hilaritate uultus regis uita. Quicunque hilarem Christi uultum uidere merentur, his  in eternum cum illo uiuere dabitur. Aliter etiam uidebit omnis caro salutare Dei: sed tunc iusti placatum, reprobi uidebunt iratum.

Et clementia eius quasi imber serotinus. Serotinus imber in Iudea usque hodie iam maturis messibus uenire consueuit, etc., usque ad sed superni facit irrigatio Domini.

uERS. 22.---Fons uite. Quia ille predicator uere suis auditoribus uias uite aperit, etc., usque ad que dicunt bona, fatuo corde contemnunt.

uERS. 24.---Fauus mellis composita uerba, etc. Multi per eloquentiam, etc., usque ad que ex interna anime dulcedine procedunt.

uERS. 26.---Anima laborantis laborat sibi, etc.  Constat ad litteram, etc., usque ad quia necesse habet facere bona, que dicit.

uERS. 27.---uir insipiens fodit malum. Potest hoc de heretico specialiter intelligi, etc., usque ad unde Iacobus: Lingua inflammat rotam natiuitatis nostre inflammata a gehenna .

uERS. 29.---uir iniquus lactat amicum suum, etc. Potest hoc de heretico et de omni fautore malorum accipi: quoniam laudatur peccator in desideriis anime sue, et iniquus benedicitur.

uERS. 30.---Qui attonitis oculis cogitat, etc. Grauius est perficere malum quam facere, etc., usque ad ut que malorum suorum retributio sequatur, non uideat.

uERS. 32.---Melior est patiens uiro forti, etc. Minor  est uictoria urbes expugnare, etc., usque ad et patientie humilitate substernit.

uERS. 33.---Sortes mittuntur in sinum. Sicut sortes mittuntur in sinum, etc., usque ad quasi de sinu examinis diuini.



CAPUT XuII.

uERS. 1.---Melior est buccella. Melius est parua bona eum caritate facere, sine scientia predicandi  quam magis effulgere uirtutibus, cum admistione discordie.

uERS. 6.---Corona senum, etc. Senes, patriarche, prophete, qui a filiis filiorum, id est successoribus apostolorum, diuina laude celebrantur:  et gloria est predicatorum Noui Testamenti, qui ueterum patrum filii esse meruerunt.

uERS. 8.---Gemma gratissima. Qui premia futura fideliter exspectat, etc., usque ad prudenter intelligens, Quoniam diligentibus Deum omnia cooperantur in bonum .

uERS. 12.---Expedit magis urse, etc. Facilius erat sanctis doctoribus furori gentilitatis occurrere, etc., usque ad, et hoc sepe facilius fit, quam hereticum ad fidem rectam reuocare, uel catholicum praue agentem ad bonum opus reducere.

uERS. 13.---Qui. Aquam dimittere, etc., usque ad unde contra: Qui imponit stulto silentium, iras mitigat.

uERS. 16.---Quid prodest. Quid prodest populo  Iudeorum infideli, etc., usque ad cum sapientiam pie actionis habere neglexerit?

uERS. 17.---Omni tempore. Qui Deum uere amat, omni tempore eius custodit amorem; neque in angustia passionis deserit, quem in pacis tranquillitate confessus est.

uERS. 18.---Homo stultus plaudet manibus. Stultus est, qui cum fratris sui animam suscipiat regendam, de suis gloriatur actibus, et non potius ei humili compassione quidquid potest auxilii salutaris impendit.

Animus gaudens. Qui interna sancti Spiritus consolatione letatur, etc., usque ad gloriam dilectionis amisit.

 uERS. 24.---In facie prudentis. In facie Christi lucebat sapientia Deitatis, etc., usque ad tota intentione perquirunt.

uERS. 26.---Non est bonum damnum inferre iusto. Et de ipso iudice ac principe seculorum qui pro nostri salute percuti uoluit, accipi potest, et de omnibus rectoribus Ecclesie, qui uel facultatibus nudati ab impiis, uel ipsa sunt morte consumpti.



CAPUT XuIII.

uERS. 1.---Impius cum in profundum uenerit, etc. Qui longis peccatorum tenebris inuolutus semel de luce desperat, ex desperatione sibi peccandi frena relaxat; sed opprobrium future damnationis nulla ratione euadit, quem nulla diuini timoris memoria  cohibuit.

uERS. 4.---Aqua profunda. Quia Dominus et apostoli palam utriusque Testamenti sacramenta mundo reserabant, de quibus subdit: Et torrens redundans fons sapientie. Aqua profunda, id est, uerba sapientium lauant mentes et rigant, ne peccatorum sorde deformes remaneant aut ariditate deficiant.

uERS. 9.---Qui mollis et dissolutus. Qui enim cepta bona districte non exsequitur, dissolutione negligentie manum destruentis imitatur.

uERS. 11.---Substantia diuitis urbs roboris eius. Substantia terrena, etc., usque ad quasi inexpugnabili muro cunctas hostium arcet insidias.

 uERS. 13.---Qui prius respondet quam audiat. Qui prius magister esse desiderat, quam discat, stultitie noxam non declinat. Qui iudicare proximorum facta, prius quam utriusque plene causam nouerit, inordinate festinat, se dignum confusione monstrat.

uERS. 14.---Spiritus uiri sustentat imbecillitatem. Et ipse autem uir, etc., usque ad mentis fortitudine sustentat.

Spiritum uero ad irascendum. Dicit enim sepe iratus ea que placatus, quia dixit, peniteat, et plerumque an dixerit, ignoret: cuius tamen uesania per sapientium modestiam facillime suffertur atque sopitur.

Donum hominis. Donum caritatis, etc., usque ad  ac sibi libenter obtemperare faceret.

uERS. 17.---Iustus prior. Omnis qui uere iustus est, etc., usque ad eius humilitatem digna mercede remunerat.

uERS. 19.---Frater qui adiuuatur. Cum populus Iudeorum et gentium, etc., usque ad ab infidelium incursione defendunt.

uERS. 23.---Cum obsecrationibus loquetur pauper. Humiles spiritu humiliter Dominum adorant, ut Publicanus: superbi sua merita iactant, ut Phariseus.

uERS. 24.---uir amabilis. Gentilis conuersus magis amatur a Domino, quam Iudeus infidelis perdurans, de quo secundum carnem natus est. Potest et de apostolis, de Iudea natis, intelligi; quia magis  amarent credentes ex gentibus, quam sue gentis incredulos.



CAPUT XIX.

uERS. 1.---Melior est pauper. Melior est simplex auditor uerbi Dei, si ea, que in Scripturis intelligit, operando proficit, quam eruditus, si in his, que caute intellexerit, ad heresim predicandam labia detorquet.

uERS. 2.---Ubi non, etc. Anime humane scientia uite celestis necessaria est, etc., usque ad a statu beatitudinis in penam miserie et mortalitatis inciderunt.

uERS. 3.---Stultitia, etc. Stulti, cum uiam ueritatis deserunt, etc., usque ad ipsum Dominum quasi importabilia onera imposuerit, mente reprehendit  insana.

uERS. 4.---Diuitie addunt amicos. Diuitie regni celestis, que per sanctos doctores fidelibus tribuende predicantur, multos amicos et eisdem predicatoribus, et earum largitori Deo asciscunt. A prophetis autem, quia nichil certe beatitudinis promittunt, et hi quos habent separantur, conuersi ad certissimam Dominice fidei promissionem.

uERS. 5.---Testis falsus. Redarguerat eum qui tantum uerba sectabatur, nunc illum redarguit qui uerba Dominice auctoritatis male interpretando corrumpit. Quod multa sepius iterantur, confirmatio est, ut Ioseph ait, eo quod sermo sit Dei, et uelocius compleatur.

uERS. 10.---Non decent stultum. Non decent hereticum  delicie Scripturarum quia his bene uti non nouit, neque illum, qui adhuc seruus est peccati, preferri decet iustis in regimine Ecclesie.

uERS. 11.---Doctrina uiri. Doctrina ecclesiastica, etc., usque ad recte autem subditur:

Et gloria eius est iniqua pretergredi. Perfecti est enim doctoris, sic aliorum improbitatem patienter sufferre, ut se nouerit ab iniquis patienter obseruare. Neque enim propria munditia sine tolerantia sufficit, neque tolerantia sine munditia.

uERS. 13.---Dolor patris. Deus in natura semper impassibilis, dolere tamen nostro more dicitur, cum homines, quos ad se credendum laudandumque creauit, diabolo seruire conspicit. Unde penituit eum quod hominem fecisset super terram, et tactus  dolore cordis intrinsecus: Delebo, inquit, hominem quem creaui a facie terre .

Tecta iugiter. Sicut tecta perstillantia pluuiam quidem suscipiunt, etc., usque ad et sorde mista auditoribus reddit.

uERS. 15.---Pigredo immittit soporem. Piger dicitur qui recte sciendo uigilat, sed nichil operando torpescit; sed pigredo immittit soporem, quia paulisper recte sentiendi uigilantia amittitur, dum ab opere cessatur. Recte autem subditur:

Et anima dissoluta esuriet. Nam quia se ad superiora stringendo non dirigit, neglectam se inferius per desideria expandit, et dum studiorum subtilium uigore non constringitur, cupiditatis infime fame  sauciatur, ut quo per disciplinam ligari dissimulat, eo esuriens per uoluptatum desideria se spargat.

uERS. 18.---Erudi filium. Subiectum tibi, si errare conspicis, diligenter castiga; quod si castigari renuerit, ita caute erga illum age, ne quid in tuis uerbis uel operibus, unde amplius peccet, inueniat. Huic concordat quod sequitur:

uERS. 19.---Qui impatiens est sustinebit damnum et cum rapuerit. Si enim pro duritia contradicentis fratris in impatientie uitium labaris, etc., usque ad cum enim pecuniam uiolentus abstulerit, pro hac animam inuitus dabit.

uERS. 22.---Melior est pauper. Quam qui se per excellentiam uirtutum uiri nomine dignum dicens, fallitur nescius, dum superbiendo perdidit bona  que gessit.

uERS. 24.---Abscondit piger manum. Nemo ita piger est, etc., usque ad manum enim ad os porrigere, est uoci opere concordare.

uERS. 28.---Deuorat. Ut famelicus cibos, iniquitatem patrare ardenter exquirit.



CAPUT XX.

uERS. 2.---Luxuriosa res. Sequitur.

uERS. 4.---Aestate. Regnum Dei estati comparatur, quia nunc meroris nostri nubila transient, et uite dies eterni solis claritate fulgebunt.

uERS. 7.---Beatos post se filios relinquet. Non ad litteram, sed exempla eius sequentes. Unde omnes electi, filii Abrahe quibus non presens, sed futura  beatitudo promittitur, unde, Rex qui sedit.

uERS. 8.---Rex qui sedit in solio iudicii. Etsi in hac uita electi mala patiantur reproborum, etc., usque ad digna factis recipit.

uERS. 9.---Qui potest dicere. Non dicit, quis habet, etc., usque ad proximorum quasi uilia despiciunt, subdit:

Pondus et pondus. Diuersum pondus, etc., usque ad quibus indiciis iudicium nostri dirigere debeamus.

uERS. 11.---Ex studiis suis intelligitur. Quemcunque enim uirtutibus cum modestia continentie, etc., usque ad sicut e contra: Amicus stultorum similis efficitur.

uERS. 12.---Dominus fecit utrumque. Nemo ad predicandum idoneus fratrem simplicem despiciat,  etc., usque ad dans unicuique secundum mensuram donationis sue.

uERS. 14.---Malum est. Qui eterna premia in celis preparare desiderat, malum est, quod in presenti debet sustinere, ut cum recesserit de mundo, glorietur, aperte prospiciens, quia non sunt condigne passiones huius temporis, etc.

uERS. 15.---Est aurum et multitudo. Hec est gloriatio sapientis emptoris, etc., usque ad et uasis esse assimilanda pretiosis.

uERS. 17.---Suauis est homini panis mendacii, etc. In quocunque membro quis amplius peccauerit, etc., usque ad que in uerbis superfluis in epulando defluxerat.

 uERS. 21.---Hereditas. Qui per auaritie nequitiam in hac uita multiplicari appetunt, etc., usque ad abominatio est apud Deum.

uERS. 23.---Abominatio est apud Deum pondus et pondus, statera dolosa, etc. Duplex pondus et stateram dolosam habet in corde suo, etc., usque ad uel animam suam Deo in baptismo consecratam.

uERS. 25.---Ruina est homini deuorare sanctos, et post uota retractare. Si peccatum est cuilibet nocere, etc., usque ad et eos qui, ut sua uota compleant, sanctos persequuntur, damnatio manet eterna. Ideo subdit:

uERS. 26.---Dissipat impios rex sapiens, et incuruat super eos fornicem. Mos fuit antiquis, etc., usque ad cui rote est contraria corona uite quam repromittit  Deus diligentibus se.

uERS. 30.---Liuor uulneris. Cum enim extra percutimur, etc., usque ad quia sicut uenter escas, ita mens pertractando excoquit curas.



CAPUT XXI.

uERS. 1.---Sicut diuisiones. Omnium hominum, non solum regis cor, in manu Domini, quia in manu eius sunt omnes fines terre. Sed regem, sanctum quemque uocat, qui uitiorum bella in se uincere, uirgulta malitie nouit exstirpare. Sicut enim Dominus aquarum diuisionibus, terrarum fines simul et eris implet, tegit quoque aquis superiora celorum, Ita cor regis quocunque uoluerit inclinat, quia sicut diuisiones gratiarum secundum uoluntatem suam,  et angelis et hominibus tribuit; ita corda sanctorum quibuscunque uoluerit digna donationibus reddit. Et taceat Pelagianus, quia absque gratia Dei nullus est locus saluti.

uERS. 8.---Peruersa uia. Iuste coram Domino, etc., usque ad recte quod per naturam originaliter sumpsit, exsequitur.

uERS. 13.---Qui obturat aurem. Generaliter, etc., usque ad neque auditu diuine misericordie dignum.

uERS. 15.---Pauor operantibus iniquitatem. Quia sciunt a Deo prohibitum; quamuis luxurie sue perpetratione carnaliter delectentur, mentis tamen pauore interno non carent, quia se perpetuo passuros pro his, que temporaliter male fecerunt, non ambigunt.

 uERS. 16.---In cetu gigantium. Demonum, etc., usque ad ipso iudice teste, Discedite a me, maledicti, in ignem eternum, qui paratus est diabolo et angelis eius .

uERS. 18.---Pro iusto datur. Iustus et rectus idem, etc., usque ad cum multo facilius possent, sapientie curam non habuerunt.

uERS. 20.---Thesaurus desiderabilis. Reprobi non tantum uirtutes non assequi, etc., usque ad unde, Nolite timere eos qui occidunt corpus, etc. 

uERS. 22.---Ciuitatem fortium. Mundum scilicet, etc., usque ad ecclesiastica disciplina redarguit.

 uERS. 28.---Testis mendax. Qui se Deo seruire testatur, etc., usque ad per iustitiam iudicis post uictoriam palmam percipit.

uERS. 29.---uir impius. Iudas, etc., usque ad quod negando deliquit.



CAPUT XXII.

uERS. 1.---Melius est. Nam si quis mundum uniuersum lucraretur, merito totum contemneret, ut eius nomen scriberetur in celis, eiusque memoria inter sanctos atque angelos figeretur eterna.

Nomen bonum. Quod fidelium testimonio laudatur, non uulgi imperiti, unde: Si adhuc hominibus placerem, Christi seruus non essem!

Gratia bona. Quia a bono pro bonis laudatur operibus quis: imo pro collatis ei donis meritorum glorificatur  Pater qui in celis est.

uERS. 2.---Diues et pauper. Neque diuitem propter diuitias honora, neque pro inopia pauperem despice: quia opus sunt diuinum, et ad imaginem, et ad opus Dei factum.

uERS. 3.---Callidus uidit malum. Multi ex principibus crediderunt, etc., usque ad et in communibus consequuntur actibus.

uERS. 4.---Finis modestie. Quia nimirum perfectio uirtutum est, etc., usque ad ne penis forte mereatur subigi.

Diuitie et gloria. Finis modestie timor Domini, gloria et uita, quia perfectio uirtutum est in hac uita, ut caste timeamus Deum; finis uirtutum in futuro, ut diuitias promisse hereditatis, regni celestis gloriam,  et uitam recipiamus eternam.

uERS. 6.---Prouerbium est. Quo semel est imbuta recens seruabit odorem testa diu. Et Greca narrat historia Alexandrum magnum et moribus et incessu Leonidis pedagogi sui non potuisse carere, et uitiis quibus paruus infectus fuerat.

uERS. 8.---Qui seminat iniquitatem. Patet, quia is qui uel uerbo uel exemplo docet iniquitatem, sustinebit uindictam. Sed quia sequitur:

Et uirga ire sue. Illam iniquitatem uidetur dicere, etc., usque ad unde: Omnes enim qui acceperint gladium, gladio peribunt .

uERS. 13.---Dicet piger, ad bona opera, etc., usque ad aut, sicut alios iustos, consumat tormentis.

 uERS. 16.---Qui calumniatur. Constat, quia rapaces, et que pauperibus auferunt, et que iuste uidebantur possidere, perdunt, cum in iudicio pro his, que gesserunt, penas recipiunt.

Fili mi. Hucusque titulus parabolarum Salomonis qui supra positus, etc., usque ad et cor apponere ad intelligendum que sapientes loquantur, precipiat.

uERS. 24.---Noli esse amicus. Generaliter autem, etc., usque ad incipiant imitari.

Homini iracundo, neque ambules cum uiro. Cuilibet, precipue Iudeo, qui contra Christum et eius discipulos uesana mente furebant, a quorum amicitia prohibentur, qui saluari curant: ne eorum  uicinia, et ipsi pereant, quod casu Iude fieri posse probatum est.

uERS. 26.---Noli esse cum his, qui defigunt manus. Noli esse cum his, etc., usque ad quo indutus uidebaris?

uERS. 28.---Ne transgrediaris. Non transgrediaris terminos Catholice fidei, quos ab initio statuere doctores.

uERS. 29.---uidisti uirum uelocem in opere suo? coram. Quemcunque uelocem uideris in opere suo, etc., usque ad quorum cauit errorem esse ponendum.



CAPUT XXIII.

uERS. 1.---Quando sederis. Allegorice legendum est, etc., usque ad unde bene subiungit:

uERS. 3.---Ne desideres, hoc est, ne desideres  eius auscultare sermonibus, qui dulcedine mendacii auditores fallit.

uERS. 4.---Pone modum. De quo supra: Ne transgrediaris terminos antiquos quos posuerunt patres, scilicet terminos fidei, et ueritatis date a patribus.

uERS. 6.---Ne comedas, id est, ne de Scripturis cum heretico loquaris, qui inuidet humane saluti, malens decipere quam corrigi; quoniam sicut hariolus et coniectator somniorum, estimat, que ignorat; ita hereticus, que non intelligit in Scripturis, ut libet interpretatur?

Comede, etc. Securus, inquit, disce, que dico, et age que doceo; cum in his, que docet, ipse fidem  certam non habeat, sciens se finxisse, que docet.

uERS. 8.---Cibos quos comederas. Sensus peruersos, quos ab hereticis didiceras necesse est, ut uel per penitentiam corrigendus deseras, uel pro his post mortem penas sustineas, perdasque sermones confessionis, quibus eis predicantibus humiliter fauendum esse putaueras.

uERS. 9.---In auribus. Nolite sanctum dare canibus, neque mittas margaritas ante porcos. Sicut admonuit, ne hereticorum doctrinis auscultares: ita nunc, ne amore uane glorie seductus immundis hominibus passim arcana ueritatis ingeras.

uERS. 10.---Ne attingas, etc. Propinquum paruulorum et pupillorum Dominum appellat, etc., usque ad qui conuersationem eorum bonam inquietando  leserit, iudicium Domini non euadit.

uERS. 17.---Non emuletur cor tuum peccatores. Si tota die, etc., usque ad unde in Apocalypsi: Esto fidelis usque ad mortem, et dabo tibi coronam uite .

uERS. 20.---Noli esse in conuiuiis peccatorum. Carnes ad uescendum conferre, est in collocutione derogationis uicissim uitia proximorum dicere: de quorum pena mox subditur: Quia uacant potibus, etc.

Dantes symbola consumentur. Symbolum, collatio, etc., usque ad detractionis sue languor occupauit.

uERS. 29.---Cui ue, cuius. Querit disputando, etc., usque ad de quo Iudeis: uos ex patre diabolo estis .

 Cui rixe? cui fouee? Rixe, quia concordiam non seruat, etc., usque ad et sepissime in foueam incidit, de qua: Fouea enim profunda est meretrix, etc.

Cui sine causa uulnera? quia multi nimis potati uulnera per tumorem acceperunt, que nulla ferri causa pertulerunt.

Cui suffossio oculorum? quia immoderatus haustus uini, et exterioris et interioris uisus ingerit cecitatem.

uERS. 30.---Nonne his. Non uetat bibere uinum ad necessitatem, sed morari extra tempus et utilitatem in uino, et euacuandis certare calicibus, unde Isaias: ue qui potentes estis ad bibendum uinum, et uiri fortes ad miscendam ebrietatem .

uERS. 33.---Oculi tui uidebunt. Pene naturale  uitium est, post uina in corde mulierem concupiscere, comitante etiam turpitudine uerborum.

uERS. 34.---Et eris sicut dormiens. In medio mari dormiunt, etc., usque ad studium sollicitudinis perdit.

uERS. 35.---uerberauerunt me. uox percussi est et dormientis, etc., usque ad ut semper uoluptatibus debrietur.



CAPUT XXIu.

uERS. 1.---Ne emuleris. Ne desideres imitari quos predictis uitiis uideris implicari; sed sapientie operam dare curato, unde subdit: Sapientia edificabitur domus.

uERS. 4.---uir sapiens. Non omnis fortis sapiens,  sed e conuerso: quia etsi corpore debilis est, si adsit sapientia, omnino fortis, aduersarii, id est diaboli, certamina uincit.

uERS. 7.---Excelsa stulto. Non potest stultus ad sapientiam ascendere, quia in infimis uitiorum iacet; quia etsi in presenti se aliquid sapere putat, in porta, id est in exitu huius uite, nichil fuisse inueniet.

uERS. 8.---Qui cogitat. Aperit, quem stultum dicat: non ingenio tardum, sed eum qui uel cogitando peccat.

uERS. 10.---Si desperaueris. Nihil exsecrabilius desperatione: quam qui habuerit, et in generalibus huius uite laboribus, et quod peius est, in fidei certamine, constantiam perdit.

 uERS. 11.---Erue eos. Erue eos qui ab hereticis decipiuntur, etc., usque ad si algore perituros, uictu, ueste recrea.

uERS. 13.---Comede, fili mi. Melli et fauo comparat doctrinam sapientie, etc., usque ad et mora percipitur.

uERS. 15.---Ne insidieris. Ne queras occasionem, etc., usque ad unde subiungit:

uERS. 16.---Septies enim cadet. Iustus dicitur, et cadere, etc., usque ad sic peccato assentiunt ut non peniteant.

uERS. 17.---Cum ceciderit inimicus tuus. Supra iusto insidias uetuit, etc., usque ad ne te cadente in peccato, ille resipiscens sanetur.

 uERS. 21.---Time Dominum, fili mi. Potest per Dominum et regem, Pater et Filius intelligi, qui eodem diuinitatis honore colendi sunt: Qui enim non honorificat Filium, non honorificat Patrem, qui misit illum, etc. .

Cum detractoribus. Cum illis scilicet, etc., usque ad et auscultantium illis auditorum.

uERS. 23.---Hec quoque sapientibus. Quando reprobus quis repentino interitu rapitur a seculo, etc., usque ad uel timore nunquam a uia ueritatis recedatur.

uERS. 26.---Labia deosculabitur. Osculum pacis et amoris signum est, etc., usque ad in melius conuersos.

uERS. 27.---Prepara. Preparato opere agrum  diligenter exercere, etc., usque ad intus tota uirtutum fabrica fame boni crescente destruatur.

uERS. 30.---Per agrum hominis pigri transiui, etc. Per agrum uineamque pigri ac stulti transire, etc., usque ad uel diaboli persuasione quisque negligens perdit.



CAPUT XXu.

uERS. 1.---He quoque parabole. Hinc nouo ordine loqui incipit, etc., usque ad scilicet que figuris apte uidentur.

uERS. 2.---Gloria Dei. Gloria Domini, etc., usque ad unde se magis filium hominis quam Filium Dei appellat.

Inuestigare. Sermonem, etc., usque ad nam illico audiuit: Beatus es Simon Bariona, quia caro, etc.

 uERS. 3.---Celum sursum et terra deorsum. Sicut altitudo celi et profunditas terre ab hominibus sciri non potest, ita scientia apostolorum et prophetarum, qui arcana Diuinitatis spiritu reuelante cognouerunt, nostram fragilitatem transcendit.

uERS. 5.---Aufer impietatem. Aufer impietatem, etc., usque ad ne per arrogantiam rigidi, plebis odium incurrant.

uERS. 6.---Ne gloriosus appareas. Sicut superius prelatum, etc., usque ad unde: Humiliamini sub potenti manu Dei, ut exaltet uos in tempore uisitationis .

uERS. 11.---Mala aurea. Sacra eloquia, etc., usque ad remoto littere uelamine pandit.

uERS. 12.---Inauris aurea margaritarum fulgens.  Recte humilis auditor, etc., usque ad gratioremque fulgorem gemme ardentis annectit.

uERS. 13.---Sicut frigus. Importunum uidetur tempore messis ningere, etc., usque ad prudenter agendo repausat.

uERS. 14.---uir gloriosus. Idem uidetur, Nec lactes quemquam labiis tuis. Sed illud est idem quod dicit Apostolus: Habentes speciem pietatis, ueritatem autem eius abnegantes .

uERS. 16.---Mel inuenisti, comede quod sufficit tibi. Potest et sic intelligi, etc., usque ad uel toties ad illum uenias ut fastidiat.

uERS. 19.---Deus putridus et pes. Ieremias, etc., usque ad in die iudicii nudus patebit.

 uERS. 20.---Acetum in nitro qui cantat. Nitrum a Nitria prouincia, etc., usque ad sed aquam lauationi habilem reddit.

uERS. 22.---Prunas enim congregabis, id est, ardorem caritatis. Non enim doceret sapientia, ut bona inimico, mali causa, faceres. Fit enim sepe ut inimicus crebris uictus beneficiis, odii ponat rigorem, et calorem caritatis menti apponat.

uentus aquilo. Si hilari uultu audieris detrahentem, tu illi das fomitem detrahendi. Si uero tristi, ut ait quidam, discit non libenter dicere, quod didicerit non libenter audire.

uERS. 24.---Melius est sedere in angulo domatis, quam. Doma est excelsus et secretus locus. In Actibus enim apostolorum , ubi Petrus ad superiora  ascendit ad orandum, pro superioribus in Greco doma scriptum est.

uERS. 25.---Aqua frigida. Aqua ergo frigida, etc., usque ad uel finito certamine ad palmam retributionis inducunt.

uERS. 26.---Fons turbatus. Euenit sepe, ut qui maiori prediti scientia fulgebant, ad ultimum plus uolentes sapere quam fragilitati humane concessum est, in insipientie foueam decidant, unde adiungit:

uERS. 27.---Sicut qui mel. Dulcedo enim mellis, etc., usque ad unde sequitur:

uERS. 28.---Sicut urbs patens, etc. Si enim murum silentii non habet, etc., usque ad contra semetipsam per multiloquium pugnat.



CAPUT XXuI.


uERS. 1.---Quomodo nix in estate. Nix in estate et pluuie in messe, etc., usque ad quod Ariane tempestatis calamitas probauit.

uERS. 2.---Nam sicut auis. uerba comparat auibus, etc., usque ad de quibus: Quodcunque ligaueris super terram erit ligatum et in celis .

uERS. 4.---Non respondeas . . . Responde stulto iuxta stultitiam. Non sunt contraria; utrumque enim pro tempore et personarum diuersitate concordat; dum et stultus contemnit, quia non recipit sapientiam: et stulta superbia a sua deiicitur stultitia, unde: Factus sum insipiens, uos me cegistis .

uERS. 6.---Claudus pedibus. Potest sapiens stultum mittere nesciens, nec tamen sapientie sue gloriam  perdit: quia de ignoto, bonum quod audierat, credit. Sed et qui hereticum sciens mittit ad predicandum, claudus est pedibus: Et iniquitatem bibens; quia et operis boni foris incessum amisit, et interiora sui sensus haustu stultitie debriat.

uERS. 9.---Quomodo si spina nascatur. Spina nascitur in manu temulenti, etc., usque ad aut uituperationem querit aliorum.

uERS. 11.---Sicut canis. Canis uomens cibum quo pectus eius premebatur, abiicit, etc., usque ad quam post confessionem, dum appetunt, resumunt.

uERS. 12.---uidisti hominem. In iudicium ergo in hunc mundum ueni , ut qui non uident uideant, et qui uident, ceci fiant .

 uERS. 13.---Dicit piger. Multi cum uerba exhortationis audiunt, etc., usque ad in suis iacere prauitatibus non desistunt.

uERS. 16.---Sapientior, etc. Septem uiri loquentes sententias, etc., usque ad et multos perfecisse monstrauerunt.

uERS. 17.---Sicut qui apprehendit. Noli uerbis contendere, ad nichilum utile est nisi ad subuersionem audientium. Quicunque simplex sensu est et duobus inter se iurgantibus, mordaci sermone capta eius aure, cito incipit quasi canis latrare et contentiones generare, sed sapiens omnino uitat.



CAPUT XXuII.

uERS. 1. Ne glorieris. Ne securus sis aliquando de futuro; quia etsi hodie seruis Domino qualis esse in  futurum possis, quomodo uiam finire, prorsus uidere non uales. Beatus homo qui semper est pauidus.

uERS. 3.---Graue est saxum. Graue est, etc., usque ad ita mentis quoque motus examinant et castigant.

Ira stulti utroque grauior, etc. De quo supra, etc., usque ad et furori frena laxat.

uERS. 5.---Melior est manifesta correctio. Amor absconditus, illicitus, etc., usque ad quam studio similiter peccandi clam diligere.

uERS. 7.---Anima saturata calcabit fauum, etc. Anima diuitum, etc., usque ad mortem ipsam pro Domino pati dulce habet.

uERS. 8.---Sicut auis transmigrans. Sicut auis oua, etc., usque ad ne a bono, quod faciebas, desistas.

 uERS. 10.---Melior est uicinus. Melior est tibi, etc., usque ad, in Iericho, et incidit, etc

uERS. 14.---Qui benedicit proximo, id est, qui fauore superflue laudis eum extollit, uel malis fauendo, uel bona plus equo laudando. Sed hic maledicenti assimilatur; quia uel in malo opere laudando confidentiam tribuit, uel in bono opere simplicitatem puri cordis minuit, ut quod superni amoris causa inceperat, humano fauore finiat.

uERS. 17.---Ferrum ferro. Bona consolatio consilium sapientum: qui dum se inuicem consolando instruunt, ferrum ferro acuitur.

uERS. 20.---Infernus. Inferni tormenta non replentur, etc., usque ad si naturam haberent sine  fine uiuendi.

uERS. 23.---Diligenter. Pastori Ecclesie dicitur, etc., usque ad si tuo tempore bene paueris.

uERS. 25.---Aperta sunt prata. Aperta sunt modo pascua sacramentorum celestium, etc., usque ad ad spirituale subsidium data.

uERS. 26.---Agni sunt ad uestimentum. Agnorum uelleribus uestieris, dum bonis discipulorum obedientium moribus pastor ipse profeceris, eorumque laudabilia facta cernens, et in ornatu uirtutum, et in calore dilectionis ipse gloriosus exstiteris. Hedis agrum comparas, dum peccatores ad penitentiam uocando, sublimiorem tibi in terra uiuentium locum acquiris.

 uERS. 27.---Sufficiat tibi lac caprarum. Tanta instantia pecus commissum pasce, etc., usque ad hedi pro pretio sanctorum, quibus nocuerant, ignibus tradentur.



CAPUT XXuIII.

uERS. 1.---Fugit impius. Qui non est fortis, etiam si nullus persequatur, sponte fidem deserit: dum latrociniis, uel periuriis, aliisque huiusmodi infideli se similem reddit.

Iustus autem quasi leo. In occursu bestiarum non trepidat, etc., usque ad quem nemo inuitus amittit.

uERS. 5.---Qui autem requirunt. Omnia animaduertunt electi, id est et futurum discrimen uniuersalis iudicii; et quibus operibus requies; et quibus pena retribuatur eterna.

 uERS. 10.---Qui decipit iustos in uia mea, etc. Qui per doctrinam hereticam decipit amatores iustitie, etc., usque ad exemplum etiam de casu eius sumunt.

uERS. 12.---In exsultatione, etc. Non de presentibus, etc., usque ad quod et de paganis, et hereticis, et malis Catholicis potest accipi.

uERS. 14.---Beatus homo, etc. Ira iudicii tanto districtior portabitur, quanto nunc minus timetur.

uERS. 22.---uir qui festinat ditari, etc. Qui augere opes ambit, peccatum negligit, more auium captus, cum escam terrenam auidus inspicit, quo stranguletur peccati laqueo, non agnoscit: cum quelibet mundi bona desiderat, que de futuro damna patiatur ignorat.

 uERS. 28.---Cum surrexerint impii. Eosdem homines, quos iustos dicit, quia iusti, creationis ordinem seruant: Unde in Iob de penitente: Respiciet homines, et dicet, Peccaui . Quod est, Respiciet eos, qui naturam humane creationis custodiunt, et se peccando iumentis assimilatos agnoscunt.



CAPUT XXIX.

uERS. 1.---Homo qui blandis, etc. Qui fictis sermonibus proximum laudat, parat ei insidias, quibus in periculum uerbi aut operis securior incidat. Sed uideamus qui capiatur, cui fit, aut qui facit. Sequitur:

uERS. 6.---Peccantem uirum. Non ergo iusto laqueus peccantium, etc., usque ad nam qui fodit foueam  proximo suo, incidet in eam.

uERS. 9.---uir sapiens. Doctor fidelis et sapiens, etc., usque ad non auditur a stulto.

uERS. 11.---Totum spiritum suum. Impatientia impellente totus spiritus foras prorumpit, etc., usque ad sapiens autem paulatim eam maturitate consilii extenuat et expellit.

uERS. 13.---Pauper et creditor obuiauerunt. Pauper, etc., usque ad unde, sine me nichil potestis facere.

uERS. 18.---Cum prophetia. Cum sacerdotis eruditio cessauerit, soluetur continuo disciplina diuine legis: qua populus ad beatitudinis premia pertingere debuerat.

 uERS. 20.---uidisti hominem. Graue quidem uitium stultitie, sed non leuius uerbositatis: nam sepe contingit, ut idiota aliquis citius uerba correptionis accipiat, quam qui sua  magis iactat, quam aliorum monita audiat.

uERS. 21.---Qui delicate a pueritia sua. Alia translatio pulchre: Qui deliciatur a pueritia sua, seruus erit: nouissime autem contristabitur. Sero enim malorum penitet, qui in tenera etate noluit.

uERS. 22.---uir iracundus. Ianua omnium uitiorum iracundia: qua clausa, uirtutibus intrinsecus dabitur quies, aperta, ad omne facinus armabitur animus.

uERS. 24.---Qui cum fure participat, odit animam suam. Non solum a peccato, sed etiam a consensu  abstinere docet sapientia: ne audiat a districto iudice: Si uidebas furem, currebas cum eo, etc. Non enim fur solum, sed et ille reus tenetur, qui furti conscius, querente possessore non indicat. Et ne metu persone potentioris se excuset, addit: Qui timet Dominum, etc.



CAPUT XXX.

uERS. 1.---uerba congregantis. Huc usque parabole Salomonis, quas transtulerunt uiri Ezechie regis Iuda. Hinc rursus uerba Salomonis, quod perpenditur ab ipso nomine quo Grece , latine congregans; Ecclesia enim conuocatio.

uisio quam. uisio quam locutus est, quia quod uidit apud Deum secretiora contemplando patefecit  hominibus. Quisquis enim Spiritu Dei confortatus est, que sequuntur humili corde dicit, stultissimus sum uirorum, etc.

uERS. 2.---Stultissimus. Filii huius seculi prudentiores sunt filiis lucis in generatione sua . Et Apostolus: Si quis uidetur esse sapiens in hoc seculo, stultus fiat, ut sit sapiens .

Non didici ab homine, sed, donante Deo, ut sanctorum scientiam noscam. Et Apostolus: Nos stulti propter Christum: iterum ait, Sapientiam autem loquimur inter perfectos. Sapientiam uero non hominum, scilicet neque principum huius seculi, qui destruuntur.

uERS. 4.---Quis ascendit in celum. Filius Dei post resurrectionem, et nostre resurrectionis tempore  descensurus est ad iudicium.

Quis continuit. Omnis spiritus, angelorum, hominum, animalium et procellarum, ne deficiat, Dei potentia continetur.

Quis suscitauit omnes. Et nunc omnia, que per orbem uiuunt et crescunt, homines, animantia, germina, Deus, ut sua uita subsistant, excitat: et in die iudicii genus humanum a quatuor uentis a morte excitabit.

Quod nomen est eius, et quod nomen filii eius, Dei patris et filii nomen dicit: cuius mysterium secularis scientia naturaliter scire non potuit, quamuis esse Deum, qui omnia fecerit, per facta intelligere possit.

 Si nosti: tu scilicet, qui tuam sapientiam iactans, nostre fidei mysteria stultitiam uocas.

uERS. 5.---Omnis sermo. Proprietatem Greci nominis, etc., usque ad uera enim omnia et ignita.

Clypeus est, id est protector omnium sperantium in se. Clypeus contra hostium insidias et omnia aduersa.

uERS. 7.---Duo rogaui te. Hec adhuc uir, etc., usque ad in obliuionem decidat eternorum.

uERS. 11.---Generatio que patri. Superius uite puritatem, etc., usque ad si natus est, fuit tempus quando non fuit filius.

uERS. 14.---Generatio que pro dentibus gladios habet. Hec est, que suam perfidiam aliis immittere conatur; et sicut corpora gladiis, ita audientium  animas ueneno allocutionis occidit.

uERS. 15.---Sanguisuge due sunt filie. Diabolus, qui siti peccata suadendi perpetuo ardet; Due filie, que eius imitantur ardorem, luxuria et philargyria. Nam luxurie, quo liberius frena laxantur, eo noxius delectatur; et Crescit amor nummi, quantum ipsa pecunia crescit.

Tria sunt insaturabilia. Infernus nunquam redundat; meretrix habet similia. Corpus non satiatur deliciis, et auarus non dicit, sufficit; alii infernum dicunt diabolum, qui non satiatur seductione humana.

uERS. 16.---Os uulue, et terra que non satiatur aqua, ut supra ignem, incendium gehenne, qui nunquam desinit.

 uERS. 17.---Oculum qui subsannat. Qui diuina iudicia reprehendunt, etc., usque ad qui peccati nigredinem humiliter confitentur.

Filii aquile: quia per gratiam eius sunt renati, qui in carne ad celum transuolauit, qui alibi filii sponsi dicuntur.

uERS. 18.---Tria sunt mihi difficilia. Ita est ad litteram, etc., usque ad difficile est scire quot cogitationibus iuuenis agitur, qui uiam ueritatis deseruit.

uERS. 20.---Talis est et uia mulieris adultere. Adultera quoque mens ut ea que commemorauit, semper uaga est, que ubi celare peccata poterit, negat se aliquid patrasse mali.

uERS. 24.---Quatuor: scilicet minores uidentur  iusti in terra, quam reprobi, id est abiectiores; sed tamen sapientiores sunt sapientibus mundi, quia eterna querunt, et pro his pati desiderant.

uERS. 25.---Formice populus infirmus. Et Ecclesie populus, etc., usque ad quibus uiuat in eternum.

uERS. 26.---Lepusculus, alii cherogryllus, etc., usque ad sed hic quidam pro lepusculo hericium habent.

 Habent enim Hebrea uerbum saphan, quod murem et cherogyllum et leporem et hericium interpretantur.

Lepusculus, etc. Hec est plebs Ecclesie, que inualida, quia iniurias suas ulcisci non querit, et quia non suis uiribus, sed in Dei auxilio sperare salutem  didicit, quod est cubile habere in petra, unde dicit cum Psalmista: Esto mihi in lapidem fortissimum, in domum munitam, ut salues me, quia petra mea et munitio mea es tu.

uERS. 27.---Regem locusta. Locusta, etc., usque ad tamen instanter in suis locis Christo militare, et germina carnalium consueuit absumere uoluptatum.

uERS. 28.---Stellio manibus. Stellio alas non habet, etc., usque ad obtinenda eterni regni menia uirtus operationis leuat.

uERS. 29.---Tria sunt que gradiuntur. Non nos moueat, etc., usque ad quia in fallacia sua ad tempus Antichristus prosperatur.

uERS. 31.---Gallus, scilicet predicatores, inter huius seculi tenebras uerum mane nuntiantes.

 Et aries. Primus ordo sacerdotum, etc., usque ad postquam eleuatus est in sublime.

uERS. 33.---Qui autem ubera fortiter premit, etc., usque ad quia carnale efficitur hoc quod nimia discussione sentitur.

Et qui prouocat iras, producit. Quid prior parabola ad litteram significet, aperit, etc., usque ad elicit sanguinem.



CAPUT XXXI.

uERS. 1.---uerba Lamuelis. Lamuel, in quo est Deus, etc., usque ad uidit quam prudenter se mater sua docuerit.

uERS. 3.---Et diuitias tuas. Hoc est, noli terrenis deliciis hominum corda corrumpere, etc., usque ad per illecebras seculi merentur eradicari de terra  uiuentium.

uERS. 4.---Noli regibus. Hec et sequentia ad litteram patent, etc., usque ad carnales scrutantur.

uERS. 6.---Date siceram merentibus. uinum et sicera, etc., usque ad ne abundantiori tristitia absorbeantur qui huiusmodi sunt.

uERS. 8.---Aperi os. Pro causa pauperis, etc., usque ad sed et cunctis per orbem nationibus curam salutis impendere.

uERS. 9.---Aperi os tuum, decerne. Sicut pro causa pauperis et ereptione os aperire precepit, ita, ubi errauerit, iuste castigare admonet ac iudicare. Et Moyses: Pauperis in iudicio non misereberis . Quod utrumque Dominum facere Propheta dicit: Sed iudicabit in iustitia pauperes, et  arguet inequitate pro mansuetis terre.

uERS. 10.---Mulierem fortem. Hucusque uerba Lamuelis regis, etc., usque ad uirtutes describantur ac premia.

Mulierem fortem quis inueniet. Mulier fortis sancta Ecclesia, etc., usque ad per mundum predicare donauit, addidit:

uERS. 11.---Confidit in ea cor uiri. uir, redemptor, etc., usque ad cum per predicatores, quos deceperat, ad ueritatem reuocat.

Et spoliis non indigebit. Quia nunquam cessabit Ecclesia deceptas a diabolo animas Christi fidei restituere, donec mundi cursu finito numerus iustorum compleatur. Sed quia quidquid boni sancta Ecclesia  uel fidelis anima agit, desuper accipit recte subditur:

uERS. 12.---Reddet ei bonum et non malum. Reddet anima Christo bonum, etc., usque ad cui simile, seruiamus illi, etc.

uERS. 13.---Quesiuit. Quibus operibus, etc., usque ad de hac retributione apertius subditur:

uERS. 14.---Facta est quasi nauis institoris de longe. Nauigator dicitur institor, eo quod acquirendis mercibus sedulus instat, etc., usque ad de quibus dicitur: Amen dico uobis, receperunt mercedem suam.

uERS. 15.---De nocte. Sicut totus presentis seculi cursus, etc., usque ad et huiusmodi secreto exercere.

Surrexit. Cum quis fidelis ad agendum proximorum  curam sollicite accingitur. Quod duobus modis facit, quia et eos, qui foris errant, ad fidem uocat; et qui in fide sunt, ut amplius operibus insistant; unde subdit:

Deditque predam domesticis suis. Dat predam domesticis suis, cum eos, quos diabolus eripuit, eorum societati, qui in fide precesserunt, conciliat. Dat ancillis suis cibaria, cum humiles quosque, et timore iussa seruantes, ne lassescant pio labore, mercedis commemoratione reficit.

uERS. 16.---Considerauit. Hodie et usque in finem seculi mulier fortis, etc., usque ad que sit beatitudinis plenitudo in regno Dei.

De fructu manuum suarum. Quia de fructiferis suorum fidelium factis, etc., usque ad et pro eis quid  potest, laborat.

uERS. 17.---Accinxit. Cum se ad uirtutum opera preparat, etc., usque ad ut bonis operibus fulgeatis.

uERS. 18.---Gustauit et uidit quia bona est. Agri scilicet illius, etc., usque ad sic sed et nocte accensa lucerna manibus operatur.

uERS. 19.---Manum suam misit. Fortia dicit, perfecta in caritate opera, etc., usque ad de cuius fortitudine dicitur: Regnum celorum uim patitur, et uiolenti rapiunt illud .

Et digiti eius, inquit, apprehenderunt fusum. Colus  in sinistra, fusus in dextera, etc., usque ad quid autem mulier fortis, scilicet sancta Ecclesia uel anima perfecta per fusum operata sit; subiungit:

uERS. 20.---Manum suam aperuit inopi, et palmas suas. Hoc de eleemosynis, etc., usque ad cum late  longeque predicatores ad gentes eterne salutis egentes dispersit.

uERS. 21.---Non timebit. Frigora niuis, etc., usque ad quia credidit Deo dicenti quod porte inferi non preualebunt aduersus eam .

Omnes enim domestici eius uestiti sunt duplicibus, etc. Sapientia scilicet, ad hereses reuelandas, et patientia ad tolerandas apertorum nostium pugnas, etc., usque ad qui merito in frigore religatur, quia uestem pietatis non habebat.

uERS. 22.---Stragulatam uestem. Stragulata uestis est que uariante textura, solet confici firmissima, etc., usque ad byssine enim iustificationes sanctorum sunt.

uERS. 23.---Nobilis in portis uir. uir Dominus  qui uisus est ignobilis, etc., usque ad cunctis apparebit sublimis.

uERS. 24.---Sindonem fecit et uendidit. In linteo sindonis subtilis, etc., usque ad gentes enim a uitiis ad uirtutes, a diabolo migrauerunt ad Christum.

uERS. 25.---Fortitudo. Fortitudo ad tolerandum, etc., usque ad esto fortis aduersus detractores.

uERS. 26.---Os suum. Ad hoc tantum loquens os aperuit, etc., usque ad utrique conuenit quod subiungit:

Lex clementie. Ut non statim puniat ut lex Moysi, etc., usque ad et sic absoluit eam: uade et amplius noli peccare.

uERS. 27.---Considerauit. Quia cunctas conscientie sue cogitationes subtiliter inuestigat, etc., usque  ad et que didicit agenda, exercere non desinit.

Panem otiosa non comedit. Quia sacrum eloquium quod percipit, opere exsequitur, etc., usque ad non solum otiose, sed uerbose et curiose.

uERS. 28.---Surrexerunt filii eius. Quod futurum nouit ut propheta, etc., usque ad sed in iudicio quanta sit resurrectionis sue gloria demonstrabit.

uERS. 29.---Multe filie congregauerunt diuitias: tu supergressa es uniuersas. Ecclesie hereticorum, etc., usque ad que fide casta et opere perfecto Redemptoris sui uestigia sectatur.

uERS. 30.---Fallax gratia et uana est pulchritudo.  Fallax est gloria laudis, etc., usque ad qualiter enim eam laudet, ostendit, Date ei de fructu.

uERS. 31.---Date ei de fructu manuum suarum. Hoc uir ille, de quo supra dictum est, etc., usque ad et probante ac remunerante Deo, cui est honor et gloria.





LIBER ECCLESIASTES. Qui Hebreis COHELETH [Figure: [Hebrew Text] 2Kb] *





B. HIERONYMI IN LIBRUM ECCLESIASTEN PROLOGUS.





CAPUT PRIMUM.


uERS. 1.---uerba Ecclesiaste.  Tribus nominibus uocatus est Salomon, etc.  usque ad et equalis magister est, et nescit se esse regem.

 Tradunt Hebrei hunc librum Salomomonis esse agentis penitentiam, quia in sapientia  diuitiisque confisus per mulieres Deum offendit. Secum enim omnia uana reputauit esse et ad miseriam deuenire eos qui in eis spem ponunt.

 Allegorice. Pacificus et dilectus Dei Patris Filius, etc., usque ad unde: In omnem terram exiuit sonus eorum: et in fines orbis terre uerba eorum .

uERS. 2. uanitas uanitatum.  Pro uanitas uanitatum secundum quosdam interpretes possumus dicere, etc., usque ad donec ueniat quod perfectum est.

Antequam suam ponat sententiam, quemdam apparatum uidetur et ornamentum facere, cum dicit: uanitas uanitatum, et omnia uanitas. Postea a maiori, id est ab homine incipit, ostendens ipsum uanitati  subiectum, id est mutabilitati. Et hoc est, uanitas, etc. uanitas omnis homo uiuens: quanto magis cetera! Unde, uanitati subiecta est creatura, non uolens, sed propter eum qui, etc. Quidquid enim non esse potest, uanitas dici potest, quia mutari potest. Solus Deus semper idem est quod est. Quod autem mutatur, quodammodo euanescit, et non est quod erat; ad comparationem Creatoris, omnis creatura uanitas potest dici et quasi nichilum computari.

 Si cuncta que fecit Deus, etc., usque ad cogor non semel, sed bis dicere, uanitas uanitatum, et omnia uanitas.

uERS. 3.---Quid habet amplius homo.  Post generalem sententiam, etc., usque ad sed nudi in terram redeunt, unde sumpti sunt.

 uERS. 4.---Generatio preterit, etc. . Prima recedit generatio Iudeorum, etc., usque ad nos autem Deum laudamus non in uno seculo, sed in seculis seculorum.

uERS. 5.---Oritur sol et occidit.  Ipse sol, etc., usque ad qui oritur fideli, occidit infideli.

uERS. 6.---uadit ad austrum, etc.  Hinc existimare possumus, etc., usque ad et ita ad orientem reuertitur.

In circumitu pergit spiritus.  Ipsum solem spiritum uocat, etc., usque ad alia frigus consumeret.

uERS. 7.---Omnia flumina intrant in mare. Dicunt philosophi, aquas dulces, que mari influunt, uel ardente sole consumi, uel salsuginis maris esse pabula. Sed Ecclesiastes noster et ipsarum Conditor  aquarum, dicit eas per occultas terre uenas ad capita fontium regredi et de matrice abysso in sua semper ebullire principia. Possumus per flumina, et mare, humanum genus accipere, quod in terram, unde sumptum est redit, secundum illud: Terra es, et in terram ibis . Nec terra impletur multitudine mortuorum. Et Hieronymus dicit torrentes non flumina, eo quod cito transeant.

 Omnes torrentes, etc., usque ad quomodo in prouerbiis filie sanguisuge.

uERS. 8.---Cuncte res difficiles. Non potest homo causas et naturas rerum explicare, nec oculus ad plenum intueri, nec auris, instruente doctore, ad summam scientiam peruenire. uidemus enim nunc  per speculum in enigmate et ex parte, donec ueniat quod perfectum est , quod in hoc mortali corpore esse non poterit. Hec sententia contra eos est qui sine labore et dicendi studio sanctas Scripturas se nouisse putant, et se sapientes, cum insipientes sint.

uERS. 9.---Quid est quod.  De his uidetur dicere, etc., usque ad ut requiesceret Deus ab omnibus operibus suis die septima.

Quid est quod, etc. De naturis in principio mundi creatis, et de successione earum, quomodo ueniunt et transeunt; ut homo moritur, homo nascitur, eadem natura est nascentis, que fuit morientis. Sic de auibus, piscibus, serpentibus et omnibus animantibus; sic de herbis, arboribus et aliis naturis nichil  nouum inuenitur quod antea non fuerit: nichil preteritum quod post non fiat. Unde, Requieuit Deus die septimo ab omni opere suo , a nouarum creatione naturarum, non a gubernatione, secundum illud: Pater meus usque modo operatur, et ego operor . Sic ex primordialibus rerum seminibus totius seculi tempus naturali cursu peragitur.

uERS. 10.---Nec ualet, etc.  Estne uerbum, etc., usque ad et predestinatione Dei iam ea facta sunt que futura sunt.

Iam enim precessit. Sicut preterita que olim fuerunt apud nos, abscondit obliuio, sic que nunc fiunt, qui nascituri sunt, scire non poterunt; silentio enim peribunt, et quasi non fuerint, abscondentur.

uanitas enim uanitatum et omnia uanitas, quia  omnia more fluentis aque transeunt, et non redibunt. Cui sententie totus mundus acclamat, et maxime genus humanum.

uERS. 11.---Non est priorum.  Seraphin propterea, etc., usque ad unde post, Non est memoria sapienti cum stulto in eternum.

uERS. 13.---Et proposui in animo meo, etc. Proposuit ergo Ecclesiastes, etc., usque ad quam sponte incurrerunt.

Hucusque generaliter de uanitatibus seculi: hinc ad seipsum redit, et quis esset ostendit, quomodo omnia cognouerit, et docuerit, unde: Et proposui in animo meo, et cetera.

Hanc occupationem.  uerbum anian [Figure: [Hebrew Text] 2Kb] Aquila, LXX et Theodotio quod latine  distensio, etc., usque ad ad superiorem sensum cuncta referuntur.

uERS. 14.---uidi, etc. Consideraui omnia mundana, et uidi uanitatem et malitiam esse, id est, miserias spiritus, quibus animus diuersis fatigatus cogitationibus laborat cognoscere, quod homini non conceditur.

 uerbum Routh [Figure: [Hebrew Text] 2Kb] Aquila et Theodotio, etc., usque ad quibus anima diuersis cogitationibus affligitur.

uERS. 15.---Peruersi.  Peruersus non poterit adornari, etc., usque ad ut non possit comprehendi.

uERS. 17.---Erroresque et stulti.  Prima sa  pientia est stultitia caruisse, etc., usque ad supra disseruisse sufficiat.



CAPUT II.

uERS. 1.---Dixi ergo.  Postquam in multitudine sapientie, etc., usque ad tunc non uanitas erit, sed ueritas.

uERS. 2.---Risum reputaui errorem.  Ubi nos dicimus, etc., usque ad leta sibi et prospera promittunt.

uERS. 3.---Cogitaui in corde.  Ebrietas, etc., usque ad quid uitandum.

uERS. 4.---Plantaui uineas. In domo diuitis, etc., usque ad sine qua cetera ligna siccabuntur.

uERS. 6.---Et exstruxi mihi piscinas, etc., usque ad et serotinam exspectat de celo pluuiam.

 uERS. 7.---Possedi seruos: timore seruientes, et spiritualia desiderantes, nec timentes.

uernaculos eos dicimus, qui sunt quidem de Ecclesia, et predictos seruos et ancillas antecedunt; nec tamen liberi sunt.

uernaculi dicuntur filii seruorum, qui in domo domini sui nati sunt.

Armenta quoque et magnos. Hi sunt, qui absque ratione et scientia Scripturarum laborant quidem in Ecclesia, sed nondum ad hominem perueniunt, id est ad imaginem Dei.

 Et quidem possessio armenti. Nota quod, etc., usque ad uel uernaculi.

uERS. 8.---Substantias regum.  Dogmata philosophorum, etc., usque ad et prudentias prudentium  reprobat.

Feci mihi cantores. Cantor, etc., usque ad, Cantores et cantatrices, uterque sexus me oblectaret.

Delicias filiorum hominum. Sapientiam scilicet, que, sicut paradisus, poma habet uaria et multiplices uoluptates. De qua Psalmista: Delectare in Domino, et dabit tibi petitiones cordis tui . Et, Torrente uoluptatis tue potabis eos .

uERS. 9.---Qui ante me fuerunt in Ierusalem. Ad litteram: Non est magna laus. Ante Salomonem enim regnauerunt Saul, cuius tempore regnum cepit, et Dauid, sub quo satis paruum erat regnum.

Perseuerauit. Alii, stetit, id est, ei in carne posito sapientia permansit, non proficiens per momenta, sicut in nobis, sed in plenitudine stans.

 uERS. 10.---Et omnia que. Sed quanto studio ista crescebant, tanto sapientia deerat, quia per omnia desideria rapiebat, putabamque hunc esse fructum laborum meorum, si libidini seruirem; sed tandem in me reuersus, uidi omnia uana esse.

uERS. 11.---Sub sole.  Christo. In sole posuit tabernaculum suum. Qui ergo ad solis claritatem ordinem constantiamque nondum peruenit, in eo Christus non habitat.

uERS. 13.---Et uidi quia tantum. Cum hoc cogitarem, quod sapiens, lux, stultus, tenebre: illius oculi in celo, huius, in terra, repente mihi surrepsit, quare communi morte pereant, communi miseria deprimuntur, et huiusmodi.

 uERS. 18.---Rursus detestatus.  Spirituali labore sancti die noctuque in lege Domini meditantur, etc., usque ad sapientia enim non est terrenas diuitias congregare.

Habiturus. Hoc ipsi Salomoni contigit, qui non sui similem habuit filium Roboam. Ex quo intelligimus filium nec dignum quidem hereditate patris, si stultus sit.

uERS. 21.---Nam cum alius.  Supra de incerto herede, etc., usque ad ex ratione.

uERS. 24.---Nonne melius.  Postquam omnia pertractaui, etc., usque ad quantum sufficit?

uERS. 26.---Homini bono.  Corrigenti mores suos, etc., usque ad et spiritus presumptione composita esse.



CAPUT III.


uERS. 1.---Omnia tempus habent.  Incertum et fluctuantem statum conditionis humane supra docuit, etc., usque ad nec loco nec tempore continentur.

uERS. 2.---Tempus plantandi, etc.  Nulli dubium est, etc., usque ad quia perfecta caritas foras mittit timorem.

uERS. 3.---Tempus destruendi, etc. Non possumus edificare bona, nisi prius destruxerimus mala, sicut Ieremie dictum est a Deo, ut ante eradicaret et suffoderet et perderet, et postea edificaret atque plantaret .

uERS. 4.---Tempus plangendi, etc. Plangendum est nunc ut in futuro saltemus, illam saltationem,  quam Dauid ante arcam testamenti . Saulis filie displicens, magis placuit Deo.

uERS. 5.---Tempus spargendi lapides, etc.  Miror, etc., usque ad et ad penitentiam uocat.

Tempus amplexandi. Tempus amplexandi sapientiam, et contemplationi strictius inherendi; et tempus longe fieri a complexu, scilicet sapientie, ut cure temporis, et his sine quibus uiuere non possumus, seruiamus.

uERS. 7.---Tempus tacendi et tempus.  Docemus in Ecclesiis quod nescimus. Omnes artes absque doctore non discimus, sola hec tam uilis et tam facilis, ut preceptore non egeat. Nihil nobis uidetur esse rectum, nisi quod discimus, ut post multum silentium de discipulis efficiamur magistri.

 Tempus loquendi. Disciplina Pythagore est per quinquennium tacere, et postea eruditos loqui.

uERS. 8.---Tempus dilectionis. Tempus amandi post Deum uxores, liberos, propinquos, et tempus odiendi eos, in martyrio. uel, Quoniam nunc uidemus per speculum in enigmate , etc. Tempus erit diligendi presentiam Dei, et tempus odiendi, quando, facie ad faciem cernentes, et in melius proficientes, incipiemus odisse et despicere quod amauimus.

Tempus belli. Modo, non agentibus penitentiam; tempus pacis in futuro, quando omnis Isrel saluus fiet; Tempus belli, ne sis securus, accipe armaturam Dei.

 uERS. 10.---uidi afflictionem quam dedit, etc.  Dicitur quod propterea Deus, etc., usque ad usque ad finem seculi fecerit crescere, manere et mutari.

uERS. 12.---Et cognoui.  Ideo colonus in mundo datus est homo, etc., usque ad hinc:

uERS. 13.---Omnis homo qui comedit et bibit, etc., Multe enim nunc tribulationes iustorum, in futuro autem non erit labor in Iacob.

Didici, etc.  Nihil est in mundo nouum, solis cursus, lune uices, terre et arborum siccitas, uel uiror, cum mundo condita sunt; et hec idcirco Deus certa ratione temperauit, ut Dei Prouidentiam in his intelligamus, et timeamus a facie Dei. uultus autem Domini super facientes mala.

 uERS. 16.---uidi sub sole.  Cum in hoc mundo iudicium et ueritatem requirerem, etc., usque ad, Omnia enim tempore suo requirentur.

uERS. 17.---Dixi in corde meo.  Quasi, etc., usque ad et impleri terram pecoribus et armentis.

uERS. 21.---Quis nouit.  Non dicit, etc., usque ad et rei quasi dubie certus assertor sit.

Deorsum. Ad inferos. Fieri enim potest ut cito mutentur, et sepe qui docti uidebantur, ad inferos ducuntur; et simplices rustici coronantur.

uERS. 22.---Et deprehendi. Superiori errore turbatus, etc., usque ad que in mundo futura sunt postea.



CAPUT Iu.

uERS. 1.---uerti me ad alia. Plenius hunc locum  Dauid in psalmo LXXII, et Ieremias in suo uolumine prosequuntur.

uERS. 2.---Et laudaui.  Alii hunc locum ita intelligunt, etc., usque ad et tandiu eas esse beatas quandiu perfruantur choro angelico.

uERS. 3. Et feliciorem. Quia nec uidit hec mala, nec expertus est: nec secundum errorem eorum qui putant animas esse, antequam homines fiant. Melius est itaque omnino non esse quam male uiuere: unde, Melius illi erat si natus non fuisset homo ille, etc. .

uERS. 9.---Melius est.  Post sollicitudines et miserias, etc., usque ad calorem uite eterne accipere non ualemus.

uERS. 13.---Melior est puer. , usque ad  finem cap.



CAPUT u.

uERS. 1.---Ne temere, Deus. Quia omnia audit et uidet, et stultitiam tuam arguit quamuis ipse in celo, et tu in terra.

uERS. 2. Multas. Quasi sicut qui multa cogitat, ipsa frequenter somniat, sic in stultitiam recidit, qui ultra se, de Deo disputat. uel, quia modo uidemus per speculum et in enigmate, quasi per somnum, estimamus nos tenere, quod non habemus, et tamen nichil habemus.

uERS. 3.---Cum uotum uoueris.  Melius est non promittere, etc., usque ad, uapulabit multis plagis.

 uERS. 4.---Multoque. Sicut Iudei qui dixerunt: Omnia quecunque precepit nobis Deus, faciemus : et adorauerunt uitulum.

uERS. 5.---Ne dederis os tuum. Quasi ne dicas te ex infirmitate carnis tue peccare, tanquam reflectens culpam in auctorem.

Coram angelo. Qui astat unicuique, et omnia Deo nuntiat: ne putes omnia latere Deum.

uERS. 6.---Ubi multa sunt. Quasi, Ne dederis os tuum, etc., quia hec uita est quasi somnia, et multa uidentur uera, que sunt falsa; sic et excusatio tua.

uERS. 7.---Si uideris calumnias. Ac si dicat: Ne dicas coram angelo, non est Prouidentia: quod est contra eos qui omnia casibus agi putant, et Dei prouidentiam negant. Si tamen uideris calumnias egenorum,  etc.

uERS. 8.---Uniuerse terre, etc. Deus patiens et redditor, qui dicit, Cum accepero tempus, ego iustitias iudicabo.

uERS. 11.---Dulcis est somnus.  Diuitem auarum, etc., usque ad quoniam ipsi Deum uidebunt.

uERS. 12.---Est et alia infirmitas. Possumus hec de philosophis, etc., usque ad cum scriptum sit: Perdam sapientiam sapientium, etc.

uERS. 17.---Hoc itaque mihi uisum est bonum, etc. Melius dicit esse, etc., usque ad quam inspirat Dei gratia in adiuuando bona opera.



CAPUT uI.

 uERS. 1.---Est et aliud malum. Describit, et aliter diuitem auarum, qui cum omnia habeat bona, nichilominus nimia parcitate se cruciat, nesciens cui congreget.

uERS. 2.---uir cui dedit Deus diuitias.  Potest hoc de populo Isrel accipi, etc., usque ad ad iudicium properabimus omnes.

uERS. 3.---Sepultura.  Adeo auarus, ut nec de sepultura cogitet, uel, sepe pro diuitiis occisus abiicitur insepultus: uel, quia nullam sibi memoriam relinquat, cum omnibus bonis affluat.

uERS. 7.---Omnis labor: hoc est, quod laborando didicit homo, id est rationalis, in ore habet, quia alios docet.

Anima eius non implebitur.  Quia semper  cupit discere quod doceat: et hoc habet stulto plus, quia cum beato paupere tendit ad Christum, qui est uita et qui ait: Beati pauperes spiritu, quoniam ipsorum est regnum celorum.

uERS. 10.---Qui futurus est.  Omnium hominum, qui futuri sunt corpore circumdandi, iam Deus uocabulum nouit; ne possit homo respondere contra artificem, quare ita, uel ita sit factus. Quanto enim amplius quesierimus, tanto magis ostenditur uanitas nostra et uerba superflua; et non ex prescientia Dei tollitur liberum arbitrium, sed cause ante precedunt quare unumquodque sit factum.

uERS. 11.---uerba sunt. Quasi, Dei quidem filius futurus est homo, tu autem noli ultra inquirere  qualis, quomodo et cuiusmodi, sed crede generationem eius.



CAPUT uII.

uERS. 2.---Melius est nomen bonum.  Memoria bonorum operum, que delectet auditorum corda, sicut nares unguenta: Unde, Memoria iustorum in laude, nomen impiorum putrescet.

Et dies. Hoc est, Melius est misere uite tormenta, et tribulationes, et labores moriendo euadere, quam ad hec nasci et sustinere.

uERS. 4.---Melior est ira, contra peccatum suum uel alienum, quia corrigis, non quia ultionem cupis .

uERS. 6.---Melius est a sapiente. Meliora sunt amici uulnera, quam fraudulenta inimici oscula.  uerba adulantis magis insensata ad spinas, id est, seculi curas mouentia, que ducunt ad gehenne incendia: sapiens perfectus nulla argutione indiget, nulla calumnia turbatur. Ergo de sapiente in profectu posito est accipiendum qui aliquando turbatur de iniquitate iudicii, cum Deus statim non punit.

uERS. 9.---Melior est finis. Perfectio. Qui perseuerauerit saluus erit. Melior est consummata iustitia, quam inchoata, et orationis epilogi quam exordia; hic certamen, ibi uictoria.

Arrogante. Huic arroganti contrarius est, qui in Euangelio pauper spiritu legitur .

uERS. 11.---Quid putas? Aliter: Sic debes uiuere, ut semper presentes dies sint tibi meliores, quam preteriti. Semper est enim tempus operandi, ne cum  ceperis decrescere, dicatur: Currebatis bene, quis uos impediuit non obedire ueritati? 

uERS. 14.---Considera opera Dei. Quam magna, quam mirabilia; alium gratuita pietate elegit, alium iusto iudicio despicit, unde, Iacob dilexi, Esau odio habui . Et, Uniuerse uie Domini misericordia et ueritas.

uERS. 15.---Malam diem  iudicii, que mala uidetur malis, unde, Dies illa dies ire, etc. uel, bona et mala, id est prospera et aduersa, prout iuste euenerint, sustine uiriliter. Omnia enim iuste, quamuis occulte, et hoc est non inueniat, etc.

uERS. 18.---Et noli esse. Impii non dimidiabunt dies suos, quasi, Noli impenitens prouocare Deum, ut etiam uiuenti inferat supplicium, sicut fecit Dathan  et Abiron.

uERS. 19.---Nihil negligit. Omnibus sine respectu personarum benefacit. uel, in prosperis et in aduersis prouidet.

uERS. 20.---Decem principes.  Angelos, qui ciuitati nostre, id est Ecclesie, tanquam custodes, id est auxiliatores, presunt. Et decem dicuntur, quia denarius numerus est perfectus.

uERS. 22.---Sed et cunctis. Docet sapientem maledicorum linguas non attendere, ne cum ipse idem faciat, sibi uelit ignosci et alios reprehendi. Si enim hoc fecerit, semper curiosus et iratus erit, quia nec seruorum linguas compescere ualebit.

uERS. 27.---uenatorum, demonum, qui uenantur  animas nostras, quorum mulieres retia, et sagene heretici.

uERS. 28.---Ecce hoc. Hoc inueni, etc., usque ad facilior ad casum est mulier.

Ut inuenirem rationem. Quamcunque rem uel discretionem inter homines et eorum mores: quis perfecte bonus nisi solus Christus?

uERS. 29.---uirum. Christum, qui caput est omnium bonorum, quod figuratur per millenarium qui perfectus numerus.

uERS. 30.---Solummodo hoc.  Ne uideatur communem omnium hominum naturam damnare, et Deum eius auctorem accusare, uigilanter adiecit, Solummodo, etc. Quasi dicat: Homo quidem bonus factus est, sed libero arbitrio derelictus,  sponte cadit et immiscet se uanis curis et superfluis.

Quis talis ut sapiens, etc.  Dixit superius uix bonum hominem inueniri, cum a Deo homines sint boni facti. Nunc que bona eis dederit tanquam gratulabundus enumerat, sapientiam, rationem, arcana cognoscere.



CAPUT uIII.

uERS. 2.---Ego os regis obseruo.  uidetur quidem precipere iuxta Apostolum, etc., usque ad huius uoluntati parendum.

uERS. 4.---Nec dicere ei quisquam potest, etc.  Precepta Dei non sunt discutienda quare illa preceperit, sed facienda.

uERS. 8.---Non est in hominis ditione.  Quasi,  non debes moleste pati, si futura non scire potes, si a potentioribus impiis sepe opprimeris, quia cito omnia finiuntur, et mors omnia equaliter rapit.

uERS. 10.---uidi impios sepultos, etc. Nec in morte penitet, quorum quanto accusatio rarior et difficilior, tanto peccandi libertas uidetur eis esse maior.

uERS. 14.---Sunt iusti quibus mala proueniunt, etc. Ut filiis Aaron sacrificantibus secundum Hebreum, et Manasses post tanta mala a captiuitate in regnum reductus feliciter uixit.



CAPUT IX.

uERS. 1.---Sunt iusti, etc. Melior est canis.  Canis uiuus, pauper iustus, leo mortuus, potens  iniquus, qui nichil secum aufert de mundo.

uERS. 5.---Mortui uero.  Quidam asserunt etiam post mortem crescere, etc., usque ad creaturas rationales et promereri.

uERS. 10.---Erunt. Id est, ualebunt tibi post mortem.

uERS. 11.---Bellum. uictorum uel etiam imitatores belli, secundum illud: Sine me nichil potestis facere.

Diuitias. Bonorum operum.

uERS. 12.---Sicut pisces capientur. Heretici quoque habent sagenam suam missam, et laqueos quibus capiant simplices.

uERS. 15.---uir pauper. Christus, de quo Psalmus:  Ego sum pauper et dolens . Et in quo omnes thesauri sapientie et scientie sunt absconditi .

Per sapientiam suam. Non per potentiam.

uERS. 17.---uerba sapientium.  Qui fauorem et plausum non querunt, sed salutem audientium: nec clamant ut audiantur, sed cupiunt, ut exaudiantur.

Inter stultos. Stulti qui non querunt proficere, sed laudem sibi acquirere.



CAPUT X.

uERS. 4.---Locum. Stationem fidei retine, ne uincaris: et ne perficias si iam male cogitaueris.

Qui fodit. Lacum aperuit, et effodit eum: et incidit  in foueam quam fecit.

uERS. 11.---Si mordeat.  Quasi, sicut serpens occulte mordens uenenum infundit, sic et qui detrahit. uel, serpens, id est diabolus, mordet in silentio, quando qui, diabolo suadente, peccauit, non uult confiteri.

uERS. 19.---In risu faciunt panem et uinum, ut epulentur bibentes. Predicant, magis ut alliciant quam ut proficiant.

Pecunie obediunt omnia, etc. Et sacerdotes in mercede docebant.

uERS. 20.---In cogitatione tua, etc. Simpliciter monet, ne uel ira uel leuitate maioribus maledicamus, quia sepe eis, etiam cum non timebamus, que diximus, nuntiantur, etiam si in cubili.



CAPUT XI.


uERS. 1.---Mitte panem. Aptos fructificationi.

uERS. 2.---Da partes septem.  uetus Testamentum, cuius septima dies, scilicet sabbatum, precipue honoratur; necnon et octo, quod est nouum; sine altero enim non ualet alterum.

uERS. 3.---Si ceciderit lignum ad austrum, aut ad aquilonem,  quasi diceret: Locum quem hic tibi preparaueris, in futuro habebis.

uERS. 4.---Qui obseruat uentum, non seminat.  Ac si dicat: Omnipotenti te tribue, uel corporale solatium, uel Dei uerbum ; et omni tempore. Qui obseruat uentum. In media tempestate seminandum  est, quia nescimus que sit uoluntas spiritus, et hoc est, Quomodo, etc.

uERS. 6.---Mane semina semen tuum, etc.   Omni tempore, scilicet a mane in uesperum, et e conuerso: uel in pueritia et in senectute. Qui enim perseuerat, saluabitur.

uERS. 9.---Letare ergo iuuenis, etc.  Hinc usque ad finem libri, etc., usque ad se iudicandos sciant.



CAPUT XII.

Hinc usque ad finem capituli legitur tribus modis, scilicet de iudicio, senectute, captiuitate, et seruiunt quedam glosse quandoque duabus sententiis, quandoque uero inueniuntur secundum omnes sententias.

uERS. 2.---Antequam tenebrescant sol et lumen, et stelle et luna, etc.  Sol conuertetur in tenebras, etc., usque ad nubes et pluuie cessant ei.

 uERS. 4.---Et claudent ostia in platea, ne uideant lusus iuuenum: omnia enim talia sunt eis importabilia.

Et consurgent. Quia non possunt dormire refrigescente sanguine, siccato humore quibus alitur sopor.

uERS. 5.---Dissipabitur capparis.  Capparis renibus ualet, etc., usque ad in aduersitate uero desistunt a bono.

uERS. 6.---Antequam rumpatur funiculus. Redit ad superiora, ubi ait: Memento Creatoris tui, etc., simili fine sententiam concludit.

uERS. 7.---Et reuertatur. Antequam reuertaris in Babyloniam unde es egressus in lumbis Abrahe,  et incipias in Mesopotamia conteri, unde profectus es.

uERS. 8.---uanitas uanitatum. Post descriptionem humane fragilitatis et mortis, pulchre quod proposuerat concludit: uanitas uanitatum. Quasi, noli luxuriari, noli delicias querere, cum scias te celeri fine transire et ad iudicium festinare.

uERS. 11.---uerba sapientium.  Ne uideatur temere post legem per Moysen, ipso Deo premonente, datam, noua precepta cudere, dicit hec uerba sapientium esse.

uERS. 13.---Finem loquendi. Quia diuersorum diuersas sententias, tanquam concionator, induxerat: hoc fine omnes conciliat, scilicet Deum time. Hoc solum aiunt Hebrei in auctoritate habitum,  quia hic intentionem suam ostendit, cum uideatur in multis ad uoluptates hortari.





CANTICUM CANTICORUM. *



PRAEFATIO.


Salomon filius Dauid regis Isrel iuxta numerum uocabulorum suorum tria uolumina edidit. Quorum primus est [Figure: [Hebrew Text] 2Kb] misle, quem Greci , Latini prouerbia nominant, eo quod in ipso sub comparatiua similitudine figuras uerborum et imagines ueritatis ostendit: ipsam autem ueritatem ad intelligendum  ingenio legentium reseruauit. Secundum librum [Figure: [Hebrew Text] 2Kb] coheleth uocauit, qui Grece uocatur, Latine concionator: eo quod conciones non solum spiritualiter ad unum, sicut in Prouerbiis, sed ad uniuersos generaliter dirigantur, docens, omnia que in mundo cernimus, uana esse et breuia: et ob hoc minime appetenda. Tertium librum [Figure: [Hebrew Text] 2Kb]  sir hassirim prenotauit: qui in Latinam linguam uertitur in Cantica canticorum. Ubi per epithalamicum carmen coniunctionem Christi et Ecclesie mystice canit. Dicitur autem Canticum canticorum, eo quod omnibus canticis preferatur. Sicut in lege quedam dicuntur sancta, quibus maiora sunt sancta sanctorum. In his quidem tribus libris trium generum disciplinas composuit, quibus ad rerum scientiam peruenitur. In primis namque ethicam, id est moralem, post hoc physicam, que qualitatem nature comprehendit, ad ultimum theoricam, id est contemplatiuam. In Prouerbiis enim moralia docens, per communem quemdam loquendi usum altiorem intelligentiam edidit, conseruationemque mandatorum, et doctrine celestis institutionem succinctis  uerbis, breuibus sententiis coaptat. Sunt autem Prouerbia sub uerbis aliis res alias explicantia, que aliter quam dicuntur, intelliguntur: plus in uirtute sententiarum, quam in sono uerborum habent; que Greci uocant. Ecclesiastes rerum naturas discutiens, cuncta in mundo uana et caduca esse deprehendit, rerumque omnium fragilitate conspecta, renuntiari mundo admonuit. In Canticis canticorum supergressus uisibilia, atque contemplans ea que sunt celestia, uel diuina, sub specie sponsi sponseque, Christi Ecclesieque unitatem declarat, atque animam ad amorem celestium excitans, perueniendum ad consortium Dei prouocat. Illud uero non est putandum, quod ab auditoribus nostris traditur, apud Hebreos hanc fuisse conuersationem,  ne cuiquam hunc librum legere permitterent, nisi uiro iam perfecte scientie et roborate fidei in peritia: ne tam erudiret cognitio lubricas mentes, quam textus ad concupiscentias corporales conuerteret.

Salomon, id est pacificus, quia in regno eius pax per quam futura pax Ecclesie figurabatur, Idida, id est dilectus, et significat illum de quo dicitur: Speciosus forma pre filiis hominum: propterea benedixit te Deus in eternum . Ecclesiastes, id est concionator, et significat illum, qui rationabiliter erat allocuturus, et congregaturus Ecclesiam. Iuxta numerum uocabulorum, tres fecit libros: Prouerbia, in quo libro docet paruulos non tam etate quam sapientia, de equanimi conuersatione in mundo,  scilicet qualiter licite possint uti temporalibus; Ecclesiasten, in quo instruit homines prouectioris etatis ad contemptum caducorum; Cantica canticorum, scilicet hoc opus, in quo uirum consummatum docet de solo amore Dei, ut requiescat inter brachia sponsi. Unde et Canticum canticorum dicitur sua dignitate omnia alia excellens cantica. Per illa quippe uitantur uitia, cauetur hostis: per ista locupletamur uirtutibus, Domino coniungimur. Simili ordine etiam philosophi institutiones suas ponunt. Primum ethicam docent, postea physicam, et quem in his profecisse uident, ad theoricam usque perducunt. Materia, sponsus et sponsa, id est caput et Ecclesia. Et modus, quali desiderio membra capiti  cohereant, et ei placere contendant, et que dona ab illo, uel in presenti accipiant, uel in futuro exspectent, et quali affectione sponsus Ecclesiam diligat, eam laudans, et admonens, et confortans. Finis est dilectio Dei.

Quatuor mihi in hoc opere inuenisse uideor personas, sponsum et sodales ipsius, sponsam et adolescentulas cum ea. Alia a sponso, alia dicuntur a sponsa: nonnulla a iuuenculis, quedam a sodalibus sponsi. Congruum quippe est ut in initiis sit adolescentularum multitudo cum sponsa, iuuenum turba cum sponso. Sponsum, Christum intellige, sponsam Ecclesiam sine macula et ruga. Angelos uero, et eos qui peruenerunt in uirum perfectum, intellige amicos sponsi. Adolescentule, sunt sponsarum incipientium  turbe, iuxta modum quemdam salutem adepte.

Ex hoc autem libro Gentiles sibi epithalamium uindicarunt, et istius generis carmen assumptum est. Si uis ascendere ad Canticum canticorum, necesse est de Aegypto egredi, ut post transitum maris Rubri, submersis inimicis, primum possis canere canticum: Cantemus Domino, gloriose enim, etc. . Sed quia adhuc longe es a Cantico canticorum, perambula terram deserti spiritualiter, et consequenter Iordanis ad ripam constitutus, secundum canticum canas, Audite celi que loquor, etc. . Et cum uniuersa transieris, ad altiora conscende, ut possis anima decora cum sponso, et hoc canere Canticum canticorum.

Notandum quod sponsa semper in domo, uel in  lectulo, uel in aliquo interiori loco cum sponso manere concupiscit: quod mulieribus congruit. Ipse quod masculorum est, ad forinseca uinearum, uel ad huiusmodi opera amicam euocat: quia nimirum Ecclesia, si posset fieri in tranquillitate pacis Domino sobolem educare desiderat. At ipse in presenti eam crebris persecutionibus exercet, quo mundior ad eterna perueniat, ne si prospera contingant, incolatu presentis seculi uel exsilii delectata, minus ad celestem suspiret patriam.

Synagoga congregatio, quod et lapidum: Ecclesia conuocatio, quod rationabilium. Utraque autem hec portio iustorum in eadem fide Christi et dilectione diuersis temporibus, illa exspectando uenturum, ista suscipiendo presentem, consors effecta est. Omnes  anime motiones, uniuersitatis conditor Deus creauit ad bonum: sed usu nostro sepe fit, ut res que per naturam bone sunt, dum male his abutimur, nos ad peccatum deducant. Unus ex anime motibus amor est, quo bene utimur si sapientiam amemus, et ueritatem: Male autem si carnem aut sanguinem. Tu igitur ut spiritualis audi spiritualiter amatoria uerba cantici cantari, et disce motum anime tue et naturalis amoris incendium ad meliora transferre.



CAPUT PRIMUM.

uERS. 1.---Osculetur me osculo oris sui. uox precedentium aduentum Christi qui orant ad patrem sponsi, id est Christi. In mediis precibus exauditur,  et uidens sponsum ad ipsum loquitur: Tangat me dulcedine presentie sue, quam a prophetis sepius promissam audiui, et uelut osculum afferens, etiam mei oris attactum suscipiat; id est, interrogantem me de uia salutis audiat, et utraque unum faciens, osculum pacis afferat. Osculari pro pacificari ponitur, ad similitudinem illorum qui propter discordiam a dominis suis recesserunt, sed redeuntes se inuicem osculantur, et perfecte pacificantur, sic Synagoga genus humanum a Deo per peccatum remotum, optat reconciliari per incarnationem Filii. Quot precepta ex eius predicatione cognoscit, quasi tot oris eius oscula suscipit. Loquitur more amantis, que pre feruore dilectionis ordinem loquendi non ualet obseruare. Sicut enim in osculo duo corpora diuersa  iunguntur, sic in incarnatione Filii due substantie diuinitatis et humanitatis penitus diuerse inseparabili coniunctione uniuntur. Meliora sunt. Ubera sponsi Christi nominat, quod muliebre est, ut ipso carminis initio figurate se loqui manifestet. Ideo desidero osculum, quod est etiam redemptio mea; quia instructiones tue, que sunt lac et nutrimenta puerorum, sunt meliores aliis doctrinis, que non fouent, sed occidunt simplices: sicut uinum enecat paruulos. Unguentorum odoribus opinio solet signari uirtutum.

uERS. 2.---Oleum effusum nomen tuum. Ideo etiam desidero osculum, quia nomen tuum est oleum, etc. Sponsus a patre ad sponsam uenit unctus, ut et sponsam ungat. A chrisma Christus, id est, ab  unctione unctus; quod nomen per gratiam Spiritus sancti in baptismate funditur in cunctos fideles. Nondum possum teipsum amplecti, nomen tuum interea ex desiderio tui mecum pernoctabit. Nomen Iesu uenit in mundum, et statim predicatur. Oleum effusum, id est, in uniuersa terra Christi nomen predicatur; nunc Moysi nomen auditur in gentibus, quod prius Iudee tantum claudebatur angustiis. Ideo adolescentule dilexerunt te. Hec dicens, adolescentulas conspicit, que dum prius loqueretur, non aderant, sed in precibus mediis ingreditur adolescentularum chorus et sponse laudatur eloquiis. Uniuerse Ecclesie, que unam catholicam Ecclesiam faciunt, adolescentule sunt: non uetuste per culpam,  sed nouelle per gratiam, non senio steriles, sed etate mentis ad spiritualem congrue fecunditatem. Et quia oleo tue gratie omnes dolores criminum euacuasti, Ideo adolescentule, etc.

uERS. 3.---Trahe me post te. Respondent adolescentule: Trahe me post te. Sponsa non post tergum sequitur, sed sponsi iuncta lateri, famule post eam ingrediuntur. Trahe me post te. Hucusque uox exspectantium incarnationem Saluatoris, et dona ipsius commendantium: hinc subinfertur uox illorum, qui post tempora incarnationis ad fidem uenerunt. Illa ut ueniret, et osculum offerret rogabat; hec non ad se ultra eum descendere taliter flagitat, sed ipsa potius ad celos sequi desiderat: quod quia per se non posse fieri conspicit, eius ducatum implorat, ad  quem uenire desiderat. In odorem unguentorum. In consideratione miraculorum. Introduxit me rex, etc. Sponsa in penetrale sponsi ingressa reuertitur ad iuuenculas, et nuntiat illis: Introduxit me. uel, per spem in eternam beatitudinem induxit, pluraliter, pro omnimoda bonorum copia, quasi iam dulcedinem regni celestis prelibaui, que mihi in celis parata sunt, ipso reuelante cognoui: moxque ad eum conuersa, qui sibi hoc reuelat, gratias agit pro beneficiis. Quatuor sunt in domo: porta, ascensus, triclinium, cubiculum. Per portam, fidem: per ascensum, spem: per triclinium caritatem: per cubiculum, ipsam beatitudinem intelligimus. Exsultabimus et letabimur. Quasi diceret: Non de perceptis muneribus ipsi nos extollimus, sed te: memores per  omnia quanta pietate austeritatem legis, gratia fidei euangelice mitigare dignatus es: ideo non in nobis, sed in te exsultabimus, quia recti omnes diligunt te, et super omnia diligendum didicerunt. Rursus in penetrale sponsa ingressa, adolescentule, dum illius prestolantur aduentum, lete concinunt pro sponse perfectione. Memores uberum. Et recti diligunt, ad sponse commendationem refertur. Memores uberum, etc. Illa  iam tuorum lacte uberum perfruitur. Nos quoque non quidem diligimus, sed diligemus. Deinde loquuntur ad sponsum, Recti diligunt te. Recti, omnes qui sunt recti corde super omnia te diligunt, nec recti sunt qui tuo amori aliquid preponunt, a quo solo habent quidquid boni habent. Recti diligunt. Frustra se conditorem diligere  credunt, qui eius monita contemnunt. uere iusti, nec actu, nec cogitatu, nec dicto Deum uiolant.

uERS. 4.---Nigra sum. Postquam Ecclesia in cellaria est perducta, per cognitionem scilicet et per spem futurorum bonorum, postquam eum recto corde diligere, et in eius gratia gaudere didicit, restat ostendere, quod pro amore illius et pro acquisitione bonorum, que gustauit, certamen subeat, et quid afflictionis toleret. Nigra. Quasi dicat: promittitis uos mecum ituras, et potest uos tribulatio deterrere quam patior: sed ne afflictio, nec infamia uos deterreant, quia hec uirtutum formositatem conferent, et post amorem restat patientia ad experimentum  amoris. Nigra. Rursus adolescentulis sponsa respondet, et agitur de manifesta tentatione. Nigra. uilis quidem in oculis persequentium appareo, sed ante Deum ueritatis confessione gloriosa refulgeo. Sicut tabernacula Cedar. Hic sicut ponitur non pro ueritate, sed pro estimatione insipientium, qui eam putant uitiorum, uel demonum mansionem; sicut pelles Salomonis hic ponitur pro ueritate. Cedar Ismelis filius fuit, cuius manus contra omnes, et manus omnium contra eum, nullum inter homines habens locum, sed in tabernaculis pro nequitia, et ira semper habitans. Sic et iusti pro meritis suis creduntur expelli et affligi, et quasi hostes omnium iudicantur: unde dicitur, Eritis odio omnibus hominibus propter nomen meum . Sicut pedes.  Ecclesia in se carnalia mortificans desideria, et decorata uirtutibus, uero pacifico dignum fit habitaculum. Ideo caro Dominici hominis uocatur pellis, quia sicut tentorium super aliquem tenditur ne a sole uratur, ita caro Christi in cruce extensa fuit nobis obumbratio uitiorum.

uERS. 5.---Decolorauit me sol. Solis est urere et illuminare, sic uerus sol exterius suos persecutionibus exurit, dando uires resistendi illuminat. Filii matris. Et quasi ad obiectionem infirmorum dubitantium respondet: Ostendit unde primam persecutorum rabiem pertulerit, que grauior apparet, per hoc quod a contribulibus. Filii, id est, apostoli destruxerunt sectam nostram. Paulus Ecclesie persecutor filius fuit matris eius secundum carnem et educationem:  et penitentiam agens ad sororis signa conuersus, predicauit fidem quam ante destruebat. Posuerunt me. Una erat in Hierosolymis uinea Christi, scilicet primitiua Ecclesia, que in die Pentecostes aduentu sancti Spiritus est constituta, cuius eo tempore apostoli custodes fuerunt: sed facta persecutione dispersi sunt in regionibus Iudee et Samarie preter apostolos, et sic contigit ut plures essent uinee, id est in pluribus locis. Et dum persecutores Iudei uolebant Ecclesiam perturbare, seminarium uerbi spargebant latius nolentes, et unam persequendo, multas constitui fecerunt. Cum ergo dixisset se afflictam parricidiali odio Synagoge, mox subiicit, quantum per hanc afflictionem profecerit: addens ex persona illorum, quibus predicandi cura commissa  est: Posuerunt me custodem in uineis.  uinee nostre, actiones sunt, quas usu quotidiani laboris excolimus. Sed custodes in uineis positi, nostram uineam non custodimus: quia dum extraneis actionibus implicamur, ministerium actionis nostre negligimus. Dum plures custodirem uineas, ut alios lucrifacerem, in quibusdam damna sustinui. Acerbitas persecutionis filiorum Synagoge fecit me uineam meam non custodire, quia, relicta euangelica doctrina, ad legalium obseruationum differentias cogebant.

uERS. 6.---Indica mihi, etc. uox incipientis Ecclesie de gentibus ad sponsam, quia multi pseudoprophete exeunt in mundum, dicentes: Ecce hic Christus, ecce illic; exorat ut possit discernere, in  quorum professione et opere possit inueniri. Indica mihi, pastorem meum, quem tota anima diligo, et in quibus requiem et pascua habeat, ne estu turbata tentationum, per sodalium, id est hereticorum conuenticula eam querere incipiam. uel, in uoce predicatorum ad sponsum, ut discernere possint quibus uite uerba ministrare debeant. Deinde conspicit sponsum, qui conspectus abscessit. Et frequenter hoc facit in toto carmine, quod expertus in se probauit, sepe habitus sponsus, sepe elabitur, donec uere tenebitur. In meridie, etc. Id est in splendore maiestatis tue, quod perfectis conuenit, non mane, uel uespere. uel, meridie, id est in exustione tribulationum, quam immittit diabolus dolens mundum sibi  subripi. Solet rerum qualitas ex tempore notari. Abraham meridie angelos suscepit. Ioseph meridie cum fratribus epulatur. Sodalium tuorum. Heretici sodales dicuntur, quia nominis eius et confessionis mysteria circumferunt.

uERS. 7.---Si ignoras. Quia sponsa dum auxilia presentie Dei requireret in tribulationibus, ex persona infirmantium subiunxerat, Ne uagari incipiam: statim eamdem trepidationem illius sponsus imploratus benigna increpatione redarguit, secundum illud Euangelii, Modice fidei , quasi dicat, tu times in tribulatione a me deleri, et in feruore denigratam te conquereris: sed ego per tribulationes te pulchriorem efficere constitui. Quod si forte hoc ignoras, nec reminisceris quod nemo coronatur,  nisi qui legitime certauerit, egredere a meo consortio.  Semetipsam cognoscit, quando animo inter peccatores posita, ad auctoris sui imaginem se conditam meminit et iuxta percepte similitudinis ordinem incedit; quod si non cognoscit, egreditur a secreto cordis in exteriores concupiscentias, et ad latam uiam ducta, sequitur exempla populorum. Dominus obiurgans Ecclesiam pauentem, admonet date sibi gratie aduersus hostium insidias. Hedos tuos. Quia non iuxta mandatorum meorum regulam, sed iuxta tuos errores instituuntur. Iuxta, in uestigiis pastorum nouissima fies, non inter oues, sed hedos. uel iuxta, id est ut sis similis ueris pastoribus, quia hypocrite sequi bonos uidentur uiros.

 uERS. 8.---Equitatui. Sicut priorem populum de Aegyptiaca seruitute liberaui, sic te de persequentium manibus liberabo, elidens Pharaonem, si te sponsam meam cognoueris, liberans a seruitute diaboli, in fonte baptismatis passione rubricati, submerso ibidem auctore peccati. Equitatui meo. Quia Dominus non uult Ecclesiam ignorare seipsam, sed diligenter attendere quid donorum acceperit, quid pati debeat, consequenter post comminationem blanditur ei, quasi dicat: Si uis intelligere quomodo te scire debeas, intellige cui te comparauerim, et tunc cognosces te talem per beneficia mea tibi collata, que turbari non debeas. Equitatui. Eques, sponsus, dicente propheta: Et salus eius equitatio . Quantum ergo differt meus equitatus ab  equis Pharaonis, tantum melior es omnibus aliis filiabus. Sicut ille populus superuenientibus curribus Pharaonis perterritus est, sed celesti protectione saluatus, et per aquas submersis hostibus in terram promissionis introductus est: sic unda mortis, que cunctis occursura est mortalibus, prauos rapit in interitum, piis reserat iter ad salutem, et cetera omnia, que ibi corporaliter, hic complentur spiritualiter. Dubitantem benigne increpat, et ne desperet in sequenti fideli amore uiriliter confortat, ubi Pharaonis curribus comparat. In curribus Pharaonis. Id est in tempore curruum. Et nota superbiam: Pharao, elidens uel dissipans interpretatur. Nec oportet ut uagari incipias, cum me consolatorem  habeas, et prelatos quibus innitaris, per quos subsistas.

uERS. 9.---Pulchre. Quoniam ostensum est quomodo Dominus Ecclesiam inter aduersa protegat, restat ostendi quantum amorem ipsius Domini inter aduersa seruet Ecclesia. Unde sequitur, Pulchre sunt gene. Tanta te uerecundie salutaris uirtute decoraui, ut castitatem promisse mihi fidei nulla prauorum doctorum doctrina uel suggestione corrumpas, a quibus timebas in errorem deduci. Pulchritudo mulieris in genis dicitur esse quamplurima. Allegorice. In genis notatur signum pudoris, sicut in predicatoribus mos recte uiuendi. Ecclesia, etsi sponsi sui morte uiduata, tanta tamen eius memoria tenetur, ut nullatenus externorum possit recipere consortium:  et pro suis et aliorum peccatis gemit. In collo, doctores, in monilibus opera illorum: quia ea que uerbo docent, operantur. Que sit huius sobrietatis custodiende gratia subdendo, demonstrat. Collum tuum sicut monilia. Per collum namque cibos traiicimus in corpus reficiendum, et uerba proferimus, quibus secreta cordis proximis declaramus, id est, doctores qui et uerbis instruunt, et cibum salutis in commissa sibi membra transfundunt. Qui monilibus comparantur, qui pulchri sunt moribus, et pectora uirginum uerbis et exemplis claudunt, ne adulter inserat manum.

uERS. 10.---Murenulas. Alia translatio. Similitudines auri fabrefaciemus tibi cum distinctionibus argenti, quoadusque rex in accubitu suo est. Quod est,  aurum, id est, faciem meam in presenti uita non poteris uidere, sed similitudinem claritatis celestis, per illuminationem Scripturarum, uidebis per speculum in enigmate, donec omnibus appareat, quod nunc latet in Deitate. Murenulas. Pulchre describit sponsus eius pulchritudinem: post hec fit ei sponsus in recubitu. Interim, eo dormiente, eius socii, id est, angeli consolantur eam; non habemus aurum, sed similitudinem auri fieri faciemus tibi, donec surgat cum stigmatibus argenti. Murenule. Quecunque bone institutiones, quasi ornamenta aurium. In murenulis Scriptura sancta, que auro spiritualium sensuum fulget interius, et argento celestis eloquii splendet exterius; per doctorum edificationem fit custodia sobrietatis, et per diuine Scripture  meditationem. Auro diuine sapientie et argento diuini eloquii intus et exterius renitentes. Faciemus. Ego et mei opifices, quos plurimos ad eroganda semina uerbi constitui.

uERS. 11.---Dum esset. Acceptis Ecclesia tantis a conditore suo muneribus et promissis, qua hec deuotione operum susceperit, manifestat, dicens: Dum esset rex, quod est, cum Dei Filius in carne apparuit, Ecclesia per ipsum mysterium incarnationis in uirtutum celestium feruorem excreuit. uel, cum esset in humiliatione crucis humanum genus per crucem redemptum, exercitatio bonorum operum odorem suauitatis aspersit. Christo rege in beatitudine celestis secreti quiescente, sanctorum uirtus  in Ecclesia magna nobis gratiam suauitatis ministrat, qui quo eum, quem appetunt, non uident, tanto ardentius per desiderium flagrant. uel, dum esset cum patre, nardus, id est dilectio, qua prior dilexit nos, dedit odorem, quia per dilectionem propter nos assumpsit carnem. Mirandus ordo uerborum. Accubante rege nardus mea dedit odorem suum, dum propter nimiam caritatem, qua dilexit nos, filius factus est mulieris. Nardus, que dicitur expellere tumores, fugare frigus et afferre calorem; cui assimilatur homo Dominicus, qui carnem assumendo se humiliauit, et se humiliando omnem tumorem superbie abstulit, frigus infidelitatis remouit, et feruorem caritatis intulit. Herba etiam hec, quanto plus atteritur, tanto maiorem reddit odorem, sic Christus.

 uERS. 12.---Fasciculus. Mors dilecti mei, quam pro mea salute subiit, semper in mea memoria commorabitur. Item fasciculo myrrhe comparatur, dum propter nos crucis iniurias tolerauit. Myrrha arbor est Arabie, altitudinis quinque cubitorum, similis spice quam acanthum dicunt, cuius gutta uiridis atque amara, unde nomen accepit myrrha. Gutta eius sponte manans, pretiosior est, corticis uulnere uilior, que medendis infirmitatibus est salubris: unde, et myrrhatum uinum a militibus accepit. Ubera mea. Castarum ubera non franguntur; sed meretricum, laxis pellibus irrugantur. Unde Ezechiel: In Aegypto fracte sunt mamme tue .

uERS. 13.---Botrus cypri dilectus. Botrus cypri  cum resurrexit: In uineis Engaddi est, cum fidelibus spiritualia dona distribuit. Arbores balsami, que in Engaddi crescunt, quia in modum uinearum excoluntur, uineas appellat. Sponsus Christus igitur est in uineis Engaddi, quia in carne ueniens Spiritu sancto plenus, credentibus eiusdem sancti Spiritus dona largitur per chrismatis unctionem, in cuius confectione oleum et balsamum commiscentur. Engaddi fons hedi propter carismata, que post resurrectionem largitus est in baptismo suis participibus. Engaddi, id est oculus mee tentationis, et tentatio est uita hominis super terram. Quia morti Mediatoris mox resurrectionis gloria successit, recte subditur, Botrus, qui fuit fasciculus myrrhe in amaritudine passionis, in dulcedine resurrectionis exstitit  botrus cypri. Quod myrrha enim tristificat, uinum letificat.

uERS. 14.---Ecce tu pulchra. Hactenus Ecclesia, que dilectionis pignora a sponso receperit, testatur, cui ipse mox remunerationis uice respondet: Ecce tu pulchra; quasi, ex hoc quod me diligis, pulchra efficieris. Amica mea. Alia translatio: Proxima mea; hoc est, in hoc quod proxima es speciosa es, et postquam ceperis esse speciosa, sine additamento pulchra es. Oculi tui. Alia laus sponse speciose, ut et nos laboremus speciosi fieri. Oculi tui columbarum, simpliciter Deum intueris quia nichil aliud nisi ipsum queris. Qui uiderit mulierem ad concupiscendum eam , non habet oculos columbe;  sed qui habet, castis intuetur oculis, et legem et Euangelium spiritualiter intelligit. In cuius columbe specie Spiritus sanctus apparuit. Ideoque et spiritualis intelligentia, et omnia spiritualia dona nomine columbe designantur. Columba felle caret, rostro non ledit, in cauernis petrarum nidificat, alienos pullos nutrit, iuxta fluenta manet, meliora grana eligit, gemitum pro cantu reddit, gregatim uolat, alis se defendit, uisum recuperat. Ita sancti iuxta fluenta doctrine sedentes meliores sententias eligunt, homines a Christo alienos nutriunt Deo, si quas bonas sententias in hereticis inueniunt, non peruertunt, ira irrationabili carent, in fide plagarum Christi refugium habent, gemunt pro peccatis.

uERS. 15.---Ecce tu pulcher es, dilecte mi et decorus.  Audiens sponsa se per dilectionem sponsi meruisse, ut ab ipso sponso laudaretur, sponso uicem in laudibus tribuit: non quod ei, quod non habet, suo preconio largiatur, sed intelligens decorem eius, per quem et ipsa decora facta est, ait: Ecce tu pulcher es, etc. Lectulus noster floridus. Aliquando Ecclesia quasi in lectulo cum sponso quiescit, tempore scilicet pacis, ubi Dei pulchritudinem liquidius aspicit, et prolem fidelium flore fidei redolentem, ex aqua et Spiritu sancto gignit. Aliquando cum sponso insurgente tentatione in acie consistit. uel, lectulus, pusilli fideles, qui Deo sunt quies et magistris suis, per hoc, saltem, quod peccare mortaliter nolunt, qui florent initiis bonorum operum, per quod dant spem fructus, id est maiorum operum. Quietam in  sponso uitam agere uolens quales domus sint, in quibus eum suscipere uelit insinuat. Pax Ecclesie, uirtutibus floret et spirituali prole multiplicatur.

uERS. 16.---Tigna domorum nostrarum cedrina. Domus uarie per mundum de gentibus Ecclesie; Tigna, que ad munitionem domus solent fieri, predicatores, quorum uerbo et exemplo structura Ecclesie, ne corruat, continetur. Laquearia, que ad decorem domus solent fieri, simpliciores famuli Christi, qui tignis adherent et sustentantur, qui non doctrina, sed uirtutibus ornant. Cypressina. Cypressus Grece dicitur, quod caput eius a rotunditate in acumen erigitur: unde et turben dicitur, id est alta rotunditas, hinc et fructus cum conus dicitur: unde, Conifere cypressi.



CAPUT II.


uERS. 1.---Ego flos. Quia presentis temporis statu labor magis quam requies conuenit: recte sponsam otio delectatam ad laborum exercitia prouocat. Quasi diceret: Tu quidem uolens pulchritudinem tuam mihi commendabilem reddere, delectaris in quiete secretis florere uirtutibus: sed scias quod ego alterius modi pulchritudinem requiro in presenti, quia sum flos uirtutum, a quo omnis fructus campi egreditur; quia odorem meum toti mundo innotescere cupio, quod non potest impleri, nisi intermissa quiete, qua delectaris, ad officium predicationis accingaris. Et lilium conuallium magis quam montium, quia claritatem mee humanitatis, uel splendorem  eterne lucis, uel Deitatis magis reuelo humilibus et paratis ad patiendum. Quasi: Memento quod qui de uirgine nasci potui, qui Deus sum, humiliter in mundo apparui, hominibus me socium esse exhibui, humiliter usque ad mortem ueni. Ideo desiste quietis securitatem querere, unde subdit, Sicut lilium. Sicut campus floribus ornatur, ita mundus mea notitia et fide decoratur.

uERS. 2.---Sicut lilium. Laudato se, laudat sponsam, ita: Sicut lilium non potest spinis comparari, inter quas sepe exoritur: eodem modo proxima mea super omnes filias lilium est. Sicut lilium. Tu requiem queris et laudes lectuli: sed scito quia candidior tribulationum aculeis efficieris, et maior est fructus predicationis quam quietis. Sic amica mea.   In Ecclesia nec mali sine bonis, nec boni sine malis esse possunt: bonus non fuit, qui malos tolerare non potuit. Aduersarum heresum dogmatibus eius integritas tanquam spinis pungitur, ut contra hostes suos uigilans exerceatur, donec eminens, tanquam lilium, in capite sponsi sui, candore ipso decoretur.

uERS. 3.---Sicut malus, etc. Sponsa laudata et exemplo sponsi ad patiendum admonita, reciproca laude sponsum attollit, quod inter bonorum opera [singulariter] similiter sanctus emineat, et se passuram promittit quod patitur, eo presidente, qui est refrigerium et refectio. Sicut malus. Unguentorum odor, quamuis suauiter redolet, non est tamen ad edendum suaue. Malum autem optimi saporis et odoris tale est, ut fauces dulcore delectet, et spiritum  mulceat odoratus. Sub umbra. Ideo dilectum omnibus propono, quia in sola pietatis eius protectione, cuius desiderio ardebam, refrigerium tribulationum me inuenisse conspicio, et suauissimum donorum eius fructum sentio, quo me perpetuo reficiendam confido. Desiderauerat autem sub umbra auctoris respirare, cum se sole persecutionem fuscatam querebatur, cum Dei auxilium implorans clamabat: Indica mihi quem diligit anima mea: ubi pascas, ubi cubes in meridie; cum non solum pressurarum tedio fatigata, sed recordatione pulchritudinis et decoris eius illecta dicebat: Lectulus noster floridus; cuius desiderii se compotem factam ostendit, dicens: Sub umbra. Et notandum quod superius tigna cedrina et laquearia cypressina predicabat, non tamen horum  sibi protectionem sufficere memorabat; sed solam uite arborem, in cuius umbra quiesceret, et fructu reficeretur querebat, quia sancti exemplis, doctrina, et intercessione, suffragia ferunt: soli tamen Saluatori dicere habemus, Filii autem hominum in protectione alarum tuarum sperabunt . Sedi et fructus, etc. Non dicit sedeo, sed sedi. Huiusmodi profectus sunt Ecclesiarum, ut in exordio desideret quispiam in uirtutum umbra consedere ut ad eum ueniat corpus eius, ex quo umbra nascitur: ideo et natiuitas Iesu ab umbra cepit, et in ueritate finitur. Sicut dicitur: Spiritus sanctus superueniet in te, et uirtus Altissimi obumbrabit tibi . Sic postea ad meliora fit transitus.

 Dulcis. Quia in eo intelligit anima causam uite, dum et corporaliter percipit.

uERS. 4.---Introduxit me. Hec refectio quante dulcedinis, quante sit uirtutis, ostenditur, cum subdit, Introduxit me. Id est, spe future glorie adeo letificauit, ut iam seculi non sentiam labores. Introduxit.  Quam cito guttur meum dulcedinem gratie eius attigit, ita me recreatam spiritu et ab amore terrenorum in superna translatam sentio, ac si in cellam uinariam introducta, noui sim meri odore et poculo refecta. Typice per uinum gratia Spiritus sancti notatur; Cella uinaria est Ecclesia, in cuius unitate tantum dari solet et accipi Spiritus sanctus; quam Ecclesiam de toto orbe collectam, Deus in unam sibi domum fabricauit, quam Spiritus  sanctus suis carismatibus consecrauit. Que fabrica, quia in caritatis maxime fundamento ipso operante consistit, recte subditur: Ordinauit in me caritatem. Multorum caritas inordinata est, quod in primo est, ponunt tertium, uel quartum. Primo, Deus diligendus est; secundo, parentes; inde filii, post domestici, qui etiam, si boni sunt, malis filiis preponendi sunt. Secundum hoc in Euangelio ad cuiuscunque dilectionem, proprium ponit. Diliges Dominum Deum tuum ex toto corde tuo, et ex tota mente tua, et proximum tuum sicut teipsum . Inimicos non ex tota uirtute, non sicut teipsum, sed simpliciter: sufficit enim quod diligimus, et non odio habemus. uel, ipse prior dilexit me, et diligendo, ut eum amare nossem, donauit. uel, ordinauit, id est,  ordinata caritate, mea singula membra, id est, electos omnes, sibi copulauit; eminentiora ampliori affectu complectitur. Quantum caritas mentem quam perfecte absorbuerit ab amore infirmorum sustollat ostendit, cum subditur:

uERS. 5.---Fulcite. Iam supradictis confortata, ita in amorem Dei ardet, ut pre nimio amore uel penis illatis languor carnis immineat. uel, fulcite, id est, uos alii, uel perfectiores, uel incipientes bene operando, sitis mihi recreatio, ut in bonis operibus uestris quiescam, que adhuc non possum quiescere contemplando uultum Dei. Ideo fulcite, ut et presens et futurum subsidium habeatis, sicut ego in languore meo habeo. Quanto se ad amorem sponsi accendit, tanto ab amore temporalium languescit: unde subdit:  Langueo.

uERS. 6.---Leua eius. Noli aliunde capiti requiem querere; si enim leuam eius habueris, omnia tibi, que mea sunt tribuentur. Leua eius sub capite meo. Cum corda fidelium in hac uita, per sacramentorum participationem, per pignus Spiritus, per Scripturarum solatia confortantur: que et ad subsidium peregrinationis dat Deus: dextera amplexabitur, cum post hanc uitam celestia premia accipiemus. Leua , dum per spem mentem roborat, est sub capite ad consolationem data: et dextera, id est eterna uita amplexabitur, sicut protegens, quando per remunerationem  nos glorificabit. Quasi: Temporalia Dei beneficia  adiuuant in hoc loco peregrinationis, et eternorum promissio amplius delectat.

uERS. 7.---Adiuro. Primitiua Ecclesia ad gentes conuersa, et quasi in persona eorum hucusque locuta, cum ex amore interiori corporis defectum iam patiatur; monet sponsus nouellam Ecclesiam, ne peccando inquietet eam. Quam amabilis sit Deo huius Ecclesie et cuiuslibet fidelis anime pausatio, ex responsione sponsi declaratur. Per capreas. Id est, si uelitis esse comparabiles capreis, uel ceruis in uirtutum altitudine et pretiosioribus cibis, et in agnitione, que medela sit congrua uestris uulneribus, si uulnera habetis. Capree et cerui, munda animalia,  uenenorum inimica, ruminantia, opera spiritualium uirtutum figurant, contra uirulenti hostis insidias. Cerui tempore amoris discedentes a patria, alter clunibus alterius capite imposito se sustentant, ordinatim incedentes, primus fert, ultimus tantum fertur, primo fatigato, ultimus succedit, canibus insequentibus per dumeta cornibus dorso impositis illesi euadunt. Caligantibus oculis serpentem comedunt, et hausto fonte uisum recuperant, et deponunt superflua. Sic sancti amore Dei renuntiant terrenis: alter alterius onera supportant, minus enim onerati peccatis alleuant oneratos, condonando, pro eis orando; robur datum per Spiritum sanctum menti sue supponunt, dum urgentur ab impiis, et sic  transeunt illesi; diabolum comedunt, id est, annichilant in se, et potato fonte, id est, Christo, uisum interiorem recuperant, et pellem ponunt, id est, immunes fiunt a peccatis. Ne suscitetis.  Si subditi aliquid peccant, propter quod doctores a quiete surgere cogantur, non tantum penam illius peccati incurrunt, sed etiam puniuntur pro inquietatione doctorum, quia qui doctores celestibus intentos inquietare presumit, etiam uirtutes quas habere se credebat, perdit. Ad iuramentum sponsi, sponsa libenter suscipit, et audiens determinationem istam appositam, scilicet donec ipsa uelit, animaduertit sibi latenter precipi, ut ipsa sponte surgere uelit, promittit ergo se surrecturam et proponit talem sponsum, pro quo uelit, et tempus congruum.  Postquam enim apostoli in primitiua Ecclesia gentium positi, in tantam perfectionem se et alios induxerant, ut iam contemplationi uacarent, iterum intelligit sibi impositam necessitatem discurrendi per totum mundum et construendi nouas Ecclesias.

uERS. 8.---uox dilecti mei. Hac est quam audiui adiurantem filias Ierusalem ne me suscitarent: gaudeo consolatoriam eius uocem audiens, cum eius faciem nondum uideo; tamen subleuato ad celum animo, aliquam suauitatem future beatitudinis pregusto, etiam in hoc presenti. Saliens in montibus. Salit in montibus, et quasi pedes ponit, quo signo ibi fuisse dignoscitur, quia eum per passionem et uite conuersationem imitatur. Saltum fecit de celo  in uterum, de utero in presepe, de presepi in crucem, de cruce in sepulcrum, de sepulcro rediit in celum. Ipse est qui eleuatus est super omnes montes et colles, id est, sanctorum tam maiorum quam minorum altitudines. Transiliens colles. In collibus non apparent signa pedum, sed umbram superuolantis susceperunt: quia etsi non ut illi maiores, tamen aliquatenus imitantur et ab eo uisitantur, Montes et colles sunt, qui generalem Ecclesie conuersationem quasi floridam camporum planitiem, singulari mentis puritate transcendunt, et ab infimis recedentes uicinius superna contemplantur. In quibus salit, quia corda sublimium crebra uisitatione illustrat; et non manet, sed salit et transilit: quia hec dulcedo contemplationis breuis est et rara,  propter grauedinem carnis, quia terrena inhabitatio aggrauat sensum multa cogitantem.

uERS. 9.---Similis. Quia acute uidet, et in altis montium habitat, uelociter saltat. Unde et rarius a nobis uidetur: semper ascendit a natiuitate usque ad sinum patris. Similis. Et quamuis diuinitate sua ita omnes transcendat, tamen factus est homo, pro me natus est de gentili et patriarcharum semine. In assumptione carnis et humanitate comparatur capree; in uarietate uirtutum et miraculorum hinnulo. Ceruus flatu narium serpentem de cauernis extrahit, et superata pernicie ueneni pabulo delectatur. Quoniam istis uersiculis speculatiue uite sublimitas est expressa, restat actiue uite, que omni Ecclesie communis est, perfectionem ostendere. Unde sequitur.  En ipse stat, etc. Post parietem. Paries, qui ab eius aspectu nos seducit, mortalitatis conditio est, quam peccando meruimus, qui ita conditi sumus, ut si non peccaremus, omnes electi diuinum lumen indefessi cerneremus: ad quod intuendum perpauci perfectiores, cum labore, fide purificati nunc pertingunt: sed in hoc pariete misericordia Dei fenestras et cancellos unde nos prospicere fecit, quia mentibus, quanquam oppressit, gratiam sue cognitionis aperuit, et crebra nos sue inspirationis luce respicit. Per cuius inspirationis prospectum, quia hoc maxime Deus agit, ut nos a temporalibus ad promerenda celestia prouocet, recte subiungitur: En dilectus meus loquitur mihi, qui supra monuit filias Ierusalem ad custodiam mee quietis: me ad  colendas uineas mittit ostendens opportunitatem. Post parietem. Moraliter si feceris edificationem tuam, Deus ueniet post parietem tuum, prospiciens per fenestras, id est, per quinque sensus sollicite contuetur; ubi enim non prospicit sponsus, mors ascendit: unde Ieremias: Ecce mors ascendit per fenestras nostras ; per retia. Omnia retibus diaboli plena sunt, quibus capereris, nisi quia sponsus subiecit se retibus mundi qui eminenter, et conscindens uiam faceret, ut dicas: Anima nostra sicut passer erepta est de laqueo uenantium . Per fenestras. Sicut sol intrans per fenestras illuminat domum, ita Christus exemplo et admonitione apostolorum nos illuminauit. Sicut per cancellos,  id est, per parua foramina parua lux intrat, sic obscura cognitio per prophetas.

uERS. 10.---Surge propera. Id est, interrumpe contemplationem, et labora in acquisitionem aliorum; uel surge ab amore terrenorum. Surge, omnia tempus habent; qui modo adiurabat filias Ierusalem, ne inquietarent dilectam: ecce eam ad laborem inuitat. Surge propera.  Cum iam de corruptionis corpore educitur, ei imber transiit, quia presentis uite torpor abscessit, et ad contemplandum Deum in substantia educitur, nec iam uerborum gutte sunt necessarie, ut pluuia predicationis debeat infundi. Nam quod minus audire potuit amplius uidebit. Tunc enim apparent flores in terra, quando de eterna beatitudinis uita quedam suauitatis primordia  pregustare anima ceperit que iam in floribus odoratur exiens, que postquam egressa fuerit, in fructu uberius habebit. Tempus amputationis aduenit. Nostra amputatio tunc euenit, quando infructuosam ac noxiam corruptionem carnis deserimus, ut ad fructum anime peruenire ualeamus, qui fructus nobis est uberrimus. In amputatione quippe sarmenta sterilia rescinduntur, ut ea que ualent, uberius fructum ferant. Ideo surge, quia ego patiens pro te fluctus sedaui.

ueni. Ad impendendam etiam curam salutis proximis per studium sedule predicationis, ut cum magno comitatu ad nuptias merearis recipi. Quasi: credis te uenturam, si uacaueris contemplationi: sed uenies melius per laborem huiusmodi. Oportet  ut predices, quia cum iam scientia est in te, est etiam in illis, ad quos te mitto, opportunitas recipiendi.

uERS. 11.---Imber abiit. Ego a mortuis resurgens, tempestate compressa tranquillitatem reddidi. Modo facilius est predicare, cum quidam iam conuersi sint, quam prius, cum nullus adhuc crediderat.

uERS. 12.---Flores. Quasi: Istos, qui iam credunt, et iam bona operantur, potes dare in exemplum aliis: istos potes proponere aliis in exemplum qui iam patiuntur falcem uitia resecantem. Pro quiete tua non debes dimittere predicationem, quia Christus, qui in magna quiete erat cum Patre, quietem quodammodo pro predicatione intermisit. Tempus putationis. Iam inutilibus uane religionis  amputatis sarmentis, futuro fidei fructu preparantur corda hominum, iam et uitia amputantur, quia uenit tempus remissionis peccatorum. uox turturis audita est. Spiritus sanctus, quando de occultioribus loquitur sacramentis, et que multi non capiunt, turturis appellatione signatur. Unde et Moysi apparet et uni: quando de humilibus que ad omnes usque perueniunt, per columbam assumitur, unde et circa Iordanem astantibus multis non in turture apparuit, sed in columba. uox turturis, uox apostolorum, uel quorumlibet predicatorum, qui suo cantu abscessum hiemis et ueris aduentum nuntiant, qui pro cantu humilem gemitum reddunt, qui pudicitie amatores sunt, qui semper in iugis montium, uel in uerticibus  arborum morantur, et conuersationem fugiunt hominum, dum in mundo corpore positi, conuersationem habent in celis, incolatus sui et patrie sibi promisse memores.

uERS. 13.---Ficus. Grossos uocat primitiuas et immaturas ficus, que non sunt habiles esui, que etiam si concusse fuerint, leni tactu cadunt: ergo sonante turture, id est, predicantibus apostolis, Synagoga protulit grossos, id est, immaturam legalis obseruantie intelligentiam abiecit. uel ita: Synagoga procreauit apostolos, qui dulcem cibum suis credentibus ministrarent. Et quia proferente Synagoga apostolos, totius orbis fides salusque secuta est, recte subditur. uinee florentes. Per floritionem initia multiplicium Ecclesiarum, de ea que Ierosolymis primo  plantata est, de cuius flore succus expressus poculi genus conficit, saluti et uoluptati accommodum, quod letificat cor hominis.

uERS. 14.---In foraminibus. In uulneribus Christi Ecclesia sedet et nidificat: cum in passione Domini spem sue salutis ponit, et per hoc ab insidiis accipitris, id est, diaboli se tutandam confidit, et in eodem alios gignit. In foraminibus. In fide, uel in capacitate, in qua fideles locati ab hostibus sunt tuti. Maceries est congeries lapidum, sine cemento in unum compactorum, sic apostoli eadem fide et eisdem sacramentis sunt uniti. Ostende mihi. Necdum habebat fiduciam, ut reuelata facie gloriam Dei contemplaretur; sed quia iam ornata est, dicitur: Ostende mihi faciem tuam; sonet uox tua in auribus  meis. Ostenditur Domino facies, recte operando: ostenditur sonus uocis, salubriter predicando. Ne erubescas predicare crucem Christi, quamuis stultitia uideatur incredulis, quam predicauerunt Christi apostoli, qui sunt maceries et munimentum Ecclesie. uel, maceries sunt prophete et patriarche, in quibus apostoli habent refugium. Quod intus pulchritudinis habes, et in secreto quietis didicisti, in publica actione ad utilitatem aliorum demonstra: nam mihi qui intima prospicio, tunc faciem tuam ostendi estimo, cum utilitati proximorum bonam actionem ostendi considero.

Auribus meis. Non alienis, id est, mee dilectioni, non alicui terreno, et opus et uocem expende. uox enim tua. Non aliena, sed ea, quam in die desponsationis  te mihi seruire promisisti.

uERS. 15.---Capite nobis. Quoniam non sufficit nobis uitam nostram aliis in exemplum proponere, et bonam predicationem facere, nisi etiam errantes corrigamus, et infirmos ab insidiis aliorum defendamus, recte dicitur capite non uobis, sed nobis; in hoc mihi enim seruitis, in hoc uos remunerabo. uulpes in foueis abduntur, et cum apparuerint, nunquam directis itineribus currunt, sic heretici. Nam uinea nostra. Pulchre, cum supra uineas plurali numero, hic singulariter uinea, quia multe uinee per fidem et caritatem unam: et ideo sunt expellendi, qui eam uolunt per hereses scindere.

uERS. 16.---Dilectus meus mihi. Tali affatui dilecti,  mox amica columbini cordis simplicitate respondet, et iniuncto officio se obedituram promittit; quasi dicat, non solum hortatur, sed etiam adiuuat. Dilectus meus mihi. Sincero amore mihi copulatur, et ego illi. uel, dilectus talem exhortationem mihi facit, et ego illi faciem et uocem ostendo. uel, dilectus meus mihi, non alteri cuilibet, scilicet, gratiam prestabit et fructum rependet; et ego ei, non alteri cuiquam, non in alia turba hominum, sed integra obedientia et deuotione conglutinabor. Cunctis his sensibus apte conuenit quod sequitur: Qui pascitur inter lilia. Pascitur in nobis, quia corpus illius sumus et membra de membro; pascit nos ipse, qui caput est. Pascitur inter lilia, cum fideles, qui sunt membra eius, exemplis priorum fidelium in supernorum amore  perficiuntur. Lilia. Adustis membris mederi solent: sic sancti, si forte uident corda proximorum aduri flamma uitiorum, refrigerium consolationis et exhortationis adhibent. Quia hec Domini pastio, que in sanctorum eius profectibus agitur, usque ad finem seculi pertingit. Nam ubi ad uisionem peruenerint, in quo ultra proficiunt non habebunt, recte subditur: Donec aspiret dies.

uERS. 17.---Reuertere, similis. In excelsis mentibus uestigia pone, et ab illis aliquando etiam condescendendo inferioribus appare, qui in ualle sunt. Reuertere, similis. Et quia ad ecclesias constituendas, et excolendas, et ad uersutias uulpecularum abigendas prouocas, et ut faciem meam tibi ostenderem, cum tuam faciem adhuc clare non uideam, et per me  non sufficiam, obsecro, illustra perfectius cor meum et corda illorum quibus predicatura sum.



CAPUT III.

uERS. 1, 2.---In lectulo. Orantibus predicatoribus de Iudea, ecce gentilitas Spiritu diuino afflata ad agnitionem sue salutis aduenit, et inuentam firmo amore tenet. Unde sequitur: uox eius plene intrantis. In lectulo.  Moraliter lectulum sibi sancta anima in nocte facit, dum omnes mundi perturbationes fugiens, secretum, in quo requiescit, comparat. In hoc lecto dilectum querit: quia dum a sollicitudinibus uacat, in eius inquisitione quomodo ad illum perueniat requiescit: sed dum in mundo uiuit, tenebras mundi a se perfecte non excutit  et quanto grauius patitur, eo frequentius querit, et feruentius eum, quo inuento tenebras amplius non patiatur. Sed quia in hoc mundo non inuenit, ideo subditur: Quesiui eum, et non inueni. Quia uero maximo desiderio estuat, et quidquid tenet, ei non sufficit, donec delictum inueniat: ideo perseuerantiam inquisitionis subiungit, Surgam, et circuibo ciuitatem. In lectulo. Ex quo Adam peccauit, cepit homo in terrenis quiescere, et tamen duce ratione quasi per somnium ueram beatitudinem intelligens, ipsam in terrenis putabat consistere.  Moraliter. In lectulo anima Deum querit, quando in suo otio quidem appetit Deum uidere, et ad eum de carcere carnis exire desiderat, sed non conceditur:  et abscondit se sponsus, ut non inuentus, ardentius queratur. Et non inueni.  Quia mihi gentilitati non angelus, non propheta, non quilibet doctor in dubiis lumen diuine cognitionis ostendit, ideo non inueni, quod ubi comperi, quod in lecto non posset inueniri, proposui in animo meo de lecto carnalium uoluptatum exsurgere, et ad laborem salutifere inquisitionis accingi, et terra et mari publice et priuatim uniuersorum, quos sapientes audirem, magisteria adire. uici, sunt spirituales uiri, qui dum ad celestia gradiuntur, angustam uiam tenent. Platee, id est, seculares, qui multas uoluptates sequuntur, et alta uia incedunt. Omnes ergo circumit, quia omnes sanctos, qui sunt uel fuerunt, mente conspicit et imitatur: etiam in secularibus  aliquando inuenit, quod ualeat ad inquisitionem sponsi: sed postquam laborem geminatum inquisitionis ostendit, iterum difficultatem inuentionis subdit: Quesiui, et non inueni: sed dum querit et non inuenit, ipsa et queritur et inuenitur: Unde dicitur: Inuenerunt me uigiles. Quesiui. Plurimo labore mundo peragrato, sapientium uerbis discussis, nil certum de uia ueritatis addiscere potui.

uERS. 3.---Inuenerunt me. Cum sic inquirerem, Dominus hanc instantiam inquisitionis uidens, tandem se manifestare dignatus est et cui inspirauerat, ut quereret, querenti donauit ut inueniret.

Num quem diligit.  Illis uolentibus docere, ista flagrans nimio amore prior alloquitur, Num quem diligit. Ecclesia interrogat uigiles, cum predicationem  intente suscipit, et in ea bonorum operum exhibitione fructificat.

uERS. 4.---Cum pertransissem.  eos transit, quia in ipsis uidet formam eius, quem querit; et tamen transit, quia Deum, qui est ultra, incipit imitari et intueri. Transit Petrus uigiles, dum contemnit prophetas, et Domino prophetarum dicit: Tu es Christus, Filius Dei uiui . Donec introducam illum, etc. Donec in fine mundi Synagogam, per quam auditum fide suscepi, et mysterium regenerationis ad fidem eius reuocare satagam. Ecclesia gentilis in fine reuocabit Synagogam, que prius uocauerat illam per apostolos.

uERS. 5.---Adiuro uos. Christus audiens se per hos introducendum, adiurat ne ei parent impedimentum.  Adiuro uos. Ideo repetitur hic uersiculus in cantico amoris, ut non minorem se Dominus Ecclesie de gentibus, quam de Iudeis collecte curam habere: sed equalem pro utriusque pace sollicitudinem gerere designet. Non minus enim hec regina austri capitur amore sponsi, quam prima amica de Iudeis. Ceruosque. Cerui est in senectute serpentem comedere, et pro siti a ueneno concepta, ad fontem properare, et inde potando iuuenescere, cadentibus pilis et cornibus: quod cuique fideli competit per lauationem baptismi.

uERS. 6.---Que est ista. Ulterius agit de Ecclesia de gentibus conuersa, quomodo apostolis fundamento accepto, deinde per successus temporum et graduum  promotiones sit multiplicata. Que est ista? Iudei conuersi, uidentes etiam gentes conuerti et in amorem sponsi pariter recipi; non ex inuidia, sed quasi admirantes, et de societate fratrum congaudentes, inquirunt si salus sit promissa gentibus: quod multum fuerat dubium. Que ascendit. Eodem tempore, et dormit, cum a carnalibus desideriis se alienat Ecclesie, et bonis operibus ad uisionem sui conditoris appropiat. Per desertum. Id est per medium gentium, que nulla erant uirtutum fruge fecunde, quas nullus propheta, uel angelus ad cultum Dei instituerat, uel: Per desertum sicut uirgula fumi, quia a mundi illecebris separata, celestibus preceptis est dedita. Fumus eodem tempore partim oritur, partim, qui prius ortus fuerat, solet in sublimioribus  disparere: sic Ecclesia, in quibusdam suis membris semper gignitur noua, in quibusdam, qui prius nati fuerunt, semper colligitur ad celestia. Fumus ex igne natus ad alta conscendens paulatim se humanis subtrahit aspectibus: sic Ecclesia igne sancti solius Spiritus in amorem Dei accensa ascendere non desinit, donec a terrenis abstracta ad inuisibilia celi rapiatur. Ex aromatibus. Nota quod aromata commemorans, primo myrrham, deinde thus, et postea uniuersi pulueris pigmentarii ponit, quia prius est mortificare concupiscentiam carnis, postea offere Deo placabilia uota cordis, et sic cum humilitate crescere in omni uirtutum genere. Pigmenta. In puluerem redacta ualent ad confectionem: sic uirtutes cum non extollunt animum, sed quasi in  puluerem, reputatione agentis, rediguntur, ad perfectionem perducunt. Pigmentarius, uel homo qui operam dat uirtutibus: uel Deus, qui uirtutes largitur.

uERS. 7.---En lectulum. Priori amice miranti respondet gentilitas determinans, quo ascendat, quia scilicet ad lectulum, et per quid ascendat, quia scilicet media fercula sunt caritate constrata, et probat se in eamdem sponsi dilectionem accessisse, in qua prior est: quia similiter habet nuptialem apparatum, et predicatores habet, quos Deus ad nos non misisset, nisi eos preelegisset. En lectulum. Lectulus ueri pacifici, eterna beatitudo, in qua rex cum sanctis quiescit, ad quem Ecclesia per desertum partim quotidie peruenit, tandem perfecte perueniet. uel etiam lectulus Dei est in presenti quieta conuersatio  sanctorum. Utrumque lectum ambiunt fortissimi: quia et presentem quietem, et pacem Ecclesie predicatores contra incursus tuentur, et internam patrie celestis quietem quique perfectiores fixa intentione speculantur. Isrel. Id est uir uidens Deum, quo nomine iuste uocantur omnes, qui ad diuine uisionis gaudia tendunt. Inter quos fortissimi sunt, qui uel celestis dono speculationis sublimantur, uel predicationis ministerium suscipiunt.

uERS. 8.---Omnes tenentes gladios. Qui indesinenter habent uerbum Dei in promptu, et ad resecanda superflua et in se et in subditis, et ad repellendos hostes et conculcandos. Omnes tenentes gladios. uerbum Dei tenent, et periti sunt qualiter  utantur illo, tam alios quam se quantum ad uitia expugnando. Ad bella doctissimi. Quia tot millibus annorum contra diabolum in carnis fragilitate pugnauerunt, ex assiduo usu docti sunt. Propter timores. Ne insidie tentatoris; si eos securos inermesque repererint sternant: et ne eis expugnatis lectulus quem custodire debuerunt, fedetur, scilicet, ne presens pax Ecclesie uioletur, et sic futura beatitudo amittatur.

uERS. 9.---Ferculum. Non solum per hoc, quod et in presenti in lectulo Salomonis quiesco, et ad futurum lectulum festino, et fortissimos custodes habeo, apparet quod salus sit promissa gentibus: sed etiam per hoc, quod de nobis fecit quoddam ferculum, id est quod de loco ad locum ferret sui  uerbi dispensatores, uel in quibus ipse per mundum feratur. uel ita: Pacificus, ad cuius lectulum propero, ita muniuit me: et hoc fecit per ferculum, id est per apostolos, per quos, sicut in cathedra fertur, quos ad meam salutem uel nostram misit.

uERS. 10.---Reclinatorium aureum. Id est, sui speculatores plenos diuina sapientia, uel reclinatorium facit in ferculo, cum spem perpetue quietis fidelibus promittit. Aureum, quia requiem sue uisionis gloria coruscam preparat. Ascensum purpureum. Ascensus sunt illi, per quos aliquis potest scandere primum ad uirtutes, postea ad sancta sanctorum: qui sunt purpurei, id est ad martyrium prompti. uel, ipse uirtutes, sunt ascensus, que sunt uera purpura: quibus decorantur anime fideles. uel, ipse Christus  ascensus, per quem et in Ecclesiam et in celum intratur. Purpureus, quia lauit nos in sanguine suo: et nullus ingreditur Ecclesiam, nisi sacramentis Dominice passionis imbutus. Media caritate constrauit. uel caritate, qua pro nobis passus est. Media, id est, Ecclesie corda, instar strati parauit, ubi fideles anime molliter quiescant: quia totam eam intrinsecus supernorum amore repleuit: unde addit: Propter filias Ierusalem. Propter animas celestium desiderio estuantes quia quanto magis nos dilexit, tanto magis ad patiendum pro eo nos accendit. Media  Ecce consolatio. Qui non potest sanguinem pro Domino fundere, diligat proximum propter filias Ierusalem, quia non sunt dicendi filii, id est firmi, sed filie, que per caritatem a Dei edificio  non aliene sunt.

uERS. 11.---Egredimini et uidete, etc. Pulchro ordine post enarrata regis dona, ipsam quoque speciem et ornatum eius predicare incipit, et ad uidendum eum inuitat. Et attendendus est ordo, et successus huius Ecclesie, que de Iudeorum primitiis instituta, prelatis, iudicibus, aliisque gradibus illam primam, iam post apostolos tepidam admonet, ut successoribus et contribulibus eorum a quibus predicata fuit, uicem mater reddat. In diademate. Quasi latentem in humanitate, qua uicit diabolum: et caro fuit causa huius uictorie nisi Deus carne obumbraretur, diabolus eum non aggrederetur. In diademate, id est, in illa spinea corona, qua coronauit  eum Iudea sua. Qui coronauit eum. Qua humanitate honestauit eum mater: in hoc quod uirgo est, non deturpans ut alie mulieres, sorde originalis peccati: et mittit nos ad historiam. Quasi: Credite natiuitatem, passionem, resurrectionem. Hec descriptio pro Ecclesie multiplicitate extenditur. Desponsationis illius. Si illius referimus ad matrem, dicimus in tempore annuntiationis: si ad fidelium, resurrectionis, que precipua letitia fuit, quia tunc solutum est genus humanum.



CAPUT Iu.

uERS. 1.---Quam pulchra es. Cum sponsa de gentibus conuersa iam tante sit perfectionis, ut Iudeis uersa uice predicet et sponsum laudet: ipsa quoque dignam  laudis recompensationem a sponso recipit. Hec descriptio pro Ecclesie multiplicitate extenditur. Pulchra actione, quia sicut uirgula fumi per desertum ascendit, pulchra predicatione, quia ad suum consortium proximas attrahit. Oculi. Id est, sensus tui contemplatione spiritualium rerum sunt excellentes et reuerendi. Per partes intendit laudare. Absque. Magna est gloria aperti operis, sed longe incomparabiliter eterna retributio, que uideri non potest.

Capilli tui. Ut facilius cuncta liquescant, breuiter singula percurramus. Capilli, sunt spontanei pauperes. Gene, summi prelati. Dentes uero genarum, alii inferiores prelati. Labia, sermocinatores. Capilli tui. Si in oculis acumen spiritualium sensuum accipitur, in capillis potest notari pluralitas cogitationum,  que omnes ad unum finem celestis boni tendunt. Unde capreis equantur, que animalia munda sunt, et ardua rupium querunt gratia pastus. Que ascenderunt. Unam de naturis capree ponit, ut sic de aliis intelligatur, et illam magis uirtutem predicat qua auditores magis indigere perspicit. Que ascenderunt. De illo, qui est testimonium se imitantibus, sicut ipse promisit: Qui me confessus fuerit coram hominibus, etc. 

uERS. 2.---Dentes tui sicut greges tonsarum. Sicut in capillis, fragiliores Ecclesie populi, qui numerositatem prestant, signantur: sic in dentibus fortiores quique et ad regendam Ecclesiam apti, qui firmitate preualent. De lauacro, omnes. Omnium est, baptismo purificari: perfectorum est, et maxime  eorum, quibus cura ouium est commissa, renuntiare omnibus que possident. Gemellis fetibus. Id est consimilibus fetibus, quia tales alios reddunt quales ipsi sunt. uel, duplices fetus, opera gemine caritatis, ut fideles conuersi de utroque populo. uel, fides et opus. Et sterilis non est. Nec illi inter steriles deputantur, qui abluti statim ex hac uita rapiuntur. Habuerunt enim sobolem fidei quam uel ipsi pro se, uel alii pro ipsis confessi sunt. Habuerunt etiam uotum bone operationis, quod inter oues Christi, si exspectati fuissent, socialiter exercerent, unde dicitur: Consummatus in breui expleuit tempora multa .

uERS. 3.---Sicut uitta. Predicatores uitta dicuntur,  quia fluxas cogitationes in cordibus hominum suis predicationibus restringunt, ne diffluant et cordis oculos premant. Coccinea. Quia Dominici sanguinis, quo redempta est Ecclesia, pretium predicare non cessat: uel quia predicatio sancta caritatis ardore flammescit. Labia tua. Dentes qui terunt: labia que trita aperiunt. Eloquium tuum dulce. Dum, que dicunt faciunt suas predicationes hominibus quasi sapidas escas apponunt. Sicut fragmen mali punici, ita gene. In colore exterius puniceo, uoluntas martyrii: in albis granis , candor uirtutum: qui augetur, dum caro colliditur: candor etiam, cum impleta passione miraculis nitent. In genis uerecundia, in malo punico passio Christi. Habet ergo ruborem Ecclesia in genis,  cum sacramentum Dominice passionis fatetur uerbis, et ostendit candorem cum pulsata pressuris, castitatem puri cordis probat, et factis, quid gratie salutaris crux habeat, pandit. Absque eo. Licet sint magna, que exterius apparent: maiora tamen in occulto retinent, que diuini oculi soli uident. Latet. Confessionem uiuifice crucis possunt omnes in Ecclesia audire, pressuras Ecclesie uidere, uel etiam miracula que ipsi Ecclesie sunt diuinitus collata, possunt infideles cum fidelibus intueri: ipsa autem sola anima nouit quanto teneatur amore uite inuisibilis, quanto amore erga Deum et proximum flammescat.

uERS. 4.---Sicut turris Dauid. Turris est expugnabilis predicatorum constantia, que ad defendenda  fidei edificia, et ad repellenda hostium tela, forti manu Dei, et desiderabili rege constructa est cum propugnaculis: id est, cum diuinarum Scripturarum notitia, quando aperit sensum, ut intelligant Scripturas, et dictis precedentium suam confirmant predicationem, propugnacula etiam, miraculorum dona, quibus predicatio astruitur. Nam sanatis morbis corporalibus, ad salutem anime facilius peruenitur. Collum tuum. Collum extendimus, quando longius prospicimus: Sic predicatores, collum, propter hostium de longe speculationem: Turris, propter fortitudinem et propter excelsam celestium gaudiorum contemplationem. uel, collum, quia cibos in corpus demittunt, uel quia corpus capiti iungunt: unde, Dominus dat panes, discipuli autem turbis apponunt.  Propter aliud predicatores, oculi; propter aliud, dentes: propter aliud, gene: propter aliud collum uocantur. Propugnacula sunt in diuinis Scripturis infringibiles sententie, in quibus tuti sunt, qui de longe ab incursantibus se defendunt. Mille clypei. Clypeus, ista firmissima ratio est, qua freti sponte contra hereticos prodeunt, et se muniunt, dum illos percutiunt. Omnis armatura. Id est, omnis instructio, uel operationis, uel doctrine celestis, per quam sancti non solum euadunt, sed etiam acies superant malignorum: dum quosdam et ab errore uel uitiis retrahunt: que omnia a prelatis dependent, quia ab eis resistendi exemplum et uincendi accipimus.

 uERS. 5.---Duo ubera. Multis figuris eadem Ecclesie mysteria repetuntur; sed repetita noui semper aliquid afferunt, et per ipsam nouitatem animos audientium amplius delectant. Duo igitur ubera, predicatores de duobus populis, qui oculi dicuntur quia occulta proficiunt. Dentes, quia improbos corrigunt, et in corpus Ecclesie traiiciunt: Collum, quia uitalem flatum, eterna gaudia predicando, ministrant, et cibos doctrine. Ubera, quia lac paruulis in Christo infundunt, qui sunt hinnuli capree, quia acute, que sunt agenda, discernunt, ueloci cursu operationis de ualle lacrymarum auolant. Gemelli, quia eamdem fidem, eadem sacramenta predicant: qui ne lac quod erogant in eis deficiat, pascuntur floribus Scripturarum et exemplis sanctorum  ea semper recolendo. Duo hinnuli Duo populi, qui per humilitatem paruos se et peccatores intelligunt, sed caritate currentes, omnia obstacula mundi transeunt, et saltibus contemplationis ad superna conscendunt. Qui pascuntur. Quia in his refectionem habent, qui florent uirtutibus et splendent, dum ipsum Deum, quem desiderant, adhuc de uicino uidere non possunt.

uERS. 6.---Donec aspiret dies illa. Postquam, nec docendi ultra nec discendi tempus erit, sed consummatis omnibus huius mundi tenebris, omnes fulgebunt sicut sol. uadam ad montem. Et quia Ecclesia per singula talis est. uadam, id est, addam gratiam, tam inferioribus quam maioribus. uadam. Quia nouos populos quotidie congregabo. Et quia  sermo est ad Ecclesiam de gentibus, potest non incongrue uideri promissa uocatio Synagoge, que in fine mundi est futura: seu uocatio quarumcunque gentium. Unde mox de amplissima pulchritudine unius eiusdemque Ecclesie, que uel de Iudeis uel quibuscunque gentibus per totum orbem est congreganda, subditur, Tota pulchra es.

uERS. 7.---Tota pulchra es. Non solum in electioribus membris, que enumeraui, sed etiam in illis qui pusilli et fragiles uidentur.

uERS. 8.---ueni de Libano.  Et quia uado ad te, tu debes uenire ad me, cogitatione, locutione, opere. uel, primus gradus est in carne pro bono opere: secundus in absolutione carnis ad percipiendam beatitudinem in anima: tertius recepto  corpore quando in resurrectione duplices recipient stolas. ueni fide, ueni opere, ueni alios adducendo: uel ter ueni propter fidem Trinitatis. Libanus mons Phenicis, Hebraïce interpretatur candidatio, Grece thus: unde supra, uadam ad montem myrrhe et ad collem thuris. Dum predicatores conuertunt tales ad salutem, crescit corona de principibus uictis certamine eorum. ueni. Quasi: ne timeas, ne sola uenias: quia multos tibi addam. De capite Amana. Amana mons est Cilicie, Sanir et Hermon montes Iudee, in quibus leones habitant, per quos demones notantur, qui contra nos seuiunt: et quia illi conuertuntur, quorum corda fuerunt cubilia leonum, dum uicissim eorum confessione Dominus creditur,  quasi de leonum cubilibus coronantur, de quibus leo pellitur. Per Amana habemus illos, quos ipse, et per quos alios diabolus per magni studii uigilantiam decipit et conterit. Per Sanir, eos ad quos ignorantia talis deceptionis uolat. Per Hermon, tales qui quasi in natura prompti sunt ad nequitiam, non quod diabolus designat. Per cubile leonum, illos quibus, et per quos aliis persecutoria dominatur seuitia. Per pardos hereticos, quorum distinctis dolis decipit, de quorum singulorum principalibus Deus suis uictorie confert coronam. De cubilibus leonum. Leones, propter superbiam, uel uiolentiam. Pardi propter crudelitatem uel uariationem malignarum artium. Montium nomine superba infidelium corda designantur.

 uERS. 9.---uulnerasti cor. Ideo debes uenire, et de acquisitione aliorum laborare, quia diligo te. uel, ideo dabo tibi coronam de hominibus illis, quia preparasti mihi in te locum dilectionis. Omnis tua pulchritudo mihi placet, sed maxime placet unitas catholica, quam et in prelatis et in subditis uideo.

uERS. 10.---Quam pulchre, etc. Supra sponsa in dilecto ubera laudabat, hic dilectus ubera commendat: in quo notatur unitas Christi et Ecclesie, quia sunt duo, ut ait Apostolus, in carne una: ideo simili laude alter alterum laudat. Doctrina est Christi, quia data est Ecclesie, quia ministrat. Et merito amo te, quia doctrina tua, que continetur in superioribus uberibus, est pulchra ad consolationem infirmorum et sustentationem paruulorum. Mamme,  dilectio Dei et proximi: per quas mens sancta sensus suos nutrit, dum Deo caritate conglutinatur, et proximis, quod potest, impendit. Quas mammas quantum sponsus diligat, in repetitione laudis manifestat dicens: Pulchriora sunt ubera, etc. Odor. Id est suauissima fama fidei disperse per totum orbem, latior est quam lex patrum, que in sola Iudea coangustaretur. Super omnia aromata. Id est, super omnia bona opera, que faciunt improbi, que etsi aliquando hominibus placent, tamen Deo nunquam, quia ex caritate non procedunt. uel, super institutiones ueteris Testamenti, que fuerunt figura horum.

uERS. 11.---Fauus distillans. Superius per labia, doctores, hic per labia ipsa uox doctorum. Unde et melli congrue comparantur. Fauus, mel in cera.  Mel in cera est spiritualis eloquiorum sensus diuinorum in littera distillans, quia pene singule sententie multos habent sensus. uel aliter: In fauo mel latet, cera uidetur: labia ergo fauus uocantur, quia dum in carnis fragilitate sapientia magna habetur, quasi mel in cera absconditur. Mel et lac sub lingua.  Tanta est spiritualis dulcedo in uerbis, quanta corporalis est in melle et lacte: et hoc sub lingua, id est, non cuilibet patens, sed tantum bonis. Qui peccantem aspere corripit et inter aspera dulcedinis quiddam admiscet, habet mel, non in lingua, sed sub lingua. Odor uestimentorum. Id est fama bonorum operum, quibus uestiuntur, ne nudi inueniantur, et quibus turpitudo precedentium  delictorum operitur, est sicut thus, quia in omnibus operibus suis orat, cum bene operatur, cum intentione perueniendi ad Deum, unde: Sine intermissione orate . Supra nomine unguentorum, infusio sancti Spiritus ostenditur, quibus corda fidelium illustrantur et ad spirituale certamen preparantur: uocabulo uestimentorum, facta iustorum notantur, que foris sunt. Unde et pulchra distinctione, que per homines fiunt opera, thuri comparantur; que uero diuina largitione fiunt dona, modum comparationis excedunt. Consulte postquam singula Ecclesie membra Dominus sigillatim predicauit, etiam unguenta quibus tota esset delibuta, digna laude commendat. Nulla sunt quippe membra, uel magna uel parua que non huius unctionis spiritualis  sint infusione consecrata. Laudauit et uestimenta, id est opera iustitie, quia et hic omne corpus eius ornatur. Nemo quippe in ea uitam meretur, nisi operibus iustis indutus, que uel ipse fecit, uel si infans erat, alii pro eo fecerunt, et in illo.

uERS. 12.---Hortus. Assimilauerat eam mulieri pro perfectione, pro speciositate, pro singulorum dispositione graduum, pro decentis unitatis compositione. Sed quia parum uidetur amanti singulas partes sponse singulis rebus pretiosis cequare, totum pariter plurimis et maximis speciebus comparat. Comparat igitur horto, pro copiosis operum fructibus in quo fieri quatuor contingit: in primis fons baptismi, sine quo nullus sequitur fructus; deinde unguenta, id est dona Spiritus sancti, qui sunt prima fomenta,  ut etiam arbores crescant et fructus ferant, scilicet illa in cordibus rudium adhuc et tenerorum proposita, quando deliberant per Spiritum sanctum, quia mundo renuntiabunt et aduersa sustinebunt, et similia; postea arbores, illi eisdem, uel alii iam crescentes, iam florentes; tandem fructus maturi, quorum operum perfectione iam reficitur Christus. Sed hic non ordinat, secundum quod alterum sequitur post alterum, sed a digniori incipit, ut istius sponse commendatio sit captabilior illi alii sponse, cui istam intendit commendare. Duos hortos ponit, in quo status duo contemplatiuorum et actiuorum signantur, quorum uterque conclusus; quia ab aduersario colligi non possunt, uel fructu priuari. Multi inter fideles conuersantur in quibus hostis  habet locum, sed hi in horto fructifero non sunt computandi, sed ut palea eiiciendi. Fons signatus. Quia Ecclesia, que fontis nomine designatur, primum parua in Iudea, postea dilatata est per orbem terrarum, recte subditur. Emissiones tue: quia illa parua Ecclesia de Iudeis adiuta fonte paradisum emisit ex se. Ecclesia fons, quia doctrina salutari redundat, unde proximos irrigat. Signatus, quia spiritualis sensus indignis absconditur, nulla incursatione turbatur.

uERS. 13.---Emissiones. Id est fructus horti, scilicet opera que post plantationem et irrigationem baptismi prodeunt, sunt mihi mala punica, id est matura refectio, ita me delectans ut paradisus. Cypri.  Id est directi, et in altum crescentes, in humanitate graciles et attenuati, quorum operibus iuncta caritate inungitur princeps. Cyprus diuinam gratiam, nardus Dominicam passionem, crocus caritatem exprimit. Cyprus est in Aegypto aromatica arbor, semine candido et odorifero, quod coquitur in oleo et exprimitur, inde unguentum regale  paratur. Sic in tenebris huius mundi diuine gratie benedictio in pinguedine caritatis suscipitur et flammis tentationum probatur, quibus sociatur nardus herba humilis, id est fides Dominice passionis et imitatio. Coniungitur ergo cyprus nardo, cum diuina gratia confortat nos compati Christo. Item nardus croco iungitur: cum in caritate Christi mortem libenter accipimus. Nardus est redolens et  calens, et significat caritatem. Crocus est aurei coloris et significat diuina sapientia imbutos.

uERS. 14.---Fistula et cinnamomum. Fistula que et casia, arbor aromatica, sed parua: est autem robusti corticis et purpurei, que ad curandas uiscerum molestias ualet, que pro sui breuitate a quibusdam inter herbas odoriferas reputatur, que humiles spiritu significat, que Dominice passionis memores, ad patiendum pro Domino sunt parati. Cinnamomum est breuis arbor, sed odorifera et dulcis, cinerei coloris ad medicine usum fistule duplo prestans. Et significat illos qui se infirmos reputant, quorum humilitas apud Deum dulcedinem habet et laudem. Et bene post fistulam purpuream ponitur cinnamomum cinerei coloris; quia per recordationem Dominice passionis  oritur nobis despectus nostre uirtutis. Fistula et cinnamomum in horto cum lignis Libani prodeunt: quia in Ecclesia, qui humiles et patientes sunt, cum illis, qui Ecclesiam predicando uel uirtutes faciendo muniunt, palmam retributionis exspectant. Cum uniuersis lignis. Sicut fistula et cinnamomum, humiles sanctorum cogitationes: sic et ligna Libani, que alta et robusta sunt, demonstrant sublimes sanctorum actiones et orationes. Myrrha imputribile reddit corpus, et significat illos qui amaritudine et patientia corpus suum reddunt securum a motibus carnalibus et ab omni aduersa parte. Ale non tantam uim habet, quantam myrrha, sed tamen ualet contra putredinem. Primis. Id est, cum carismatibus uirtutum excellentioribus. Et pulchra coniunctio  herbarum et arborum cum unguentis: quia dum carnem a lasciuia refrenamus, consequens est ut maiora dona spiritus suscipiamus. In horto Domini concluso, inter alia nascitur.

uERS. 15.---Fons hortorum. Qui de primitiua Ecclesia processit in mundum doctrina celestis, que plures ecclesias, scilicet hortos procrearet. De quo fonte bene subinfertur: Puteus aquarum uiuentium, quia eadem doctrina Ecclesie, et fons hortorum est, quia spirituales fructus gignit, in his quos instruit: et puteus est propter occulta mysteria que solis sanctis per reuelationem sancti Spiritus panduntur. Aquarum uiuentium, propter diuina eloquia, que de inuisibilibus diuine gratie thesauris procedunt,  atque in uitam eternam ducunt. De Libano, id est, de ipsa Ecclesia, que et candida est per munditiam fidei, et alta per uirtutum gratiam.

uERS. 16.---Surge. Et cum talis sit hortus, surge, id est, discede uel impugna. Surge. Horto consito et irrigato, restabat ut omnibus firmiter et ordinate compositis, nequaquam aduersariis illius, tentandi negaretur accessus, sed potius monstraretur, quia quo amplius flagellantur, eo amplius interna fluctuum illius suauitas panditur. In aquilone, mundi aduersa; in austro, blandimenta intellige, quia gemina expugnatione probatur Ecclesia. Surge, permittentis est, non imperantis. Perfla. Alter uexando, alter recreando. Perfla, id est, infer tribulationem, uel persequendo, ut Ecclesia in utroque pulsata et probata  mirum odorem constantie sue et abundantioris uirtutis ubique diffundat, et in fine mundi positos inenarrabili fragrantia sue suauitatis satiabit.



CAPUT u.

uERS. 1.---ueniat dilectus. Qui promisit se futurum mecum usque ad consummationem seculi, modo cum magis indigeo maiori gratia, me uisitet. ueniat dilectus. Audiens Ecclesia se tentationibus probandam, prouisioni dilecti non contradicit: sed ne superetur, auxilium illius querit, qui non patitur nos tentari supra id quod possumus.  uel, potest ex uoce perfectorum sic intelligi. ueniat dilectus. Quasi: Sicut eum semper diligimus, ei et seruire curamus: sic ipse in tentationibus non sinat  nos usque ad defectum concuti, sed iam reddet nobis mercedem pie deuotionis. ueni in hortum. Sponsus desiderio Ecclesie respondens, eadem que petebantur, se iam fecisse testatur: unde extranei multum in amorem ipsius possunt accendi. ueni, errantes corrigendo, infirmos subleuando, bona agentes confirmando, maturos mecum in requie collocando. Messui. Quadam falce mortis ab hac uita precidi, et in cellaria beatitudinis perduxi. Comedi fauum. Per fauum, qui in Scripturis dulcedinem spiritualis intelligentie querunt, et aliis dilucidant; per mel, qui epulas diuini uerbi sibi appositas libenter gustant, et his insatiabiliter uesci desiderant; per uinum, fortes celestium predicatores; per lac, infirmi adhuc auditores, qui licet diuersis studiorum modis  discrepent, una tamen superne retributionis spe communes, supernus arbiter approbat. Comedite, amici. Non solum ipse piis electorum actibus delectatur: sed etiam hortatur fideles ad congaudendum super tali conuiuio, ut amplius inter se mutuam dilectionis curam exhibeant, et minores quod in maioribus uiderint, memoriter imitari satagant. Inebriamini, karissimi.  Post potum gaudii, ipsas uirtutes bonorum retractando, torporem mentis discutite, et ad amorem eternorum accensi, temporales penas non sentiatis; sicut ebrius, qui obliuiscitur omnium temporalium; comedit, nec satiatur: qui epulas Scripturarum didicit, iustorum exempla nouit, nec tamen uitam correxit; bibit, et non inebriatur,  qui precepta uite letabundus audit, sed ad implenda piger remanet.

uERS. 2.---Ego dormio. Ecclesia gentilium multipliciter commendata ne secura predicationem dimittat, et soli contemplationi intendat, iniungitur ei de aliorum confirmatione. Et hic agit de illa successione Ecclesie, que est in hoc presenti seculo, ab illo scilicet tempore, quo plenitudo gentium intrauerat usque ad finem mundi, quando Iudei intrabunt; et hic non, uidetur mitti ad omnimodos infideles, sed potius ad eos exhortandos, qui sunt tepidi in Ecclesia, et dicit itaque ipsa Ecclesia: Ego dormio. Aperi mihi, soror mea, etc. Surge ab otio et quiete contemplationis, et aperi corda, ut remotis uitiorum obstaculis lucem ueritatis perspicue admittant.  De sanguine meo, soror mea; accessu meo, proxima mea; de spiritu meo, columba mea; de sermone meo quam plenius ex otio didicisti, perfecta mea. Caput meum. Id est fides mea, et amor mei in cordibus eorum excecatis amore terrenorum refrixit, et quasi prorsus defecit. Cincinni mei. Id est amor proximorum, qui sunt mei capilli capiti adherentes: sunt pleni guttis noctium, id est, patiuntur graue frigus persecutionis tenebrosorum, id est eorum qui et erga me sunt infideles, et proximos persequuntur; et causa horum corrigendorum oportet te dulcedinem contemplationis  interponere.

uERS. 3.---Exspoliaui me. Ecclesia non inobediens de iniuncto officio, sed metuens in assumenda fratrum cura, ne corruat in peccata, sine quibus non  transigitur hec uita, respondet: Exspoliaui me. Quomodo fieri potest ut de culmine contemplationis egrediens, rursus mundi sordibus polluar, quia recepta sollicitudine temporalium subsidiorum, quamlibet eximius doctor, difficile uitat peccatum.  Qui ad sollicitudinem regendarum animarum se accingit, restat ut quibus eterna predicat, ad prouidenda quoque eis temporalium necessitatum subsidia inuigilet.

uERS. 4.---Dilectus meus. Ecclesia timente casum, quia Dominus amorem erga se nostrum, in proximorum maximo amore uult cognosci, apte subditur: Dilectus meus, quasi: Pertimesco quidem seculi conuersationem; sed intelligo, quod caritas operit multitudinem peccatorum; et confido in dilecti mei auxilio, a quo iam sunt compuncta corda eorum.  Manum suam. Operantem compunctionem, uel, ad memoriam nostram reduxit operationem, quam operatus est in nobis, quia nullius egens, de sinu patris egrediens, in terra pro nobis conuersari uoluit. Manum suam mittit, cum uirtute sua animum per subtilem intellectum pulsat. Et uenter. Potest per uentrem intelligi mollities et fragilitas illorum qui predicationis officium suscipiunt, quia se minus idoneos recognoscunt, et timent. uenter. Id est molles et fluxa pars inter nos; uel, uentris nomine cor designatur, qui sicut cibi in uentre, ita cogitationes in corde excoquuntur. Cor contremiscit, si facere recusat pro proximis, quod Deus fecit pro inimicis. Et uenter intremiscit, quia infirmitas gaudens  de celesti intellectu in sua exsultatione turbatur, et timet ne perdat, quod tenere nescit.

uERS. 5.---Surrexi, ut aperirem. Surrexi a dormitione ad laborem; quia necesse est ut qui ueritatem predicare disponit, prius ad agenda ea que predicat assurgat, ne aliis predicans ipse reprobus efficiatur; cui subiuncta uerba conueniunt, Manus mee distillauerunt, etc. Et digiti mei pleni sunt myrrha. Digiti, id est discretio, ut solo contuitu superne retributionis, non pro humano commodo ostendantur operari. Sicut enim in manu sunt discreti digiti: sic in operibus oportet discretionem adhiberi, alioquin non ualent.

uERS. 6.---Pessulum ostii. Causam peccati, id est incredulitatem, et quamlibet aliam: quia ut pessulum,  ostium; sic causa detinet peccatum, qua remota remouetur, et sublato peccato patet uia Christo. Dixerat, quia dilectus manu missa per foramen se tetigerit ac tremore concusserit: cuius tactu uehementer inflammata, cupit iam non per angustiam foraminis eius manu contingi, sed patefacta cordis ianua felicissimo eius amplexu perfrui, id est suauitate diuine illustrationis, quam raptim senserat, plenius satiari, sed quia nulli electorum in hac uita conceditur perfecta uisio eternorum, que in alia uita reseruatur, subditur recte: At ille declinauerat. Anima mea, etc. Ecce iam tertius gradus: primitiua fuit ex Iudeis conuersa; per quam, et postquam hec gentilis, de qua hactenus actum est; que Gentilis ut diximus, hanc tertiam instituit, de qua modo  exsequitur: que usque ad nouissimam intrationem reliquiarum Isrel durabit successu prelatorum et subditorum. Transi quidem, sed tamen locutus est mihi mandata sua relinquens, ut patienter eum exspectarem: et postquam locutus est, Anima mea liquefacta est. Quesiui et non inueni illum: uocaui, etc. uox eiusdem Ecclesie, que aperuit, secundum illos quos aperuit: que prius erat uenter uel uox ipsorum.

uERS. 7.---Tulerunt pallium.  Pallium tollunt predicatores, quando, si quid pompe secularis residuum erat, ab anima auferunt, uel, si quod peccatum per ignorantiam inerat, detegunt.

uERS. 8.---Adiuro uos, filie Ierusalem, si inueneritis, etc. Adolescentule iam ad aliquam cognitionem  promote, ad famulos Dei, quos angelicam in terris uitam agere credunt, deuote ueniunt et eos exorant, ut in tempore sue orationis Domino se commendent. uos filie Ierusalem supernorum spirituum, qui iam cum Deo regnant. uel, per filias Ierusalem possumus accipere etiam inferiores in Ecclesia, quos etiam admonent superiores, ut secum querant: quia quod a pluribus queritur, quandoque citius reperitur, et, ut ubique caritas dilectionis ostendatur.

uERS. 9.---Qualis est dilectus. Hec sponsa recolens intima conscientie, expauescit, et pigritiam suam accusans ex humilitate ad laborem festinat, dicens: Obsecro, quia sic adiurasti nos feruore diuine  caritatis, quam habes, me quoque fac ardere, et salutari admonitione in eius amore me confirmes. Apta et preconia uirtutum ac potentie eius congrua laude decantans, denuo interrogatur, in qualium mentibus eius soleant uestigia reperiri.

uERS. 10.---Dilectus meus candidus et rubicundus. Condigna querentibus a parte sponse responsio. Dilectus meus. Primo, mundus et sanctus uenit in mundum, postmodum passione cruentus exiuit de mundo. Per candidum, amorem Diuinitatis; per rubicundum, carnem passam accipe, ut Deum et hominem notet, et in utroque electus. Electus ex millibus. Quia unus Mediator de omni numero angelorum, uel hominum acceptus; unde dicitur: Hic est Filius meus dilectus, etc.  Quia non est  inuentus alius, neque in celo, neque in terra qui acciperet librum .

uERS. 11.---Caput eius aurum optimum. Alia translatio: Crines eius abietes. Abies, Grece uocatur. Ude hic elate, non Latinum, sed Grecum uidetur. uel caput, id est Diuinitas, quia caput Christi Deus . Come eius, id est, cogitationes eius sancte et recte, et tamen stultis despicabiles. Nigre quasi coruus. Despicabiles mundo, quasi illa clamosa et improba auis. uel, quasi coruus, ut nulli sacramenta Ecclesie committant, donec sibi, uel matri similari uideant, uel, quia cum pulchri sunt, se fuisse nigros intelligunt ex natura sua.

uERS. 12.---Oculi eius sicut columbe.  Solent columbe iuxta fluenta aquarum residere, ut  uolantium auium in aqua umbram uideant, et sic ungues uitent: sic sancti in Scripturis fraudes demonum prospiciunt, et ex deceptione, quam attendunt, quasi ex umbra hostem cognoscunt, et fugiunt, que fluenta plenissima dicuntur, quia de quibuscunque in Scriptura consilium queritur, per illam ad plenum inuenitur. Potest in riuulis, ueteris legis eruditio; in fluentis, euangelica perfectio intelligi: quia predicatores et noua et uetera proferunt. Oculi eius. Id est, dona sancti Spiritus, que ipse dat, que amatores suos, non in ceno more porcorum uolui permittunt, sed in similitudine aquarum claros et perspicuos reddunt, nil tenebrosum habentes. Unde et riuulis et mundis aquis, non stagnis turbulentis comparantur, quia Deum uident, et diuinorum carismatum  luce replentur. Que carismata, quia sola gratia dantur, subditur: Que lacte sunt lote. Quia sicut mater sola naturali dilectione lac filiis ministrat, sic Deus sola gratia dona carismatum filiis donat. Que resident iuxta fluenta plenissima aquarum: quia quanto de Deo clarius uident, tanto magis ad altiora cognoscenda intendunt.

uERS. 13.---Gene. Id est, modestia et pietas Saluatoris, que in illo singulariter refulsit. Sicut areole. Quemadmodum ordinate sunt areole ab hominibus exspectantibus odoris suauitatem et aspectus gratiam, ita Mediator in carne apparens, doctrine modestia et dulcedine delectabat presentes, attrahebat absentes: consite a pigmentariis; hoc est,  apostolis et prophetis, qui concordi uoce, non solum eius sermones, sed etiam mores sacris paginis descripsere, in futura eius arcana incarnatione, ex modestia Lazarum fleuit, sicut agnus obmutuit, et talia. Labia eius lilia distillantia myrrham. uerba doctrine eius lilia que claritatem regni celestis promittunt, grauia patientibus, primam myrrham, quia contemptum uoluptatum predicant.

uERS. 14.---Manus illius. Id est, opera Christi: que enim uerbo docuit, opere compleuit, ut de doctrina sua mirantes, operibus confirmaret. Tornatiles, quia in promptu habet facere quod uult, sicut tornatura ceteris est promptior artibus: et quia in se omnem iustitie regulam tenet, unde dicitur: Oportet in me impleri omnem iustitiam . Auree,  plene hiacynthis. Quia uirtutes quas in homine gessit, diuinitatis gratia perfecit: que nos ad spem et ad amorem celestium excitant. Hiacynthus enim erei coloris est. uenter eius eburneus, id est, fragilitas humanitatis: eburneus pro decore castitatis, quia ab omni peccato immunis. Distinctus, scilicet, non totus eburneus, nec totus sapphirinus. Sapphirus sublimitatem celestium significat. Distinctus ergo, quia partim humana fragilitas esurie, tentatione, fatigatione, morte, partim diuina celsitudo, miraculis, resurrectione et ascensione intelligitur. Sapphirus habet speciem sereni celi.

uERS. 15.---Crura illius columne, id est, itinera passionis, incarnationis, que columne dicuntur propter rectitudinem et firmitatem, quia quidquid  per eum gestum est, ante tempora a Deo dispositum est. Fundate super bases. Id est super prophetas, quia talis apparuit, qualis predictus ab illis in diuina dispositione legentibus. uel bases ipsa dispositio Dei, que ordinauit. Species eius ut Libani. Quid per singula ipsius Redemptoris membra laudo, totum breui comprehendam: quomodo Libanus altitudine et amplitudine est insignis; ita Dominus inter omnes qui de terra orti sunt, antecellit. Et sicut ille mons nobilium ferax est arborum, ita ille omnes sanctos in se radicatos extollit et conseruat; et sicut cedrus pulchritudine, fortitudine, sublimitate, odore, omne decus siluarum antecedit: sic dilectus speciosus forma pre filiis hominum , quia ipse non accepit ad mensuram, et de plenitudine eius omnes  accepimus .

uERS. 16.---Guttur illius suauissimum, etc. Id est, internus sapor et dulcedo uerborum Christi, quam pauci gustant: qui autem gustant, amplius esuriunt, Aliter: Sicut per guttur ad labia uitalis flatus, ut loqui ualeant, procedit, sic in labiis Domini uerba que dicebat. In gutture uero potest occulta dispositio bonitatis eius intelligi, qua factum est, ut nobis foras loqueretur. Totus, id est Deus et homo; desideralibis, non solum secundum diuinitatem, sed etiam secundum humanitatem ab ipso initio conceptionis, usque ad triumphum passionis, resurrectionis, ascensionis. Talis est dilectus. Quasi: Et necesse est si amas eum, et uis ab eo amari, ut eum intelligas talem, et  tali affectione ei cohereas. Filie Ierusalem. Pro decore carminis uariantur persone colloquentium: sed eadem Christi Ecclesia notatur et nomine sponse, et nomine filiarum. Cum ad patriam celestem suspirat, filia: cum nichil nisi Deum curat audire uel loqui, sponsa dicitur.

uERS. 17.---Quo abiit dilectus. Audita qualitate dilecti, de qua quesierant filie Ierusalem, addunt aliam questionem: quia enumeratis tot laudibus, quis audiens non concupiscat? et hoc in unitate sancte Ecclesie inquiri oportet, in qualium corde potissimum, et in quo genere conuersationis Dominus soleat inueniri. Quo abiit, non relinquendo eos in quibus erat, sed ubi alios associet, et post alios etiam alios inuitet, et sic abire, et declinare dicitur,  ad modum candele, que cum accensa sit, multas alias circumquaque accendit, ipsa tamen nichil patiens detrimenti. Quo abiit.  Sciendum, quod Deus, qui ubique est, in loco est, sed localis non est. Locale dicitur, quod circumscribitur secundum partes loci supra et infra, ante et retro, dextera et sinistra. Cum uero angeli et humane anime loco circumscribi non possunt, longe minus illa incomprehensibilis substantia. Maior uero cognitio, que in presenti de Deo haberi potest, et secundum eius sola opera: quia quod altius est, in carne possumus mirificentiam operum Dei subtiliter attendere. Quo abiit dilectus tuus, o pulcherrima mulierum. Licet Deus communi modo omnibus rebus insit, presentia, potentia, substantia, tamen familiari  modo dicitur inesse, id est, per gratiam, illis, quibus opera sua uidentur mirabiliora, qui licet plenam Dei notitiam non habeant, tamen mirificentiam operum Dei acutius considerant.



CAPUT uI.

uERS. 1.---Dilectus meus. Descendit irrigans fonte baptismi, de alto ueniens in humili positos uisitauit. Ut nos sursum ascenderemus, Dominus in montem descendit, Moyses in montem ascendit. Cum dixisset. Descendit in hortum, addit qualiter sit idem hortus constitutus, qua fruge fecundus, cum dicit, ad areolam aromatum. Hortus Ecclesia: hortus quelibet fidelis anima. Areola est mens fidelis, que disciplina recte fidei edocta, quasi equis lateribus  hinc inde est composita: et quasi solerti fossorio creberrime reuersata, et a superfluis graminibus expurgata. Respondet piis sanctorum desideriis ac fructuosis operibus eum delectari, ac perfectos quosque castimonie uirtutibus ad eterna gaudia colligere. Lilia colligit, dum ad perfectorum meritorum candorem peruenientes, de statu ubi erant prius, educit et ad celestia regna perducit.

uERS. 2.---Ego dilecto meo. Hunc uersiculum apponit exaggerando stimulum immense caritatis, que interius exardescit. Quasi: In me descendit, in me potes habere formam eius, quem queritis. Ego nepoti meo et nepos meus mihi, qui pascit inter lilia.

 uERS. 3.---Pulchra es, amica mea. Hactenus uox Ecclesie Dominum suum laudantis et querentis: qui quoniam a suis amatoribus non longe est, sequitur quid quesitus respondeat: et declarat se illis loquentibus adfuisse, et quid loquerentur audisse; deuotionemque erga se remunerat digna illorum laudatione. Terribilis, ut castrorum acies ordinata. Quia per unitatem caritatis compacta, nullum locum aperit per malum discordie hostibus, id est, hereticis uel immundis spiritibus. Castra Romanorum terribilia erant, quia totum mundum premebant: sed non erant suauia, quia ueram pacem non habebant. In Ecclesia nec terror suauitatem, nec suauitas terrorem aufert: que in terra celestem uitam agit, et barbaros diuersarum nationum animos  ad suum ritum trahere satagit. Que tamen quia necdum faciem dilecti, quam maxime querit, cernere meretur: hic subsequenter audit:

uERS. 4.---Auerte oculos tuos a me. Quasi: Oculos columbinos tibi dedi, quibus semitas iustitie discerneres: sed tamen in tempore tue peregrinationis ne queras me perfecte cognoscere. Non enim uidebit me homo et uiuet . Ne queras in uia premium, quod tibi in patria reseruatur. Quia ipsi me. Non a desiderio cognoscendi desistas, sed de cognoscendi facultate ne presumas: unde dicitur, Magnitudinis eius non est finis . Auolare fecerunt.  Quo intensius me agnoscere queris, eo intensius me incomprehensibilem esse intelligis, et non est tua culpa, si me non cognoscis:  sed est infirmitas humane conditionis. Capilli tui sicut grex caprarum, etc. Hi uersiculi supra positi, et expositi, sed non pigeat nos iterando exponere quod auctorem non piguit scribendo iterare, ut noui aliquid addatur. Ne Ecclesia grauiter ferret quod a cognitione dilecti suspenditur, sequitur descriptio, qua assimilatur illi primitiue Ecclesie Ierusalem, de qua non dubitatur, quin amica Dei fuerit. Omnes gemellis fetibus, et sterilis non est in eis. Consimilibus fetibus quia tales alios reddunt, quales ipsi sunt. uel duplices fetus, opera gemine caritatis, uel, fi deles de utroque populo conuersi: uel, fides et opus.

uERS. 6.---Sicut cortex mali punici, sic gene  tue, etc.  Cum multi mira agunt, uentura prophetant, mundum perfecte relinquunt, celestibus desideriis arden: sicut cortex mali punici sancte comparantur Ecclesie. Sed hec omnia nichil sunt ad comparationem rei de qua scribitur: Quod oculus non uidit nec auris audiui, etc.  Unde conuenienter subdit: Absque occultis tuis, quasi dicat, magna quidem sunt, que in te non latent, sed ualde ineffabilia que latent.

uERS. 7.---Sexaginta sunt regine et octoginta concubine, etc. Regine et concubine pariter ad thronum regis accedunt, pariter generant, sed non utreque diadema regni habent. Regine sunt, que intuitu regni celestis doctrine inseruiunt; concubine, que amore temporalium Christum annuntiant. Ideo  ille sexaginta, quia sola dilectione preceptorum Dei perfectionem operum habent, quod per multiplicationem duodenarii per quinarium potest intelligi: uel quia quinque corporeos sensus ad regulam apostolice doctrine temperant. Octogenarius autem cum in malo accipitur, temporalium curas et implicamenta designat: quia et seculi cursus quatuor circumagitur temporibus, et mundus ipse quatuor climatibus oriente, occidente, aquilone et austro dirimitur, uel ex quatuor elementis compositus.

uERS. 8.---Una est columba mea, perfecta mea. Quamuis multe et diuerse persone, tamen fides una est in eis, unum baptista, unus Deus, unum opus; non alia ante legem, alia sub lege, alia sub gratia: sed in una pace, uno timore constituta. Mater  nostra regeneratrix gratia est, que elegit simplices, et electos custodit et subleuat. uel mater superna Ierusalem, quia omne donum optimum desursum descendit , que superna Ierusalem hoc solum de humana conuersatione approbat, quod in unitate sue fidei et dilectionis Deo seruire desiderat. uiderunt. Magna laus catholice unitatis, quam et gratia mater, que genuit, in perpetuum eligit; et filie, quas ipsa per Spiritum genuit et nutrit, mox uiderunt, id est castitatem uite eius didicerunt. Predicauerunt. Siue illi, qui uere sunt participes regni; siue etiam illi, qui nomine tenus adherent, et si spes eorum sit in terrenis, laude dignam fatentur.

uERS. 9.---Que est ista. Ecclesia gentium ita firmiter  instituta, et usquequaque multiplicitate sui diffusa et producta per gradus et successiones suas usque ad nouissima tempora, illis nouissimis temporibus iam intuens Synagoga, tam bene operatam, operantemque ipsam sanctam Ecclesiam, tam diffusam, tot sapientissimos sine schismate sequi unam fidem: preterea uiuorum et mortuorum miracula, et multa alia Christiane fidei argumenta; iam coniuncta, penitens, et compuncta, dicit admiratiue, Que est ista, etc. Quasi aurora consurgens. Tunc Ecclesia fit aurora, cum mortalitatis atque ignorantie tenebras funditus amittit. In iudicio ergo adhuc aurora, sed in regno dies erit, ubi plenum uisum ueri solis habebit. Pulchra ut luna. In nocte uite presentis, ubi uariantur status temporalium, comparatur  lune: quia nunc clara mundo, nunc despecta; nunc uirtutum candore plena, nunc prauorum dehonestata uitiis. In futura beatitudine, ubi idem status erit, sicut sol fulgebunt iusti. Terribilis ut castrorum acies ordinata. Habent tales prelatos sibi ordinatos, qui probabilibus sententiis fidem nostram euacuant, et terrorem nobis incutiunt. Quo perfectius ordinem in se uirtutum collocat, eo terribilior est Ecclesia eris potestatibus, uel queque fidelis anima.

uERS. 10.---Descendi in hortum nucum, etc. Iudea admirante agones Ecclesie, et inquirente; ipse sponsus perhibet testimonium Ecclesie. uel, dicantur esse uerba Ecclesie, que annuit Synagoge se laudanti, et continuo insinuat, que sit sibi causa apparatus  militaris, respondens ex uoce doctorum, ducum uidelicet sue spiritualis militie.

uERS. 11.---Nesciui, anima mea. Dum sic spon sus, uel ipsa Ecclesia, labores suos euangelicos Synagoge miranti predicat: illa salubri penitudine compuncta, profitetur se causa profane cecitatis diutius aberrasse. Conturbauit me. Propter euangelicam Ecclesie predicationem, per quatuor mundi partes uelociter discurrentem, et quatuor rotis fidei innitentem: unde et a quatuor personis scriptum fuit; sed illi quatuor equi eodem spiritu ad bellum unum currum trahunt.

uERS. 12.---Reuertere. Synagoga confitente suam tarditatem, Ecclesia consolando et exhortando respondet: quater dicit reuertere, quia Iudei ubicunque  modo in quatuor mundi partibus dispersi, in fine sunt conuertendi. uel, reuertere corpore, reuertere animo ab errore, ut declines a malo. Iterum reuertere corpore, reuertere animo, ut facias bonum, et ne uelis esse turbata. Non sufficit reuerti uoluntate, nisi reuersio ostendatur Ecclesie. Ut intueamur te, Ut speciem castitatis cognoscamus, et copulante adinuicem nos Christi amore, unam domum fidei ambe in ipso angulari lapide construamus.



CAPUT uII.

uERS. 1.---Quid uidebis in Sulamite. Dum Ecclesia monet Synagogam, ipse Redemptor annuens hortamentis illius, se effectum daturum promittit. Elias enim et Enoch in illis conuertendis non laborarent,  nisi diuinis Scripturis et apostolicis testimoniis certitudinem conuersionis eorum haberent. Quid uidebis. Quasi diceret: Doles de incredulitate Synagoge; sed scias in proximo conuertendam, ut in ea iam non appareat infidelitas, sed opera spiritualium agonum, et uirtutum. Quam pulchri sunt gressus. In premissis descriptionibus est descensus a superioribus ad inferiora, et superiorum tantum fit commendatio membrorum. In hac commendantur etiam inferiora, et ab inferioribus ascenditur ad superiora; ut ostendatur, quod illa Ecclesia in nouissimo, ex illis ante reprobis conuocata, habebit tamen membra superioribus non imparia; in qua fit mentio gressuum, quia non in otio futura, sed ad certamen processura,  primam pulchritudinem ex certamine ostenditur habitura. Quam pulchri sunt. Primo operum constantiam et mortificationem uoluptatum in ea laudat: Quam pulchri sunt. Hec dicens ad laudem ipsius Ecclesie coniuncte ex dulcedine se conuertit, ut Iudei facilius conuertantur, et Ecclesia de illis conuertendis plus laboret. Iuncture femorum. Recte post gressus calceatos, iunctura femorum laudatur: quia per ministerium predicantium perficit unanimis coniunctio credentium populorum. Monilia. Mundissima, cum iam non dissentiant hi ab illis, sed in omnibus conueniant: et operum attestatione clarescant. Que fabricata sunt. Que coniunctio, arte inscrutabilis consilii ordinata est: quis enim nouit quare Deus usque ad illud tempus Iudeos  excecauerit. Que fabricata sunt manu. Id est, ineffabili largitate firmata conditoris.

Umbilicus tuus. Illi etiam inter molles, qui gignunt, etsi mundo licite herent, tamen bene annuntiant.

uERS. 2.---Umbilicus. Id est, infirmitas nostre mortalitatis fit crater, quando infirmitatem nostram in nobis experti, ut alii per nos recognoscant, laboramus, uel aliquando eleemosynas damus. Tornatilis, id est rotundus et perfectus: qui enim ob id dat potum sitienti, uel calicem diuini uerbi porrigit erranti, ut a Deo remuneratore uel terrenam sapientiam exspectet: huius crater non est torno factus, quia opus misericordie, quod fecit, non causa sue fragilitatis erigende ad Deum fecit, sed terrenam mercedem  requirit. uenter tuus. uenter noster aceruus est tritici, cum memores nostre fragilitatis, fructus bonorum operum, quibus perpetuo reficiamur, in presenti uita nobis preparamus. uenter tuus. Quamuis sit inferior gradus, tamen triticea refectio erit Deo, quia in imo multi, in superiori pauci, non tamen dicimus in imo, id est, in peccato. Aceruus. In imo latior, in summo angustior crescit. Sic et in nostris actionibus, que quanto altioris sunt meriti, tanto pauciores sui operarios inueniunt. In inferioribus plures sunt operarii. Multi de possessionibus eleemosynas tribuunt, pauci sunt qui possessiones relinquunt. Possunt in aceruo tritici eleemosyne, quas pauperibus erogamus, intelligi, et bene post craterem membra sponse aceruo tritici comparantur, ut  et potum et panem pauperibus dare signetur, quod et de corporali et spirituali refectione eque potest accipi. In apertis est doctrina poculum, in mysteriis est panis. uallatus liliis. Cum omnia bona, que agimus, gratia uidende eterne claritatis gerimus. Et per hoc insidianti inimico aditum nostri cordis circumquaque obstruimus.

uERS. 3.---Duo ubera. Quia doctores rudium non sua predicant, sed ex eloquiis utriusque Testamenti sumunt que ab uno auctore sunt edita: ut ipse unus pastor ex duobus gregibus ouium unum ouile impleat; qui capree comparantur, quia mundum est animal, uisu et cursu insigne, et findens ungulam, quod ad discretionem boni et mali pertinet; et ruminat, quod post discretionem est faciendum; gemelli  propter unam concordiam.

uERS. 4.---Collum tuum. Id est, illi per quos uox exit, et esca in corpus traiicitur, qui sunt turris, quia et exemplo uite muniunt alias, et decorant. In ebore enim candor notatur. Oculi tui. Qui arcana inspiciunt, ut possint in aperto proloqui, qui fluenta doctrine auditoribus non cessant, sicut in ciuitate Hesebon piscine semper aquis abundantes, copiose populo in introitu ipsius ciuitatis aquam ministrant. Et bene dicuntur aque esse in porta ciuitatis, quia nemo potest Ecclesiam ingredi, nisi prius aspersus aqua doctrine et baptismi. Unde in introitu templi Salomonis erat mare eneum, ubi sacerdotes intraturi lauabant manus et pedes. Piscine. Continentes  multas aquas sapientie et doctrine, ad potandum eos qui erunt in cingulo meroris, persequente Antichristo, que piscine sunt in illa plenaria introitione utriusque multiplicitatis, que erit filia multitudinis. Nasus. Cautissimi discretores boni et mali, sicut et per nares odor uel fetor discernitur, quos nulla fallit hypocrisis, et eminentissimum tenent locum. Sicut turris Libani. In monte idcirco ad speculandum ponitur, ut hostes, qui ueniunt, longe uideantur: sic predicatoris uita semper in alto debet firma permanere, ut incursus malignorum longe prospiciat, ut culpam, priusquam ueniat, deprehendat. Contra Damascum. Damascus metropolis Syrie, que multa mala intulit Isreli, et etiam captiuauit: per hanc omnis multitudo demonum, uel nequam hominum  signatur.

uERS. 5.---Caput tuum. Mens tua, quia regit totum corpus cogitationum, est alta, ut mons per conuersationem uite, et talis mons, qui habet scientiam circumcisionis, non in ablatione carnis, sed superfluitatum cordis. Cochlee maris ferro circumcise, lacrymas purpurei coloris emittunt, quibus collectis tinctura purpurei coloris conficitur. Canales, qui purpuram regis suspiciunt, sunt precordia fidelium. Lana que intingitur, ut indumentum regis efficiatur, est humilitas in patiendo, que iuncta est canalibus, quando constanti corde uirtus humilitatis, et continua Dominici cruoris memoria ad tolerantiam animatur. Semper purpuram ueri regis, id est passionem, in memoria habentes, et ad imitandum  parati, ut cum Christo resuscitentur.

uERS. 7.---Statuta tua. Quia Ecclesia in certamine presentis uite gaudia future uite pregustat, subditur: Assimilata est palme. Hec est rectitudo bone operationis, que ad terrena despicit incuruari, totam se ad celestia erigit, et in certamine posita tendit ad brauium, quo finito agone, uictrix donanda est palma. In inferioribus aspera est, sed desuper pulchra est, et fructum gerit. Sic Ecclesia in terra asperos tolerat labores, sed sperat in celo se accepturam premium. Palma conseruat folia: sic Ecclesia, uariante seculi statu, eadem tenet fidei sacramenta. Ubera. Id est, magistri, qui pro capacitate audientium suam temperant doctrinam, et unumquemque ad sublimia ab ubertate domus Dei  inebriant , et corda exhilarant.

uERS. 8.---Dixi: Ascendam. Quasi diceret: Et quod tales habet doctores, tam discrete predicantes, non est tui meriti, sed donum meum, quia ascendi in palmam, id est, dedi Ecclesie augmentum uirtutum, donec ad perfectum ueniat, et apprehendam fructus eius; id est, ita confortabo et multiplicabo uirtutes in eis, ut nullo modo possint decidere, donec ad maturitatem perueniant, et per hoc ubera tua erunt sicut botrus cypri, quia illi, qui parua norunt, si beniuole nuntiant interdum potiore sapientia debriabuntur. Dixi. Quasi, insistendum est ad conuersionem Iudeorum, quia tam pulchra coniunctio est secutura, et quia pro eis maxime passus sum,  quia eos saluandos prouideram. Fructus eius. Fructus Crucis, potest dici resurrectio, et ascensio, aduentus Spiritus sancti, et salus mundi: et per hec doctores sunt debriati et confortati. Et odor oris. Odor malis, guttur uino comparatur: quia mala, ex nouitate, uinum ex uetustate laudem consequitur. Sicut uinum malo prestat, ita prestat presens allocutio Ecclesie ipsi fame quam de illa potest audientium sermo disseminare. Odor in gutture, uox presentis doctrine. In odore fama absentis designatur: et ideo uino illa propter fragantiam uirtutum, hec malis ob suauitatem absentis fame comparatur.

uERS. 9.---Dignum dilecto meo. uerbum, quod in ore meo dilectus posuit, tante est sublimitatis,  quod non per alium quam per ipsum sponsum mundo debuit predicari: quia non est alius inuentus, qui solueret librum, et ab illo susceperunt alii, Christus quasi potauit, quia, docente diuinitate, cito in perfectione scientie profecit, et libenter passionem sustinuit, membra non eodem modo. Dum sponsus laudat guttur sponse, illa intelligens in gutture uerbum, per quod salus datur mundo, designari: ex magno amore uerbum dispensare uolens, rapit uerba ab ore sponsi, ille uino optimo eam comparauit, hec subiecit, Dignum dilecto meo. Ad ruminandum. Non ita facile ad potandum, quod ille prius orans aliis porrexerit, sed cum labore et studio meditandum.

uERS. 10.---Ego dilecto. Totum studium mee  seruitutis et deuotionis ad ipsum refero, et in presenti uita, ne laborando deficiam, me adiuuat: et in fine secum ad gaudia recipiet. Ego prius exsul a Deo, ab omni errore ad Deum conuersa sum, ut ciuis et domestica, et ipse prius humano generi iratus ad me est conuersus, naturam mee mortalitatis indutus.

uERS. 11.---ueni, dilecte. Qui assumptam pro me humanitatem in celo locasti, per presentiam diuine gratie uisita me: ut in agrum mundi semen uerbi tui possim spargere, et uillas cohabitationis in unam fidem constituere. ueni. Ecclesia uidens quod nec ad bene operandum, uel egrediendum per se sufficit, nec in bono persistere, uel auditores quantum profecerint discernere, implorat auxilium. In agro, Christiani;  in uillis, pagani; in uineis, Ecclesie; in floribus, fides; in fructibus, uirtutes; in malis Punicis, martyrium designatur. In his singulis sponsa dilecti sui presentiam querit.

uERS. 12.---Mane surgamus. Quia nox infidelitatis transiit, et lux fidei apparet, procedens ex matutina resurrectione Christi: ab ipso mane resurrectionis laboremus, in inspirando, et ego predicando. uideamus. Ut ego, qui pedagogus sum paruulorum, possim discernere eos, qui acquisiti sunt, quomodo se habeant, quantum proficiant: ut qualiter nutriendi sint, intelligam. Non est intuendum, si uinee florent, sed si flores ad partum fructum conualescant; quia mirum non est, si quis  bona inchet, sed ualde mirabile est, si intentione recta in bono opere perseueret. Ibi dabo tibi ubera. Id est ubi ad uidendas uineas, et mala si floreant, uenerimus in tuum obsequium: et facta et dicta meorum predicatorum exhibebo ad similitudinem sedule nutricis.

uERS. 13.---Mandragore. Merito inuocat sponsum ad auxilium predicationis, ubi predicatores precipuis flagrant uirtutibus. Porte, apostoli et eorum successores. Mandragore, id est uirtutes illorum, que sunt apte medicamentis: que contra sollicitudines mundi adducunt quietem, que nauseam uerbi Dei excludunt, que uitia ab hominibus sine dolore excidi faciunt, que proferunt mala, id est Ecclesias, suauiter redolentia in confessoribus, similia malis  Punicis in martyribus: dederunt odorem, quia exemplis maiorum minores confirmantur. Seruaui tibi. uel seruaui, id est intellexi omnia precepta et testimonia, uel promissiones utriusque Testamenti a te esse datas, uel, omnia poma, id est iustos utriusque Testamenti per te solum incarnatum iustificatos cognoui.



CAPUT uIII.

uERS. 1.---Quis mihi. Introducitur Iudea iam inspirata et edocta, et summo desiderio Deum inuestigat. Foris. Intus erat dilectus, dum in principio erat uerbum: foris, dum uerbum caro factum est . Deosculer te, etc. Id est facie ad faciem uideam, et ore ad os loquar.

uERS. 2.---Ibi me docebis. Tu augebis gratiam in  me, et ego non ingrata augebo seruitium.

uERS. 3.---Leua. Id est mysterium incarnationis, et dona que dat in presenti, erit sub capite: quia per ea sustentata in presenti contra perturbationes mundanas quiescit, et quodammodo cum eo dormit; et dextera: id est futura bona, id est plena ipsius uisio, amplexabitur me, id est, ita undique circumdabit, ut nullus turbo miserie possit interuenire.

uERS. 4.---Adiuro uos. Audiens sponsus illam ultimam Ecclesiam, et in presenti uelle dormire, et quandoque requiescere; et uidens multos gigni ab Ecclesia, qui alios perturbant; admonet illos, ut a perturbationibus desistant. Donec ipsa uelit. Donec, completis diuine seruitutis obsequiis, ipsa ad communem redire curam humane fragilitatis necessitatibus  admonita consentiat.

uERS. 5.---Que est ista? Iudea in tantam sponsi agniti caritatem exardescente, gentilis admirando et congratulando dicit: Que est ista? Sub arbore. Gentilibus admirantibus respondet, ille, qui est pax nostra, qui fecit utraque unum: et admonet meminisse gratie, per quam ipsa erepta est, et aliorum congaudere saluti. Suscitaui. Quod fuit effectus magne benignitatis, quia in illa arbore interius excecata fuit mater tua, ex quo dixit: Sanguis eius super nos, et super filios nostros .

uERS. 6.---Pone me. Ponimus Christum ut signaculum super cor, cum ea que dixit, ita discimus, quasi diuine ueraciter sint uerba sapientie. Solemus signum  aliquod digito, uel brachio alligatum circumferre, quo admoneamur illius rei, cuius frequentiorem habere uolumus memoriam. Ponimus, ut signum, super brachium, cum ea que fecit ita audire et sequi studemus, quasi uere sint exempla uirtutis. Quia fortis est ut mors dilectio. Post corruptionem matris, apte subiungit de dilectione, ut non ex meritis ostendatur data Ecclesie. Ut mors. Sicut mors separat animam a corpore, sic amor Dei a temporalium amore. Dura sicut infernus, etc. Quia nullis hostium tentamentis a nostre salutis cura reuocari potuit: sicut infernus nullis miserorum cruciatibus mitigatur, nec a seueritate sue sententie mutatur. Quanto austerior comparatio, eo acrior zelantis nos Domini commendatur affectus. Lampades eius. Id  est corda fidelium, in quibus dilectio continetur, ut in uase, sunt ignis: quia intrinsecus feruent Dei et proximi dilectione. Sunt etiam flamma, quia exterius lucent operibus iustitie. He lampades non exstinguuntur in aduentu sponsi.

uERS. 7.---Aque multe, etc. Quia domus, que supra petram caritatis fundata est, irruentibus fluminibus non potest cadere. Flumina. Tentationum, que uel uisibiliter uel inuisibiliter tentant corda fidelium. Si dederit. Quia ubi abundat amor eternorum, mox uilescit possessio labentium, recte subditur, Si dederit homo. Apostoli, et alii sancti, omnibus dimissis, nichil uisi sunt sibi perdidisse, dummodo uera bona possent habere, unde Paulus: Omnia detrimenta arbitror ut stercora, ut Christum lucrifaciam  .

uERS. 8.---Soror nostra, etc. O uos ministri et commilitones mei, noua est hec Ecclesia et tenera ad nouam dilectionem retinendam. Soror nostra parua. Ecclesia, antequam crescat per incrementa uirtutum, infirmis auditoribus non potest prebere ubera predicationis; adulta dicitur, quando uerbo Dei copulata, sancto repleta Spiritu, per predicationis ministerium in filiorum conceptione fedatur, quos exhortando parturit, conuertendo parit. Quid faciemus sorori, etc. Ac si aperte dicat: Parua quidem numero est Ecclesia gentium, et necdum ad subeundum uerbi ministerium sufficit. Quid ergo tibi uidetur, o Synagoga, erga curam eius, sororis uidelicet nostre, esse faciendum tempore illo, quo  illam per apostolos meos, apostolorumque successores alloqui cepero? Utrum quasi paruule adhuc, parua illi secretorum celestium arcana committamus, an iam maiorem eam per augmenta reddamus, quatenus bene proficiens, perfectiorum possit capax esse uirtutum? Cui tacenti, et quid ipse uelit potius auscultanti, continuo quid fieri deceat aperit, ita subiiciens:

uERS. 9.---Si murus est, etc. Si inuentus fuerit aliquis, qui ab incursionibus errantium possit alios defendere, armis nequitie fortiter resistendo, uel nature ingenio munitus, uel philosophica scientia imbutus: diuinis Scripturis eum informemus. Si ostium. Si quis est non adeo imbutus ad repellenda  hereticorum sophismata, sed tamen simplicitate fidei, intrare uolentibus in atria patrie celestis, potens pandere rectam uiam predicando, et paruulos imbuendo: proponamus ei immarcessibilia priorum uirorum exempla, quibus suum melius impleat officium.

uERS. 10.---Ego murus. Iam loquitur communiter de tota Ecclesia ex apostolorum fundamento incepta, quia extunc fuerunt ubera in Ecclesia, usque ad nouissima tempora. Ego murus. Audiens Ecclesia hec consilia, uel promissa sui Redemptoris, iam non alter alterum exspectat, sed quisque pro se respondet uoce deuota. Ex quo. Hec omnia non a me habere potui, sed ex quo mihi donum sue pacis, per uerbum sue reconciliationis largitus est. Quasi pacem  reperiens. Bene dico pacem reperiens, quia in ea pace, quam dixi, fuit pacifico Christo uinea instituta: que olim a lege et prophetis est prenuntiata. Que pax non unam tantum gentem Iudeorum continet, sed habet multos populos de toto mundo collectos, non aliquibus hominum meritis, sed sola pace, quam inter Deum et hominem facere uenit: cuius uinee, quia Domino cura est, et quia utile est hominibus, ut eius participes fiant, recte subditur:

uERS. 11.---Tradidit eam custodibus. Sequitur uox ipsius pacifici, que ostendit, quantam curam habeat de hac uinea, et quid sua relinquentibus in eternum conseruet, et quid singularis premii doctoribus eius disponat.

uERS. 12.---Mille tui pacifici. Pretium perfectum  quidquid habet. Per mille, perfectio; per argentum, omne mundanum accipitur: quod quidem aliquando paruum est in te, sed magnum deuotione. Mille, etc. Eadem perfectio que per mille significatur, etiam per centum notatur, quia uterque numerus perfectus, et idem ualet ducenti, quam si diceret duo millia. Mille, etc. Idem est argentei et pacifici: quia pecunia pro Deo erogata, pacem inter Deum et hominem conciliat.

uERS. 13.---Que habitas in hortis. Ecclesia, uel quelibet fidelis anima, in hortis habitat; que iam uiriditate spei et bonorum operum est repleta. Sicca quippe est spes huius mundi, quia omnia, que hic amantur, cum festinatione arescunt: Que ergo in hortis habitat, oportet ut sponsum uocem suam audire  faciat, id est in tantum bona predicationis emittat in quantum ille delectatur, quem desiderat; quia amici auscultant, uidelicet omnes electi, qui ut ad celestem patriam reuiuiscant, uerba uite audire desiderant. Que habitas. Et quandoquidem unicuique apud me reseruatur pro meritis premium, et duplex retributio doctoribus: ergo dum adest tempus merendi, dum differtur dies nuptialis, quantum ualet unusquisque, in cultura huius uinee persistat. Amici. Id est angeli, quos adiutores tibi dedi; et spiritus iustorum, qui iam cum Deo sunt, et pro fratribus orant. Fac me audire. Exigo a te ut habites, nullo tumultu discessura; postea etiam exigo ut uocem tuam me audire facias.

 uERS. 14.---Fuge, dilecte. Annuens Ecclesia, respondet: Quandiu uis, abesto: differ presentiam tuam; ego spe longanimi quidquid preceperis, patiar uel faciam. Fuge, dilecte. Non optando loquitur, quis enim oportet eum, quem diligit, fugere? sed memor sue conditionis, illius uoluntati consentit. Fuge, dilecte. Quasi: Tu quidem, qui ex carne comprehensibilis factus es, ex diuinitate tua intelligentiam nostri sensus excede, et in teipso nobis incomprehensibilis permane. Hoc clamat Ecclesia Domino  spiritu prophetico, postquam mortem et resurrectionem Domini ascensionemque descripsit. Fugere nos dicitur, quando id quod reminisci uolumus, non occurrit: quando id quod uolumus, memoria non tenemus. Assimilare. Ita fuge, ut creberrime per gratiam compunctionis fidelium cordibus appareas; qui sunt montes aromatum, quia despectis omnibus cupiditatibus, et purgatis uitiis, amore celestium tenentur, et uirtutum odore fragrant, et bonus odor Christi sunt.





LIBER SAPIENTIAE. *



PROLOGUS.


Liber Sapientie apud Hebreos nusquam est. Unde et ipse stylus Grecam magis eloquentiam redolet. Hunc Iudei Philonis esse affirmant. Qui proinde Sapientie nominatur, quia in eo Christi aduentus, qui est sapientia Patris et passio eius, euidenter exprimitur.



CAPUT PRIMUM.

uERS. 1.---Diligite iustitiam, etc.  Hunc librum Hieronymus asserit non a Salomone, etc., usque ad Diligite iustitiam, etc. Terram. Carnem, scilicet discrete reprimitis, ne superbiat contra spiritum. Quasi: Primum querite regnum Dei , etc. In simplicitate. Id est uoluntati illius uos subiicite: et mandata custodite;  quasi dicat: Qui non intelligitis, nolite reprehendere, quia secreta Dei non possunt humana ratione comprehendi, quia incomprehensibilia sunt iudicia eius, et inuestigabiles uie eius .

uERS. 4.---Quoniam in maleuolam, etc. Id est in animali homine, iuxta illud: Animalis homo non percipit , etc. Et ideo non dixit spiritum, id est animam spiritualem.  Frustra sibi blandiuntur philosophi, et heretici, et falsi Christiani. Soli enim mundo corde sapientiam Dei possunt cipere.

uERS. 6.---Benignus. Contra illos inuehitur, qui cogitationes bonas et malas dicunt a Deo immitti; cum Deus uelit omnes saluos fieri homines, et ad  cognitionem ueritatis uenire. Ipse enim neminem tentat, ut decipiat, sed ut probet, unde: Tentauit Deus Abraham ; et, Proba me et tenta me , etc. Unusquisque autem tentatur a concupiscentia sua, et iusto Dei iudicio permittitur cadere, qui spiritui ueritatis noluit obedire.

uERS. 7.---Et hoc quod continet omnia. Id est Spiritus, qui omnia gubernat et regit. uel, qui attingit a fine usque ad finem, scientiam habet uocis, id est, intelligentiam Scripturarum prestat hominibus. uel, quod continet omnia, id est, homo qui conuenientem habet cum omni creatura. Scientiam habet uocis, id est diuersarum linguarum Spiritu sancto, qui dedit apostolis loqui diuersis linguis magnalia Dei. uel quod continet omnia, id est Spiritus sanctus,  qui omnia replet sua essentia, scientiam habet uocis, id est uerbi Dei, id est eiusdem est scientie cum uerbo. uel, hoc quod continet omnia, id est Ecclesiam, in qua alii datur sermo scientie, etc.  Qui in principio ferebatur super aquas, et maiestate sua omnem creaturam implet et continet.

uERS. 8.---Propter hoc.  Sicut electi donum scientie et pietatis per Spiritum accipiunt: sic reprobi, superbia sua inflati, errorem suum impudenter proferunt; quoniam spiritum Dei celare non possunt, nec iustam penam euadunt: quia sicut oculi Domini super iustos, et aures eius in preces eorum, ita uultus Domini super facientes mala.

uERS. 11.---Custodite ergo.  Perniciose sunt murmurationes et detractiones, unde: Susurrones  enim et detractores Deo sunt odibiles ; unde: Qui detrahit alicui rei, in futurum se obligat . Os quod mentitur.  Est mendacium leuioris culpe, etc., usque ad et ipsum bonum remunerat.

uERS. 12.---Nolite zelare.  Enumerauit, que sunt homini noxia, etc., usque ad sed potius ex uitio.

uERS. 16.---Et sponsiones. Percussimus fedus cum morte, et cum inferno fecimus pactum.



CAPUT II.

uERS. 1.---Dixerunt enim.  uox perditorum, etc., usque ad et in nichilum redigemur.

uERS. 2.---Quoniam fumus. uere nichil erimus,  quia fumus et flatus est in naribus nostris. id est, in corpore nostro, id est corpus nostrum fumo et flatui comparatur, qui simul oriuntur et deficiunt. Et sermo scintilla. Id est anima comparabilis scintille, que statim fit nichil, sermo dico, id est, anima. Ad commouendum cor nostrum. Id est uegetat corpus. Et quod ita sit exponendum, probat subdens. Quia exstinctus cinis, et post, spiritus diffundetur

uERS. 10.---Opprimamus.  Generaliter pertinent hec ad eos, etc., usque ad nec ipsi capiti parent, sed blasphemant, et arguunt.

uERS. 17.---uideamus.  Similia in Euangelio dicuntur, ubi pontifices et Pharisei consilium inierunt, quomodo Iesum morti traderent: et in cruce posito illudebant, dicentes: Alios saluos fecit, seipsum  autem, etc. Si Rex Isrel est, descendat nunc de cruce , etc.

uERS. 20.---Morte turpissima. Cruce, scilicet, que usque ad passionem Christi pena reorum fuit, nunc tropeum est uictorie.

uERS. 23.---Quoniam Deus. Id est, non est auctor malorum Deus; ad immortalitatem enim creauit hominem, qui diabolice consentiens suggestioni, mortis sententie subiectus est.



CAPUT III.

uERS. 1.---Iustorum autem anime.  In priori capite iniquorum sententia expressa est, etc., usque ad unde: Pretiosa in conspectu Domini mors sanctorum eius .

 uERS. 7.---Scintille. Scintilla duo facit, scilicet mutat cito arundinetum, et uindicat.

uERS. 8.---Et regnabit Dominus. Cum quo et membra regnabunt. Unde in Daniele: Regnum et potestas, et magnitudo regni, que est super celum, dabitur populo sanctorum Altissimi .

uERS. 11.---Sapientiam.  Possunt heretici in hac sententia notari, etc., usque ad sed operationem reproborum maledictione eterna dignum esse ostendit.

uERS. 13.---Quoniam felix.  Potest in sterili et in spadone uirginum ordo intelligi, etc., usque ad in uoluntate animi, non debilitate corporis.

uERS. 18.---In die agnitionis. Id est, iudicii, quando electi a iudice suo agniti, ad regnum possidendum  inuitabuntur; mali autem nulla spe restaurationis consolabuntur, sed in eternum cruciandi a conspectu summi regis expellentur.



CAPUT Iu.

uERS. 1.---O quam pulchra est, etc.  uituperatis et hereticis et schismaticis laudat catholicos, etc., usque ad et ideo ait: Cum claritate, etc.

uERS. 2.---Premium uincens. Premium datum pro certamine transitorio, quod maius est illis certaminibus et persecutionibus.

uERS. 3.---Multigena autem impiorum. Alternatim de catholicis et hereticis loquitur, ut horum laudabilem sapientiam, illorum uituperabilem demonstret uersutiam. Plantationes. Quoniam Grece, uitulus Latine dicitur: , quidam  non intellexerunt esse plantationes, et uitulamina interpretati sunt: qui error tam multos codices preoccupauit, ut uix inueniatur aliter scriptum.

uERS. 7.---Iustus, etc.  Cum dixisset de malorum interitu, etc., usque ad illi de uita ad mortem eternam.

uERS. 10.---Placens Deo.  Non ideo tollit Deus, etc., usque ad unde Petrus, Nouit Deus pios de tentatione eripere, iniquos uero in diem iudicii cruciandos reseruare .

uERS. 12.---Fascinatio.  Notatur hac sententia, etc., usque ad Deus enim eos a malorum societate separauit, ut absconderet eos in abscondito faciei sue a conturbatione hominum .

 uERS. 19.---Disrumpet illos inflatos sine uoce, quia erunt inexcusabiles: quia cum cognouissent Deum, non sicut Deum glorificauerunt, aut gratias egerunt, sed euanuerunt in prauis cogitationibus suis .



CAPUT u.

uERS. 1-7.---Tunc, etc. Lassati sumus, etc.  Lassati sunt philosophi, etc., usque ad unde dicunt dolentes, Quid nobis profuit superbia?

uERS. 9-12.---Tanquam umbra.  Per umbram, obliuionem mentis, etc., usque ad que precedunt occasum uite corruptibilis.  Per auem, excellentiam, etc., usque ad gementes nulla uoce consolationis releuabuntur.

uERS. 14.---Talia dixerunt in inferno hi qui.  Adhuc quatuor species alias introducit, quibus stultam spem iniquorum demonstrat, qua presentia mensura tantum putant, uel euadere se impunitos.

uERS. 15.---Lanugo est, que a uento tollitur. Que ex flore herbarum marcido oriens, carnis fragilitatem exprimit, que a uento egritudinis, uel molestia corporis cito tolletur, quia omnis caro fenum. Et tanquam spuma gracilis. Spuma ex aquis edita super aquam enatat. Hic est appetitus humani fauoris, et iactantie uulgaris, que procella tentationis uel discussione iudicii dissoluitur, uel dispergitur, id est quam uana fuit probatur.

uERS. 16.---Iusti autem in perpetuum uiuent.  Post peccatorum penas, etc., usque ad Dei fruentur, in quo totam suam spem posuerunt.

 uERS. 18.---Accipiet armaturam.  Creator omnium, etc., usque ad cum resistere non ualeant.

uERS. 22.---Et ad certum locum. Quacunque necesse est: non enim potest esse confusum, quod est diuina sapientia ordinatum.

uERS. 23.---Et flumina, id est, persecutionum commotiones, plerumque enim corda prauorum que predicatio non emollit, flagellum collectionis frangit.



CAPUT uI.

Melior est sapientia, etc.  Monet rectores Ecclesie, etc., usque ad non solum opera, sed cognitiones et uoluntates iudicabit.

uERS. 7.---Exiguo enim conceditur misericordia. His scilicet, qui per ignorantiam, uel fragilitatem, uel necessitatem peccauerunt, et humili penitentia  deleuerunt. Potentes autem potenter, etc., qui, scilicet, mandata Dei contemnendo, grauia peccata commiserunt, nec penituerunt. Sicut enim potentiores fuerunt in impietate, fortiora sustinebunt tormenta gehenne.  Quamnam ob causam, etc., usque ad cui autem multum, multum quoque exigetur ab eo.

uERS. 8.---Non enim subtrahet personam. Unde: Non est personarum acceptor Deus, unumquemque iuxta uias suas iudicat .

uERS. 10.---Ad uos ergo reges, etc. Finito sermone ad potentes, et eorum duritia duris sermonibus increpata; ad rectores Ecclesie exhortationem conuertit, et sapientiam miris preconiis extollit.

uERS. 12.---Diligite, etc., et habebitis disciplinam. Qui diligit sapientiam, seruat in moribus disciplinam. Non enim amat sapientiam, qui non seruat disciplinam. Unde: Si diligitis me, mandata mea seruate .

uERS. 14.---Preoccupat qui se concupiscunt. Gratis se offerens. Ipse enim est uia, ueritas, et uita : per ipsum itur, in ipsum tenditur, ad ipsum peruenitur.

uERS. 15.---Assidentem illam, etc. Semper paratam, scilicet auxiliari, unde: Ecce ego sto ad ostium, et pulso, si quis aperuerit mihi, introibo ad eum et cenabo cum illo, et ipse mecum . In presenti studendum est sapientie, et secundum normam discipline eius uiuendum.

 uERS. 22.---Si ergo delectamini.  Reges admonet, etc., usque ad regni celestis coronam assequetur.

uERS. 25.---Neque cum inuidia tabescente. Inuidia non communicat sapientie, quia per inuidiam diaboli introiuit mors in mundum, et per sapientiam liberatur ab ea genus humanum.

uERS. 27.---Ergo accipite.  Ostensura sapientia, etc., usque ad perfectiores et sanatiui et uitales esse dicuntur.



CAPUT uII.

uERS. 5.---Nemo enim ex regibus.  Ostendit quod omnis homo, etc., usque ad sicut perfectus Deus, ita et perfectus homo est iehsu Christus.

uERS. 9.---Nec comparaui, etc. Unde: Inuenta  una pretiosa margarita, uendit omnia, et emit eam. Qui enim celestem sapientiam ueraciter inuenit, id est uerbum Dei, despicit omnia emolumenta presentis uite, philosophiam, eloquentiam, et diuine theorice uacare contendit.

uERS. 11.---uenerunt, etc.  Hoc expertus Salomon, etc., usque ad unde et sol, quia solus in die inter astra luceat, sic nominatur.

uERS. 15.---Ipse sapientie dux.  Deus Pater incarnati Filii, cui dedit omnem potestatem in celo et in terra.

uERS. 17.---Ipse enim.  De Salomone dicit Scriptura, Deus dedit, etc., usque ad ipse enim illuminat omnem hominem uenientem in hunc mundum, quem qui sequitur, non ambulat in tenebris  

uERS. 22-24.---Est enim in illa spiritus intelligentie sanctus, etc.  Ut Isaias ostendit, omnia dona Spiritus sancti in humanitate Saluatoris existunt, in quo sunt omnes thesauri sapientie et scientie absconditi, et plenitudo Diuinitatis, cui non datur spiritus ad mensuram.  Spiritus qui implet omnia, mobilis simul et stabilis dicitur. Homo enim ubique discurrit, ubique obuiam uenit, et repente, ubi non creditur, inuenitur. Omnipotens ergo Spiritus, ut ubique presens signetur, stabilis simul et mobilis dicitur.  Unde: Splendor glorie et figura substantie eius , regens omnia uerbo, etc., usque ad in tempore uerbum caro factum est, et habitauit in nobis.



CAPUT uIII.


uERS. 1.---Attingit a fine. Id est a principio mundi usque ad aduentum Christi, mirifica opera et sincera testimonia per uetus Testamentum fortiter asserit, et ab incarnatione uerbi usque ad finem mundi suauitatem Euangelii exponit. A fine ergo usque ad finem fortiter pertingit, quia ubique perfecte agit: finis enim perfectionem significat.

uERS. 3.---Glorificat contubernium, id est, representat generositatem illius, scilicet Patris, qui est ei ceternus et coomnipotens, uel partim de temporali natiuitate, partim de eterna potest legi. Habet contubernium Dei. Id est, humanitatem, in qua habitat Deus, qui est sapientia Patris. uel glorificat generositatem illius, id est Dei Patris, id est, eiusdem essentie  est cum Patre ab eterno genita, nata in tempore de matre.

uERS. 4.---Doctrix enim est discipline. De plenitudine eius omnes accepimus: per quem gratia et ueritas facta est, id est reuelata. Deum nemo uidit unquam, sed Filius, qui est in sinu Patris, ipse enarrauit .

uERS. 7.---Et labores huius. Nihil enim desidiosum in operibus eius. Quecunque sunt uera, quecunque pudica, quecunque iusta, agit, et agenda suis committit. Sobrietatem enim et sapientiam.  Qui temperans est, etc., usque ad et dedit illam Iacob puero suo.

uERS. 11.---Admirabilis. Partus uirginis omnibus  fuit admirandus, quia in resurrectionem et ruinam multorum exstitit, qui stat in signum populorum, super quem continebunt reges os suum, ipsum gentes deprecabuntur.

uERS. 16.---Intrans in domum.  Post predicationem, post operis laborem, quibus auditoribus sancti solatium prebent, ad se redeuntes diuine contemplationi uacant, ubi superne dulcedinis quietem inueniunt.  Corporales delicie, etc., usque ad unde Dauid: Gustate et uidete quoniam suauis , etc.  Qui aperit os mutum, etc., usque ad iustitia autem quod distributor et iudex meritorum sit.

uERS. 19.---Puer autem, etc.  Salomon in pueritia postulauerat a Deo sapientiam, et ut recte  iudicaret populum, et discerneret inter bonum et malum: factus est ergo sapientissimus, et uidetur sortitus animam bonam, qui habuit cor sapiens et intelligens. Sed quomodo conuenit ei quod dicitur:

uERS. 20.---ueni ad corpus incoinquinatum, etc., cum mulierem alienigenam amauerit, et idola edificauerit? uidetur ergo magis conuenire populo sanctorum qui in baptismo regeneratus est, et fide Saluatoris imbutus, pueritiam indolis sue bone, et simplicis innocentie perceperit, et cunctis studiis certauerit peruenire ad culmen uirtutum: unde sequitur: Et cum essem magis bonus, etc. Pater non iudicat quemquam, sed omne iudicium dedit Filio. Huius membra facti sunt imitantes eum.



CAPUT IX.


uERS. 7.---Tu autem elegisti, etc.  Dauid, quia uir, etc., usque ad uirtus et sapientia Dei, et imago Dei inuisibilis.

uERS. 13.---Quis enim hominum. Admiratur excellentiam Dei. Quasi: O altitudo diuitiarum sapientie et scientie Dei!  Et, Quis nouit sensum Domini, aut quis consiliarius eius fuit? 

uERS. 17.---Sensum autem. Nemo scit que fiunt in corde hominis nisi spiritus hominis, et nemo nouit que sunt Dei nisi Spiritus Dei. Spiritus autem omnia scrutatur, etiam profunda Dei qui illuminat corda sanctorum.



CAPUT X.

 uERS. 1.---Hec illum, qui primus.  Bonitate Dei primus homo creatus, in paradiso locatus, cunctis animantibus prelatus: per transgressionem mandati, in miseriis huius seculi deiectus est; et per Dei sapientiam, id est Christum, reparatus, magnum pietatis diuine indicium est.

uERS. 3.---Iniustus in ira. Ut Cain, qui fratrem non iuste peremit, cuius piaculi uindicta in diluuio soluta est, et generatio Cain deleta: sed Dei sapientia Ne, de stirpe Seth, ad reparationem orbis cum filiis suis in arca seruauit.

uERS. 5.---Hec et in consensu superbie, etc.  Diabolus per superbiam, etc., usque ad humilitas Christi adunauit.

uERS. 6.---Hec iustum, etc. Hinc Petrus ait:  Ciuitatem Sodomorum et Gomorrheorum in cinerem redigens euersione damnauit; exemplum eorum qui impie acturi sunt ponens, et iustum Lot oppressum a nefandorum iniuriis, ac luxuriosa conuersatione eripuit , etc. Uxor Lot retro respiciens, in statuam salis conuersa est, ne qui per gratiam Dei ad uitam uocati sumus, ueterem hominem respiciamus, media uia remanentes. In statuam salis uersa alios salit, unde: Mementote uxoris Lot , ne scilicet tanquam fatui negligamus, sed prudenter caueamus.

uERS. 8.---Sapientiam enim, etc. Hec autem, etc. Iacob fugiens Esau fratrem suum uenit ad Laban auunculum suum, et in itinere per somnium uidit scalam erectam, et angelos Dei ascendentes et  descendentes, et ipsum Dominum innixum scale dicentem sibi: Ego sum Deus Abraham patris tui, et Deus Isaac; terram in qua dormis dabo tibi, et semini tuo . ueniens autem in Mesopotamiam Liam et Rachel duxit, pro quibus oues Laban diu pauit. Qui eum mercede sua fraudulenter priuare uoluit. Sed per sapientiam Dei priuatus est Laban, et Iacob ditatus, cum multis opibus rediit. Mystice uero hec ad martyres pertinent, quos Christi misericordia a persecutoribus liberauit, confortans eos gratia Spiritus sancti et spe future mercedis; et tandem uictis hostibus, ad regnum celorum perduxit, ad laudem et gloriam nominis sui.

uERS. 13.---Hec uenditum iustum, etc.   Mystice Sapientia Dei martyres de persecutionibus eripuit, et exaltauit in regno celesti. Unde cum Christo uenturi sunt iudices hostium suorum.

uERS. 15.---Hec populum iustum.  Mystice. Liberat Deus electos suos a persecutoribus, etc., usque ad ad premia regni, ubi perpetuo decantant laudes liberatori suo.

uERS. 21.---Quoniam sapientia, etc. Sine sapientia Dei nec humana mens aliquid digne cogitare, nec os proferre potest: ab ipso ergo et sapientia et eloquentia petenda est.



CAPUT XI.

uERS. 1.---Dixerit opera, etc.  Populus Christianus per desertum huius mundi prophetiam  sequitur, ut perueniat ad patriam regni celestis; unde Petrus: Habemus propheticum sermonem, cui bene facitis attendentes quasi lucerne lucenti in caliginoso loco , etc.

uERS. 4.---De petra altissima, etc. Petra autem erat Christus, qui uirga crucis percussus, que erat in manibus, id est in scripturis prophetarum, fudit aquam uiuam.

uERS. 5.---Per que enim penas, etc.  Memoratis beneficiis, etc., usque ad siue ergo patiantur, siue non, gloria est eis.

uERS. 10.---Cum enim tentati.  Isrelitas peccantes dignis plagis corripuit Deus, et penitentes consolatus est, Aegyptios et Chananeos tanquam misericordia indignos exterminauit. Tormenta, etc.  A Pharaone, ubicunque scilicet essent. uel, non tam hi quos Isrelite recenti clade per singulas ciuitates peremerunt, puniti sunt; sed et omnes Chananei audientes uictoriam populi Dei; unde Raab dicit: Irruit in nos terror uester , etc. Mystice autem, Iudei, qui incarnationem Filii Dei, et predicationem despiciebant, ubique terrarum uagi, et pro fugi uariis cladibus affliguntur. Gentiles uero ad fidem conuersi, et suscipientes paternam correctionem a Dei misericordia non recedunt: ut qui fuerant in capite, sint in cauda, et e conuerso.

uERS. 13.---Duplex, etc. Preteritorum malorum recordatio non minuitur, et presentium tempestas augetur. Unde nec habent spem remedii, quia penitentiam simulantes, non student emendationi;  unde: Cum occideret eos, querebant eum, et dilexerunt eum , etc.

uERS. 15.---Non similiter iustis, etc. Quia non similiter peccant. Septies enim cadit iustus, et resurgit: impius autem, cum in profundum uenerit malorum, contemnit.

uERS. 16.---Quod quidam errantes, etc.  Dignum fuit, etc., usque ad tota enim intentio est eorum genus humanum persequi, et cruciare id omnibus modis.

uERS. 21.---Sed omnia in mensura, etc.  Quia omnia secundum ueritatem, etc., usque ad quando illuminabuntur abscondita tenebrarum, et reuelabuntur consilia cordium.

 uERS. 23.---Momentum statere, etc. Simile dicit Isaias: Ecce gentes sicut stilla situle, et quasi momentum statere repulate sunt ; uult enim intelligi, quod mens, et ratio, et sensus Domini, per quem omnia facta sunt, et sine quo factum est nichil, ille sit de quo dicitur: uerbo Domini celi firmati sunt , etc. Omnes gentes que non cognouerunt creatorem suum, ad comparationem Dei quasi stilla situle sunt, et quasi momentum statere quod leuiter declinatur, et sicut gutta roris antelucani , que primo aspectusolis siccatur. uel sicut situle stilla, si fluit a portante despicitur, uel negligitur: ita gentium multitudo celesti splendori, supernis mysteriis, et angelorum multitudini comparata, pro nichilo ducitur.

 uERS. 25.---Diligis enim, etc. Bonus opifex, et opus suum diligit et regit: et si homo aliquando peccat, sustinet in multa patientia, et per penitentiam in melius conuertit. Unde: Solem suum facit oriri super bonos et malos, et pluit super iustos et iniustos ; impenitentes autem iusto iudicio damnantur: Iustus enim Dominus, et iustitias dilexit .



CAPUT XII.

O Quam bonus et suauis, etc. Per eos quos reples, uel per alios quos uolueris; unde: Ille arguet mundum de peccato, et de iustitia, et de iudicio .

uERS. 3.---Illos enim antiquos inhabitatores.  Historialiter dicit, etc., usque ad uirtutes adiuuante  Spiritu sancto, utiles fructus afferent.

uERS. 12.---Quis enim dicet, etc.  Manifesta ratione ostendit, quod non est contradicendum Creatori, si creaturam suam secundum propriam disponit uoluntatem: quia in uoluntate eius uniuersa sunt posita, et non est qui possit resistere ei. Iustus est in omnibus uiis suis ; unde sequitur, Cum ergo sis iustus , etc.

uERS. 16.---uirtus enim, etc. Quia iudicium Dei, siue in correctione electorum, siue in damnatione malorum, summe equitatis perfectio est: et ideo per bonitatem suam diu differendo suspendit iudicium, ut plures habeat, quibus reddat beneficium. Quando enim creatura se erigit contra Creatorem iusta punitur uindicta, ut se inferiorem cognoscat.  Possunt hec ad passionem Christi referri, quem Pater pro nobis in mortem tradidit, et eum, qui non nouerat peccatum, pro nobis peccatum fecit: qui nisi indebitam mortem susciperet, non nos a debita morte liberaret. Pater ergo iustus iustum puniens, iuste omnia disponit. Omnipotens Deus cum summa tranquillitate iudicat omnia: humani tamen affectus et membra, ei tropica locutione ascribuntur, ut secundum capacitatem nostram conformentur eloquia diuina. Leguntur enim in Scripturis: oculi Domini, aures, manus, os, pedes, ira, furor, et huiusmodi, cum simplex natura nunquam recipiat uarietatem, nec uera unitas diuisionem. Multiplicia uero et diuersa unus et idem operatur: Unde: Mutabis eos, et  mutabuntur: tu autem ipse es, et anni tui , etc. Et alibi: Ego sum Deus, et non mutor . Et alibi: Apud quem non est transmutatio , etc. Docuisti autem populum tuum: per mirifica opera Dei instruuntur fideles, ne complicentur iniquis; sed studeant se incontaminatos seruare confitendo, et sperando in Domino, et non negligant penitentie tempus.

uERS. 15.---Cum ergo, etc. Unde: Multa flagella peccatoris, sperantem autem in Domino misericordia circumdabit . Magna distantia est inter iudicium electorum et reproborum. Illos Dominus corripit, ut emendet; hi superbie et perfidie penas luunt, ut contra dominatorem omnium se repugnare non posse cognoscant. Felix iudex qui pietatem et bonitatem  sui iudicis semper inspicit. Iudicium enim sine misericordia illi qui non fecit misericordiam. .

uERS. 23.---Insensate, etc., ut qui nolebant Creatorem agnoscere et honorare, digne traditi in reprobum sensum, facerent, ea, que non conueniunt, contumeliis afficientes corpora sua in semetipsis: Quia commutauerunt ueritatem Dei in mendacium, et seruierunt creature potius quam Creatori .

uERS. 26.---Qui autem ludibriis, etc. Id est, qui a Deo flagellati non sunt correcti, condignam damnationem experti sunt: ad hoc corripit Deus, ut emendet. Qui autem ingratus et impatiens murmurat, de temporali tormento ducitur ad eternum.

uERS. 27.---In his enim, etc.  Gentilitas  dum idolis seruiebat, etc., usque ad incorrectis eternam penam infligit.



CAPUT XIII.

uERS. 1.---Scientia. Timor scilicet et reuerentia. Unde: Ecce timor Domini, ipse est sapientia, et recedere a malo intelligentia. Recedit enim a malo, qui recedit a cultura idolorum: Deum timet, qui mandata eius custodit: quia Initium sapientie timor Domini. Intellectus bonus omnibus facientibus eum . De his operibus, scilicet hominis, potuerunt cognoscere bonum artificem, qui proprie est, quia immutabilis, et semper idem, semper in se manens, regit omnia. uanissima ergo uanitas hominum, qui pro Creatore creaturas uenerantur. Neque  operibus. Alii ignem colebant, quem uulcanum uocabant; alii etherem uel erem, quem Iouem et Iunonem dicebant; alii nimiam aquam, id est Neptunum; alii gyrum stellarum, qui diuersis figuris animalium, positiones et cursum distribuebant astrorum; alii solem, quem Phebum uocabant; alii lunam, id est, Dianam.  Dupliciter peccant, etc., usque ad in quibus cupiditas hominis damnatur.

uERS. 6.---Sed tamen, etc. Hinc Paulus ait: Reuelatur enim ira Dei de celo super omnem impietatem eorum, qui ueritatem Dei in iniustitia detinent; quia quod nolum est Dei, manifestum est in illis , etc. Notitia Dei ex mundi fabrica percipitur. Ut enim Deus inuisibilis ex inuisibilibus cognosceretur,  opus ab eo factum est, quod opificem manifestaret, ut Deus omnium intelligeretur, qui hoc fecit, quod non possunt alii. Sed cum cognouissent, non sicut Deum glorificauerunt, sed euanuerunt in cogitationibus suis 

uERS. 10.---Infelices, etc. Qui scilicet Deos honorant, ut aurum oculis hauriant, et nitorem leuigati marmoris uel eboris, aut insignes gemmis et coloribus uestes: et quanto ornatiora sunt templa, et pulchriora simulacra, tanto plus maiestatis habent, uel habere dicuntur. Religio ergo est, uel creditur, quod cupiditas humana miratur.

uERS. 11.---Aut si quis artifex.  Insultat sapientia his, etc., usque ad Quorum Deus uenter est, et gloria in confusione eorum .



CAPUT XIu.


uERS. 1.---Iterum alius nauigare, etc. Hec quoque contra idololatriam dicuntur. Maxima enim uecordia est, ut homo ad imaginem Dei editus, rationabilem ab ipso habens animum, quo excogitauit quomodo transiret fluctus, nauem fabricans secundum artis sue peritiam, non honoret illum qui hanc sibi dedit scientiam, et inuocet idolum, quod simili arte et maiori uanitate formauit. Cum enim maior sit qui fecit quam quod fit, facturam suam adorare insanire est. A Deo nauigandi cursus petendus, a quo nauigii preparatio. Heretici autem, qui uana fingunt simulacra errorum, ideo in fluctibus seculi pereunt, quia nauem Ecclesie reliquerunt,  et gubernatorem Deum.

uERS. 3.---Quoniam dedisti. Isrelitas per mare Rubrum sicco uestigio traduxit Dei potentia, et Iordanis aquas diuisit, ut terrorem incuteret gentibus exterminandis, fidelibus quoque inter seculi fluctus et persecutiones, preparat semitam fidei et constantie, ut transeant illesi, nec est humani solatii opus, ubi Deus ostendit mirabiles effectus uirtutis sue.

uERS. 5.---Sed ut non essent, etc. Creator dedit scientiam creature sue, qua sibi in presenti consuleret, ut eius uoluntati deseruiret. Unde Ne arcam facere iussit, in qua ipse et progenies eius saluaretur, et cetera animantia ad restaurationem orbis reseruarentur, cum genus humanum pro iniquitate sua  diluuio deleretur; unde Petrus: In qua pauci, id est octo anime salue facte sunt per aquam: quod et nos nunc similis forme saluos fecit baptisma , etc. Arca de lignis leuigatis constructa, Ecclesiam significat, que fit de collectione fidelium, artificio predicatorum. Pauci, id est, octo anime salue facte sunt per aquam mundo pereunte: quia ad comparationem reproborum paruus numerus est electorum. Pauci enim sunt qui uiam uite inueniunt. Aqua diluuii extra positos occidit, quia hereticum licet habentem baptismi sacramentum, ipse aque demergunt ad inferos, que arcam leuauerunt ad celos. Octonarius quoque significat Ecclesiam, quod in sacramento Dominice resurrectionis percipit lauacrum  baptismi. Ut sicut ipse resurrexit a mortuis per gloriam Patris, ita et nos in nouitate uite ambulemus aqua regenerationis abluti. Hinc Ieremias: Stultus factus est omnis homo a scientia sua, confusus est factor in sculptili: quia mendax conflator eius, nec est spiritus in eis. uana enim sunt opera, et digna risu, et in tempore uisitationis peribunt .

uERS. 8.---Et qui fecit illud. Simulacrum et cultura falsorum deorum. Diabolus enim inde punietur, quod sibi diuinum honorem usurpat; et homo, qui pro Creatore creaturam honorat. Lignum uero sepe hominem significat. Benedictus ergo homo, qui ueritatem dicit et facit. Hereticus autem, qui figmenta sua colit, maledictus est, et perditioni deditus, et opus, id est, doctrina eius.

 uERS. 11.---Propter hoc. Non est ignoscendum idolis, uel eorum inhabitatoribus, id est, demonibus, quia homines ad imaginem Dei factos ab ipso retrabunt, et in erroris muscipula subuertunt. Heretici quoque, qui homines seducunt, districtum non euadent iudicium.

uERS. 12.---Initium. Pessimum enim genus est fornicationis, quo anima recedit a Deo, et fornicatur cum idolis, uel diuini dogmatis ueritatem relinquit, et sequitur falsitatem heretice prauitatis, uel opinionis. Hinc Paulus auaritiam idolorum seruitutem appellat. Unde constat, omnem malam concupiscentiam fornicationem uocari, qua anima relicta superiori lege inferiorum uoluptate, turpi naturarum quasi mercede, prostrata uel prostituta corrumpitur.

 uERS. 13.---Non enim, etc. Disperdat Dominus uniuersa labia dolosa, et omnes qui loquuntur mendacium . Hinc Ieremias: Dii, qui celos et terram non fecerunt, pereant de terra , etc.; . Propter hominum stultitiam, etc., usque ad diuinos honores parentibus detulerunt, deferrique iusserunt.

uERS. 21.---Incommunicabile nomen. Incommunicabile Dei scilicet omnipotentis nomen; qui solus est incomprehensibilis, insensibili et fragili materie uel imagini ascripserunt.

uERS. 23.---Aut enim filios suos. Sicut in sacris Saturni, cui propter odium Iouis, sine respectu pietatis  paruulos suos immolabant, et Bellone ipsi sacerdotes proprio sanguine sacrificabant. Unde Quintilianus: Istud, inquit, si cogit Deus iratus est: et si iratus est, non acceptat sacrificia uestra. Aut obscura sacrificia. Sicut in sacris Isidis Aegyptie, et Cereris Eleusine faciebant. Nam sicut ibi Osiris planctu matris inquiritur, ita hic ad incestum patrui Plutonis matrimonium, rapta Proserpina. Quam quia facibus ex Aetna accensis, quesisse Ceres in Sicilia dicitur, ideo sacra eius ardentium tedarum iactatione celebrabantur. Similiter in sacris Liberi patris insaniunt, et magne matris, ubi ad exemplum deorum  ludunt. Quia per libidinem et immunditiam diis suis placere putabant.

 uERS. 25.---Omnia commista. Omnia enim confusa erant: ibi nulla ratio, nulla religio uera. Quanto quis sceleratior erat, tanto magis deo suo placere putabat.

uERS. 27.---Infandorum enim. Nulla maior dementia, quam Deum uiuum deserere, et mortuis deseruire. Cum enim mens se a creatore suo auertit, omnibus implicatur sceleribus. Initium enim omnis peccati, superbia est . Finis. Consummatio et plenitudo. Qui enim pro Deo colunt idolum, omnia reputantur in eis in peccatum.

uERS. 28.---Aut enim dum letantur. Quia dum iurant, nomen Dei polluunt, qui ait: Non assumes nomen Dei tui in uanum, et per nomen deorum externorum ne iuretis ; sed cum Deum illudere  se estimant, in eternam mortem semetipsos precipitant. Heretici autem errorum suorum simulacra colentes, perditionis sue causa fiunt, quorum et doctrina falsa, uita iniusta, letitia insana, mors nefanda: quia cum iniuste iurant in idolo, nec sperant in Deo suo, ideo meritorum suorum recipient uindictam. Unde sequitur: Non enim iurantium est uirtus.



CAPUT Xu.

uERS. 1.---Tu autem, etc.  Iusto enim iudicio damnati sero penitentes agnoscunt, quod antea credere noluerunt; unde: Cognoscetur Dominus iudicia faciens, in operibus manuum suarum comprehensus est peccator ; unde Ioannes: Qui habet spem in eo, sanctificat sicut et ille sanctus est:  et omnis qui in eo manet, non peccat .

uERS. 3.---Nosse enim te, etc. Perceptio est incorruptionis, et in futuro contemplationis; unde: Hec est enim uita eterna, ut cognoscant te uerum Deum , etc.

uERS. 4.---Non enim in errorem. Ex persona fidelium loquitur, qui Dei gratia muniti, non miscuere se gentilium iniquitati uel idololatrie: quia sine fructu iustitie est labor iste, et mortem meretur eternam.

uERS. 6.---Malorum amatores, etc. Similes illis fiant, qui faciunt ea, et omnes qui confidunt in eis . Inuentores quoque falsorum dogmatum, et cultores digni sunt morte. Disperdet enim Deus uirum qui hec fecerit, id est magistrum et  discipulum eius. Reprobauit superius lignea, lapidea, uel erea idola, nunc etiam fictilia damnat. Iuste enim retributum est eis; ut qui de terra facti sunt, quia meliorem sui partem, id est animam, ad imaginem Dei creatam ad notandum Deum uiuum, sequi nolebant; uiliorem sui partem, id est, corpus terrenum imitando, luteum adorarent Deum, et sine boni operis fructu terre insensibili, de qua sumpti sunt insensati, inutiles redderentur. Mystice autem heretici et schismatici, qui ueritatem Dei in iniustitia detinent, et mendacium pro ueritate in doctrine sue simulacris colunt, licet eloquentia aut ficta uirtute pallient, fragilia tamen et lutea sunt, que fingunt.

 uERS. 10.---Cinis est cor eorum, et feda cogitatio eorum, et uita ceno sordidior; quia ignorant factorem suum, et euanescunt in cogitationibus suis. Sensum autem sanctorum patrum spernunt, et errores nouos quasi ludos uanos propter fauorem humanum et terrenum lucrum fingunt; errantes, scilicet et in errorem mittentes, ut inexcusabiles sint: cum iudicabit Deus occulta cordium, et reddet unicuique secundum opera sua.

uERS. 13.---Hic enim scit, etc. Nullam excusationem habent heretici; quia scienter peccant, dum fidem sanam et rectam doctrinam nolunt imitari: magis terrenum sensum et fragilem quam spiritualem sequentes.

uERS. 17.---Melior est. Quia melior est homo  idolis secundum rationem creationis; quia uiuit et intelligit, illa autem nunquam. Sed quia magis sequitur uanitatem erroris, quam ueritatis scientiam, cum in honore sit, non intelligit: et comparatur iumentis insipientibus .

uERS. 18.---Insensata. Quasi: nec discretionem habebant. In ueritate enim uiuentia meliora sunt mortuis, sensibilia insensibilibus, rationalia irrationalibus. Sed dignum fuit, ut qui ignorabant Creatorem, in creaturis distinctionem non scirent. Qui enim laudem et benedictionem Dei in se habere negligit, in discretione animalium seipsum errare ostendit.



CAPUT XuI.

 uERS. 2.---Pro quibus, etc.  Populus Isrel in deserto carnes concupiuit, etc., usque ad ideo eis cruciandi iuste traditi sunt.

uERS. 6.---Sed non in perpetuum.  Non enim serpens eneus, etc., usque ad quia mortuus per humanitatem, quasi eneus est per Diuinitatem.

uERS. 9.---Illos enim, etc. Probantur electi per afflictionem, et monentur ut peccata caueant, et bona faciant. Reprobi disperguntur, quia non corriguntur. Ideo idololatras parua animalia interimunt. Isrelitas uero Dei cultores serpentes exterminare non possunt; quia nouit Dominus pios de tentatione eripere: iniquos uero in die iudicii reseruare cruciandos.

uERS. 12.---Sed tuus, Domine, sermo. Id est,  Filius, per quem omnia, cuius potestas ubique, qui omnia quecunque uoluit fecit; ipse curat corpora, ipse a spiritualibus bestiis animas saluat.

uERS. 14.---Homo autem occidit.  Homo per malitiam, etc., usque ad liber est ab omni crimine.

uERS. 16.---Negantes enim nosse, etc.  Diuersis plagis afflicti sunt Aegyptii, etc., usque ad quia ad Creatoris uoluntatem omnia consentiunt.

uERS. 18.---Quodam enim tempore.  Sicut in Genesi legitur: Pluit Dominus super Sodomam et Gomorrham ignem et sulphur, ut disperderet impios: et in Exodo, grandinem pariter et ignem. In libro Numerorum: Misit ignitos serpentes contra  murmurantes, ut cognoscant impii quod omnis creatura parata est ulcisci iniuriam Creatoris.

uERS. 20.---Pro quibus, etc.  In deserto datum est manna filiis Isrel, etc., usque ad Multa flagella peccatoris, sperantem autem in Domino misericordia circumdabit .

uERS. 24.---Creatura enim, etc.  Confundantur hic peccatores: qui cum cetere creature factori suo deseruiant, ipsi repugnant. Unde creaturarum omnium concordia flagellantur: et si non penituerint, perpetuo cruciabuntur; bonis autem uera bona preparantur.

uERS. 25.---Propter hoc, etc.  Pluit Deus manna de celo, etc., usque ad tanquam preuaricator legis in eternum peribit.

 uERS. 28.---Ut notum omnibus, etc.  Iste cibus historialiter pascebat, etc., usque ad ad ortum uero solis, id est, Christi dicamus: uerbum caro factum est, et habitauit in nobis.



CAPUT XuII.

uERS. 1.---Magna enim.  Mystice. Omnes persecutores Ecclesie Christi, scelerum suorum tenebras patiuntur, nec unquam securi esse possunt, quos uexant rectores tenebrarum harum usque ad exteriores tenebras, ubi erit fletus et stridor dentium; unde: Omnis qui male agit, odit lucem , etc. Hinc Paulus: Eratis aliquando tenebre, nunc autem lux in Domino , etc.

uERS. 4.---Neque enim. Semper enim tenebras  comitatur horror: et quanto minus discernit quis, que circa se sunt, tanto magis metuit, undique aduersa pauitans. Sic Aegyptii triduo maximas tenebras patiebantur, quas nec sol, nec stelle poterant illuminare, et unicunque iacebant, nimio terrore pauebant; quod autem dicit. Tristes personas eos terruisse, potuit fieri, ut demones aliqua phantasmata ingererent, qui eos ad augmentum penarum exterrerent. Persecutores quoque fidei et uertitatis, circumdant tenebre peccatorum, quia ignorant solem iustitie, nec predicatores illustrant eos fulgore doctrine. Hos etiam sonitus descendens, id est comminatio celestis perturbat, et persone tristes, id est demones, quandoque torturi terrificant; nec tamen agunt fructuose penitentiam: sed desperantes thesaurizant  sibi iram in die iudicii.

uERS. 6.---Timore plenus. Quia undique penas formidabant. Quanto enim sunt grauiores dolores, tanto maiores timentur horrores.

Et magice artis, etc.  Cum Magi in Aegypto, etc., usque ad et antiquum serpentem cum angelis suis seuum patienter inimicum.

uERS. 9.---Et erem, etc.  Nimietatem timoris notat, quem imminentibus penis redarguente conscientia patiuntur, cum autem semper timida nequitia, pauoris sui dat indicium, supplicio condemnata est.

uERS. 11.---Proditio, etc. Timor scilicet prodit infirmitatem superbientis, qui uana spe auxiliorum  se extollit cogitando, cum posse se sperat, quod efficere non potest uel possit: et dum uirtus minor est, ualetudo rerum quas extrinsecus patitur, maiorem putat esse potentiam, hoc in persecutoribus fidelium frequenter euenit, qui se potentes estimant, cum sanctos cruciant, potentia eorum uicti, mentis angustia contristati cognoscunt se non posse quod cupiebant et maiorem esse fortitudinem Dei, qui sic uincit in militibus suis.

uERS. 13.---Illi autem, etc.  Aegyptii scilicet horrore tenebrarum circumdati, etc., usque ad tanquam periculosum formidabant.

uERS. 19.---Omnis enim orbis. Quasi: impii erant in tenebris, sed ubicunque habitabant filii Isrel, lux erat.

 uERS. 20.---Imago tenebrarum. Grauiores sunt tenebre spirituales corporalibus: quia ducunt homines ad exteriores tenebras, ubi erit fletus et stridor dentium, quas Aegyptie tenebre figurant. Sicut enim corpora ibi nullo bono operi utilia: ita et hic anime simul et corpora eterno carcere damnantur; ubi nec ratio, nec locus, nec tempus est operandi.



CAPUT XuIII.

uERS. 1.---Santis autem tuis.  Isrelite in Aegypto, etc., usque ad in prosperis et in aduersis protegit.

uERS. 4.---Digni quidem, etc.  Merito Aegyptii tenebrarum penam patiebantur, etc., usque ad cuius mysterii ratio in antiquis patribus figurata, et  in aduentu Christi completa est.

uERS. 9.---Absconse enim sacrificabant.  Populus Isrel in Aegypto iussu Domini Pascha celebrauit, etc., usque ad sed in abscondito cordis semper Domino sacrificant, unde: Sacrificium Deo spiritus contribulatus . Et alibi: In me sunt, Deus, uota tua , etc.  Memorat Deum percussisse primogenita Aegypti, ubi nec sicut prius simulauerunt Aegyptii, sed palam cogebant exire populum Dei dicentes: Omnes moriemur .

uERS. 15.---Omnipotens sermo tuus. Filius de quo dicitur: In principio erat uerbum , etc., hic brachium et dextera nominatur: propter effectiuam diuine uirtutis potentiam, hic tunc per angeli  ministerium iudicia sua fecit in primogenitis Aegyptiorum, qui postmodum sanctificauit sibi primogenitos Hebreos. Nunc quoque per aquam baptismi saluat multitudinem credentium, et interficit multitudinem spiritualium hostium.

uERS. 19.---uisiones.  Hoc diuine bonitatis est, que peccantes castigat ut abstineant, et penitentiam agant. Si autem patientia Dei abutuntur, sine excusatione in eternum punientur.

uERS. 20.---Tetigit autem tunc et iustos.  Memorat, etc., usque ad per quos interitum possimus euadere.

uERS. 24.---In ueste enim poderis.  Byssum terre deputant Hebrei, etc., usque ad in figura pontificali,  Christum futurum prenoscebat, sed quia uiderat carne indutum, non Deum sed hominem purum credidit; unde: Si cognouissent, nunquam Dominum glorie crucifixissent .



CAPUT XIX.

Impiis autem, etc. Inimicis populi Dei: uindicta usque ad consummationem superuenit, quia nec uitam nec mores correxerunt, fictis enim argumentis simulabant penitentiam, et ideo non meruerunt indulgentiam. Unde Pharao cum plagis afflictus, populum Dei se dimissurum promitteret, paululum respirans ad domesticam crudelitatem reuersus est, donec in mari Rubro fluctibus submersus est. Persecutores enim Christiani nominis si perstiterint in malitia  sua, sentient in pena quantum ualeat Dei iustitia.

uERS. 8.---uidentes tua mirabilia. Sic nos oportet liberatori nostro exsultantes gratias agere dicentes: Benedic, anima mea, Dominum . Unde Apostolus: Sine intermissione orate, in omnibus gratias agite .

uERS. 10.---Produxit terra. Nota quod inimicis Dei terra produxit muscas, et fluuius ranas; cultoribus autem Dei terra dedit fructum, et mare  carnis alimentum. Dignum est enim, ut fidelibus suis per opera sua nutrimentum, diuina procuret prouidentia. Inimicis uero condignum tormentum per subditam sibi creaturam inferat.

Iuste enim patiebantur.  Qui antiquos Dei seruos, etc., usque ad uiam ueritatis non agnoscit, et ostium quod Christus est, non inuenit.

uERS. 17.---In se elementa. Sicut in organo diuersi soni ad concordiam melodie temperamento consentiunt, ita discrepantia elementa seruato iure nature ad Creatoris uoluntatem flectuntur: non enim creaturam sibi condidit contrariam, sed per omnia uoluntati sue consentaneam. Unde estimari, etc.  Homines enim et iumenta, etc., usque ad ut appareret quod elementa mundi non sue tantum conditioni,  sed Creatoris deseruirent uoluntati.

uERS. 20.---In omnibus enim magnificasti. Misericors et miserator Dominus semper adest fidelibus suis, quos semper protegit et regit: quos aliquando in martyrio purgat. Unde: uasa figuli probat fornax, et homines iustos tentatio tribulationis . Multe enim tribulationes iustorum, et de omnibus his liberauit eos Dominus.





LIBER ECCLESIASTICUS. *



CAPUT PRIMUM.


uERS. 1.---Omnis sapientia, etc.  Incipit ab eterna Dei sapientia, que Christus est, qui cum Patre est semper ante secula, secundum illud: In principio erat uerbum, et uerbum erat apud Deum . A Domino Deo est. Quia Christus fons uite, lux uera, de Patre nascitur, et omnia per ipsum facta sunt, et sine ipso factum est nichil . Quisquis hac sapientia caret, in tenebris ambulat, et nescit quo uadat. Sapientia enim huius mundi stultitia est apud Deum; et prudentia carnis, mors .

uERS. 2.---Arenam maris et pluuie guttas. . Corporalia spiritualibus comparat, ut ex difficillimis, quod omnino impossibile est, estimetur.  Si enim hec que in certo numero et mensura, et pondere condita sunt, nemo potest dinumerare; quanto minus sapientiam Dei sine initio et sine fine inenarrabilem inestimabilem poterit inuestigare?

uERS. 4.---Prior omnium creata est. Creata secundum humanitatem in consilio Dei patris, scilicet pro salute humani generis predestinata est incarnari. Notandum autem quod propter unitatem persone aliquando Christus dicitur genitus, aliquando creatus.

uERS. 5.---Fons sapientie. Origo omnis sapientie a uerbo Dei procedit, quod Deus ex Deo semper cum Patre manet in celis; sed ingressus mundum per dispensationem humanitatis dedit mandata salutis, unde, uerba uite eterne habes .

uERS. 6.---Radix sapientie. Ostendit neminem  posse profunditatem Dei penetrare, uel magnituditudinem bonitatis eius et misericordie. Unde ad liberationem et illuminationem humani generis homo fieri dignatus est, unde: Generationem eius quis enarrabit ?

uERS. 9.---Ipse creauit illam. Unigeniti scilicet aduentum, per uerbum sibi ceternum cum Spiritu sancto dispensauit: quomodo per uirginis partum ad salutem mundi ueniret, et creaturas repararet, et hominem ad agnitionem et dilectionem sui reuocaret, dans illi donum Spiritus sancti, ut eius munere soluetur in eternum.

uERS. 11.---Timor Domini gloria, etc. Beatus uir qui timet Dominum, in mandatis eius cupit nimis. Gloria et diuitie in domo eius , etc. Timor  Domini. Due species sunt timoris. De altera dicitur, Timor [non est in caritate] anime in caritate, , etc. Qui hunc habent propter metum gehenne peccare desinunt, et uitam corrigunt: hic introducit caritatem, sed et foras mittitur. Qui enim sic timet, nondum amat nec desiderat bona, sed cauet mala; sed tamen se corrigit, et bona desiderare incipit. De altera scriptum est, Timor Domini sanctus permanet in seculum seculi . Timet enim unusquisque ne amittat bona, et Dei presentiam, que in eternum frui desiderat, de quo dicitur:

uERS. 12.---Timor Domini delectabit cor. Hic suauitatem tribuit internam, et in futuro uitam eternam.

uERS. 14.---Dilectio,  Charitas Dei uera  est sapientia, etc., usque ad ipsa in futuro remuneratio erit; unde: Adimplebis me letitia cum uultu tuo, delectationes in dextera tua , etc.

uERS. 17.---Timor Domini. Sine timore Dei, et obseruatione mandatorum eius, nulla religio est; unde: Si quis putat se religiosum esse, non refrenans linguam suam, sed seducens cor suum, huius uana est religio .

uERS. 19.---Timenti Dominum. Qui scilicet timore Dei in fide et doctrina et operatione regulam iustitie seruat.

uERS. 23.---Et uidit.  In conspectu eius sunt omnia, unicuique conseruat dignam retributionem.

uERS. 25.---Rami. Per sapientiam, diuinam habet  homo scientiam uitandi malum, et intellectum faciendi bonum, utrumque enim in auditore operatur in fine; unde: Qui audit me, non confundetur, et qui operantur in me, non peccabunt. Qui elucidant me, uitam eternam habebunt . Initium sapientie, timor Domini. Intellectus bonus omnibus facientibus eum .

uERS. 26.---In thesauris. In legis meditatione utrumque declaratur, quomodo scilicet uitanda sunt mala, et quomodo discenda spiritualis sapientia, et exercenda bona opera, in quibus est religio uera. Sapientie intellectus. Que prohibet peccata, et carnalia desideria; unde: Non amat pestilens eum qui se corrigit, nec ad sapientes graditur .

uERS. 27.---Timor, etc. Quia per penitentiam  mundat a preteritis peccatis, uel prohibet a committendis. Quia qui per timorem Dei sese non corrigit, in peccati uoraginem cadit.

uERS. 30.---Bonus sensus. Unde in Prouerbiis, Labia sapientium custodiunt eos . Et alibi: Astutus omnia agit cum consilio: qui autem fatuus est aperuit stultitiam . Sapientis ergo hominis est uerba tenere, et omnia modeste peragere. Enarrabunt sensum. Aequanimiter, non mala pro malis, sed bona pro bonis tribuens.

uERS. 33.---Fili, concupiscens sapientiam. Qualiter ad sapientiam peruenias, ipsa sapientia monstrat, quia sine conseruatione iustitie, nemo peruenit ad culmen sapientie, unde Iacobus: Quis sapiens, inquit, et disciplinatus inter uos? ostendat  conuersationem bonam in mansuetudine sapientie .

uERS. 34.---Sapientia enim et disciplina. . Sicut sepe dictum est, Timor Domini sapientie et discipline custodia est , cui conuenit fides recta, et morum temperantia, quia sine fide impossibile est placere Deo, et bonorum uita semper tranquilla est; unde in Mattheo: Discite a me, quia mitis sum et humilis corde, et inuenietis requiem animabus uestris . Qui enim uere timet Deum, non potest esse sine fide, et operibus bonis, que replent hominem uirtutibus, et Deo acceptabilem faciunt. Unde: Homini bono in conspectu suo dedit Deus sapientiam et scientiam et letitiam. Peccatori  autem dedit afflictionem et curam superfluam .

uERS. 36.---Duplici corde. uir duplex animo, inconstans est in omnibus uiis suis, qui scilicet uult gaudere cum seculo et regnare cum Christo.

uERS. 37.---Hypocrita.. Aliud corde gestans, et aliud opere monstrans. Unde: Attendite a falsis prophetis, qui ueniunt ad uos in uestimentis ouium .

uERS. 38.---Attende in illis, etc. Manifestum est, quod qui sequitur hereticos, anime sue acquirit damnationem, quia in iudicio reuelabuntur occulta cordium, et reddetur unicuique secundum opera sua, Disperdet enim Deus omnes qui loquuntur mendacium . Qui abominatur uirum sanguinum  et dolosum; unde: Attendite a fermento Phariseorum, quod est hypocrisis. Et alibi: ueniet Dominus serui illius, et diuidet eum; partemque eius ponet cum hypocritis, ibi erit fletus et stridor dentium .



CAPUT II.

uERS. 1.---Fili, accedens, etc. Demonstrauit quid sit uitandum, nunc demonstrat quid sit agendum, dicens: Fili, accedens ad seruitutem Dei sta in iustitia et timore. Qui enim uult ab illecebris mundi se abstinere, et in Christo pie uiuere, persecutionem patitur. Dum enim accingi diuino seruitio preparat, bellum diaboli contra se excitat, et dum alia uitia subdit, aliis reluctatur, et diuina dispensatione agitur, ut superet et superetur, ne extollatur. Sed  quia humilitas et patientia illi necessaria est, sequitur, Deprime cor tuum, et sustine, etc.

uERS. 4.---Patientiam habe. Quasi: In patientia uestra possidebitis animas uestras , quia scilicet radix et custos omnium uirtutum patientia est. Sciendum autem est, quod patientia tribus modis exercetur. A Deo enim flagellamur, sed cauendum est ne murmuremus; a proximo persecutiones, et damna, et contumelias sustinemus, et cauendum est ne mala pro malis retribuamus; ab aduersario tentamur, sed prospiciendum est ne ad delectationem peccati uel consensum flectamur, uel pro his presentia queramus, sed futura exspectemus.

uERS. 6.---Crede Deo et recuperabit te.   Credere oportet afflictum, et dirigere gressus operum in Dei conspectum, et sperare in illum; unde: Reuela Domino uiam tuam, et spera in eo, et ipse faciet. . Hinc Ieremias ait: Beatus qui confidit in Domino, et erit Deus fiducia eius , etc.

uERS. 7.---Metuentes Dominum, etc. Beneplacitum est Domino super timentes eum, et in eis qui sperant super misericordia eius . Qui enim ueraciter metuit, patienter sustinet miserationem eius: Qui autem dereliquerint Deum, confundentur et in terra scribentur .

uERS. 8.---Qui timetis Dominum, credite illi. Hortatur timentes Dominum ut credant illi, qui ad certam mercedem perueniant; unde: Iustus enim ex  fide uiuit ; unde: Confide, fili, remittuntur tibi peccata tua . Et alibi: Fides tua te saluum fecit .

uERS. 9.---Qui timetis Dominum, sperate in illum. Tria commendat timentibus Deum: credere, sperare, diligere; quia fide, spe et caritate uere colitur Deus, et ad contemplationem peruenitur, que est beatitudo eterna.

uERS. 11.---Respicite, etc.  Hic quoque tria dicit, etc., usque ad quia sacrificium Deo spiritus contribulatus , etc. Et, Prope est Deus omnibus inuocantibus se in ueritate .

uERS. 14.---ue duplici corde, etc. Admonuit, ne quis duplici corde accederet ad Deum; nunc autem dicit, ue duplici corde et labiis scelestis. Qui enim  praua cogitat, et loquitur, et prauis insistit operibus, nisi penituerit, in eternum peribit. Duabus uiis terram ingredientis qui facit mala, et sperat bona; uel, qui carnis sectatur opera, et spiritus sanctificationem se arbitratur perficere in timore; uel, quod Dei est opere exhibet, et quod mundi est, cogitatione querit. Tales uero inconstantes sunt in omnibus uiis suis, quia facile in aduersis terrentur, et prosperis irretiuntur.

uERS. 15.---Dissolutis corde, etc.  Adhuc docet errorem cauere, etc., usque ad his, qui non acquiescunt ueritati, credunt autem iniquitati, ira et indignatio, etc.

uERS. 17.---Inspicere, etc. Licet omni tempore inspiciat omnia Deus, tunc tamen inspicere dicitur,  cum probare uel improbare aliquid dignoscitur.

uERS. 18.---Qui timent Dominum, non erunt incredibiles, etc. Alternando de amore et dilectione Dei agit, quia timor Domini sanctus, permanens in seculum seculi , et omnis qui diligit, ex Deo natus est, et cognoscit Deum . Qui uero timet Deum, et diligit, et credit Scripturis, seruat operando precepta Dei, et semper meditando querit que beneplacita sunt illi, replebitur ergo sapientia et caritate Dei. Finis enim precepti caritas, et qui diligit proximum, legem impleuit.

uERS. 20.---Qui timent Dominum preparabunt, etc. Felix anima, que quotidie mundat cor suum ut suscipiat habitatorem Deum, cuius possessor nullo eget bono, quia omnium bonorum auctorem in se  habet. Et quia ad hoc necessaria est mandatorum custodia, et boni operis patientia, qua peruenitur ad agnitionem ueritatis, sequitur: Qui timent Dominum custodiunt mandata illius, etc. Iustus in primis accusator est sui. Sicut enim humilitati premium, sic superbie restat supplicium; unde Ioannes: Si dixerimus quoniam peccatum non habemus, ipsi nos seducimus . Qui uere sapiens est, uerus iustitie cultor est, quia sapientia dictat iustitie normam.



CAPUT III.

uERS. 2.---Iudicium patris. Dei, ex quo omnis paternitas in celo et in terra. Quia ex ipsa sunt omnia. Qui diligit ea, que fecit, et ut in eo maneant,  quo facta sunt, cuius iudicium, qui audierit, et precepta eius fecerit, saluus erit: cuius mandatum est, ut etiam patri temporali, et matri reuerentia exhibeatur; unde: Honora patrem tuum , etc.; unde sequitur: Qui honorat patrem suum. Cui Deum honorem constituit, non debet a filiis inhonorari: quia Deus iudicio suo exquiret qualiter preceptum suum seruetur.

uERS. 4.---Qui diligit. Qui scilicet mandata seruat, et abstinet a peccatis, et tamen pro excessoribus orare non desinit, quia scit misericordem iudicem omni tempore preces exaudire.

uERS. 6.---In filiis.  In sobole uel in discipulis, etc., usque ad honorare parentes primum mandatum est in promissione.

 uERS. 9.---In opere et sermone, non in uulua scilicet unde ostenditur, et spiritualis pater maxime dignus honore; unde Paulus: Per Euangelium ego uos genui . Et alibi: Qui bene presunt presbyteri, duplici honore digni habeantur, maxime qui laborant in doctrina et uerbo .

uERS. 11.---Benedictio patris, etc.  Benedixerunt patriarche filiis, etc., usque ad illusores seuissime laniauerunt.

uERS. 15.---Eleemosyna. Scilicet que peccatum delet. Hostia enim que pro peccato, peccatum uocatur. Qui autem parentibus, uel ceteris pauperibus miseretur, iustitie premium recipiet a peccatis absolutus. Beati misericordes, quoniam , etc. Et alibi: Feneratur Domino, qui miseretur pauperis.  . Hinc Daniel ad Nabuchodonosor: Consilium meum, o rex, placeat tibi: peccata tua eleemosynis redime, et iniquitates tuas misericordiis pauperum , si forsitan ignoscat Deus delictis tuis. Hinc Dominus ait: Date eleemosynam, et omnia munda sunt uobis .

uERS. 19.---Fili in mansuetudine. Mansuetudo et humilitas gratiam, superbia et furor pariunt ruinam; unde: Discite a me, quia mitis sum et humilis corde , etc. Et alibi: Qui se exaltat, humiliabitur , etc.

uERS. 21.---Quanto magnus es, etc.  Docuit superius mansuetudinem, etc., usque ad sufficit homini ea pie cogitare, et opere implere, que precepit Deus.

 uERS. 24.---In superuacuis rebus, etc.  Id est, ne scruteris superuacue, etc., usque ad disputantes in errores incidunt, et a ueritate recedunt.

uERS. 27.---Cor durum. Quia secundum duritiam tuam thesaurizas tibi iram in die iudicii .

uERS. 28.---Cor ingrediens. Quod non curat, nec studet uitare, et quod ea diligit, que ducunt ad interitum, ut hereses et profane nouitates; unde sequitur: Cor ingrediens duas uias, non habebit successus, etc.



CAPUT Iu.

uERS. 1.---Fili, eleemosynam pauperis, etc.  Quantum eleemosyna ualet, etc., usque ad qui ex corde corripit uerbis, uel factis.

 uERS. 3.---Cor inopis, etc. Non est eleemosyna differenda, cum adsit tribuendi facultas; unde: Ne dicas amico tuo: uade et reuertere, cum cito possis dare . Et alibi: Qui despicit proximum, peccat: qui miseretur pauperis, beatus erit . Eleemosyna autem facienda est, non ex necessitate, Hilarem enim datorem diligit Deus . Et alibi: uidua paupercula plus omnibus misit in gazophylacium, quia non quantitatem muneris pensat Deus, sed deuotionem cordis.

uERS. 5.---Ab inope ne auertas, etc. Non per iram exasperandus est pauper, sed blanda locutione placandus, Ira enim uiri iustitiam Dei non operatur . Et, Qui obturat aurem ad clamorem pauperis, clamabit, et non exaudiet Dominus .  Qui enim potest tribuere, debet: quia munus absconditum exstinguit iras, et donum in sinu indignationem maximam. Qui autem non potest, sermo bonus est ei super datum optimum. Qui autem habuerit substantiam mundi: et uiderit fratrem suum necesse habentem, et clauserit uiscera sua ab eo, quomodo caritas Dei manet in eo?  Fides enim si non habeat opera, mortua est. Non ergo diligamus lingua et uerbo, sed opere et ueritate.

uERS. 7.---Congregationi pauperum. In his commendatur mansuetudo et humilitas, quia mansuetudo neminem spernit, humilitas se omnibus subiicit. Decet autem Christianum equalibus et inferioribus affabilem esse et mitem, senioribus humilem; unde: Domine, non est exaltatum cor meum, neque  elati sunt oculi mei .

uERS. 9.---Libera, etc.  Sicut largitionem in pauperes eleemosynam esse dixit, sic liberationem inique oppressi misericordiam esse ostendit; unde, Erue illos qui ducuntur ad mortem.

uERS. 10.---In iudicando.  Nullam eleemosyne speciem, etc., usque ad ita et uidue uiri solatium.

uERS. 13.---Et qui uigilauerint, etc. Beatus homo qui audit me, et uigilat ante fores meas quotidie, et obseruat ad postes ostii mei . Per fores autem potes Scripturas et eorum doctores intelligit.

uERS. 15.---Qui seruiunt, etc. Qui diligit eum, qui  genuit, diliget eum qui natus est ex Deo, et quem diligit Pater, diligit Filius, unde: Qui diligit me, diligetur a Patre meo, et eum diligam. Sed quia probatio dilectionis exhibitio est operis, sequitur: Qui audit illam, iudicabit gentes. Unde: Cum sederit Filius hominis in sede maiestatis sue, sedebitis et uos super sedes duodecim iudicantes duodecim tribus Isrel .

uERS. 19.---Timorem et metum, etc. Sapientia inhabitans dirigit opera, in uariis tentationibus preparat exercendo et probando ad future uite gaudia, quod hac sententia confirmatur: Timorem et metum et probationem, etc. Quia tribulatio patientiam operatur, et patientia probationem, probatio uero spem,  quod non confundit, quia caritas Dei diffusa est in sanctis per Spiritum sanctum.

uERS. 23.---Fili, conserua tempus, etc. Supra commendauit sapientie donum, nunc ostendit ipsius factum. Quicunque enim seruat precepta sapientie, cautus est in temporum mutatione, nec deserit uiam iustitie in tempore persecutionis et angustie. Ideo sapientia exhortatur filios, ut conseruent tempus, quia tempus omni rei sub celo: et tempus est belli, et tempus pacis.

uERS. 28.---Non abscondas sapientiam tuam, etc.  Non est abscondenda sapientia his, qui audire uolunt. Qui enim abscondit frumentum, maledicetur in populis, benedictio autem super caput uendentium; unde: Negotia, dum uenio .

 uERS. 30.---Non contradicas. Obediendum est maioribus, si ueritati concordant et iustitie, nec aliter, sed pro recta fide, et uera religione, in quibus est anime salus, decertandum est; unde: Si oculus tuus scandalizat te, erue eum et proiice abs te . Et, Si quis uult uenire post me, abneget , etc.

uERS. 34.---Noli citatus esse in lingua tua.  Mors et uita, etc., usque ad scriptum est: Non in sermone regnum Dei, sed in uirtute .

uERS. 35.---Noli esse sicut leo. In Ecclesia sunt heretici quasi leones, qui per lingue uolubilitatem seducunt corda innocentium, et per insolentiam morum conturbant mansuetudinem simplicium.



CAPUT u.

 uERS. 11.---Non uentiles te, etc.  Leuitatem reprehendit, etc., usque ad duplicitas doctrine eorum, in qua modo uera, modo falsa proferunt, peccatores esse ostendit.

uERS. 13.---Esto mansuetus. Bonum est mansuete audire, et suscipere uerbum ueritatis, et modeste ac prudenter proferre; unde: Sit omnis homo uelox ad audiendum, tardus ad loquendum et tardus ad iram. . Et paulo post: In mansuetudine suscipite insitum uerbum, quod potest saluare animas uestras  In Prouerbiis quoque dicitur: uidisti hominem uelocem ad loquendum? stultitia magis speranda est, quam correctio illius .



CAPUT uI.

 uERS. 1.---Nolite fieri, etc.  uim uere caritatis ostendit, etc., usque ad allidetur uirtus ipsius.

uERS. 4.---Nequam. Bone uoluntatis succedit boni operis fructus, et malitiose menti nichil prosperitatis. Si enim desit caritas, frustra operam uirtuti impendis; unde: Qui in uno offendit, omnium reus est . Et, ei qui non habet, et hoc quod habet, auferetur ab eo .

uERS. 6.---Multi pacifici, etc. Cum omnibus pax est habenda, quantam permittit nostra fragilitas, sed non cum multis consilium, quia scriptum est: Misericordes uocantur, uirum autem fidelem quis inueniet? 

 uERS. 7.---Si possides amicum, etc.  Per diuersas species falsos amicos exprimens, tandem ad uerum peruenit amicum: quia multi amicos se esse profitentur in prosperis, et inimici apparent in aduersis. Unde: Si humiliauerit se contra te, etc.

uERS. 13.---Attende.  Id est, discretionem habe, etc., usque ad: Rogo autem uos, fratres, ut obseruetis eos qui dissensiones et offendicula faciunt .

uERS. 14.---Amicus fortis. Amicus amoris consors, cui sic animum tuum applica ut ex duobus unum fiat, cui te tanquam tibi committas, a quo nichil timeas: et nichil inhonestum petas. Non est enim amicitia uectigalis, sed plena decoris; unde: uos amici mei estis, si feceritis que ego precipio  uobis , etc. Dedit nobis Dominus formam amicitie quam sequamur, ut faciamus amici uoluntatem, aperiamus ei secreta, et ipse nobis; unde: uos autem dixi amicos, quia omnia que audiui a Patre meo, nota feci uobis .

uERS. 16.---Amicus fidelis. Secundum Deum scilicet. Hic ad medicamentum uite eterne et immortalitatis necessaria, cum amico tractat: unde Cicero dicit amicitiam nonnisi inter bonos esse posse, et libera debet esse amicitia, et ad omnem felicitatem procliuis.

uERS. 17.---Qui timet Dominum.  Plena et perfecta amicitie gratia, etc., usque ad ut de hoc mundo credas te quotidie migraturum.

uERS. 27.---In omni animo tuo.  Corde, non  corpore accedendum est ad sapientiam, etc., usque ad perceptio ueritatis; unde: Hec est autem uita eterna ut cognoscant te solum uerum Deum , etc.

uERS. 33.---Fili, si attenderis. Monet sapientia, ut in diuina lege assidue meditemur. Primum hortatur ut discamus; post, ut animam ad hoc applicemus, tandem, ut inclinemus; demum, ut diligentiam ad audiendum adhibeamus. Sic enim sapientia sapientem esse promittit. Necesse est enim, ut qui uere sapientie, que Christus est, agnitionem desiderat, primum catholicis magistris se humiliter subdat, et omnes affectus anime sue discipline eorum. Dehinc intentionem cordis ab omni prauo desiderio auertens ad audiendum uerbum Dei adhibeat diligenter, caueatque  ut meditationem legis non pro terrenarum rerum mercede, uel laudis humane, sed pro ipsius boni amore impendat, ut uere sapientie fructum percipiat.

uERS. 35.---In multitudine. Quasi: Ne sis sapiens tibi ipsi. Ne confidas proprio ingenio, hereticos superbie fastus maxime supplantauit.

uERS. 38.---Cogitatum habe in preceptis.  Merito illi datur, etc., usque ad et assidue legem meditatur et opere exsequitur.



CAPUT uII.

Non metes ea in septuplum.  Perfectam ultionem, etc., usque ad Assumit septem alios spiritus nequiores se .

 uERS. 4.---Neque a rege cathedram honoris. Non potest exercere opus iusti regiminis, qui sententiam neglexit uere pietatis; unde: Reges gentium dominantur eorum, uos autem non sic, sed qui maior est in uobis, fiat sicut minor .

uERS. 5.---Quoniam agnitor. Nulla presumptio perniciosior, quam de propria iustitia, aut scientia superbire; unde: Non est homo super terram, qui faciat bonum, et non peccet . Et alibi: uidisti hominem sapientem sibi uideri, et magis illo spem habet stultus .

uERS. 6.---Noli querere fieri iudex, nisi ualeas. Debet quisque proprias uirtutes perpendere, et pro quantitate uirium curam aliorum suscipere: ne dum delectatur loco glorie, fiat subditis auctor ruine; et  qui grauatur pondere suarum, uelit fieri iudex alienarum culparum.

uERS. 7.---Non pecces in multitudinem. Qui ratione pollet, et liberi arbitrii potestate preualet, subditorum insolentia non peccet, sed constanter resistat aliene nequitie: nec se putet impune peccare, si plurimorum acquiescit uoluntati; unde: Non solum autem qui ea faciunt, sed qui consentiunt facienti , etc.

uERS. 13.---Noli amare mendacium. Omne mendacium malum; et proximis inferre scandalum perniciosum est. Multo magis ergo amico fraudem moliri, crimen imponere: quoniam testis mendax peribit; unde in Prouerbiis: Sicut noxius, qui mittit sagittas in mortem, sic qui fraudulenter nocet amico  .

uERS. 15.---Noli uerbosus esse. Quasi. Noli sensum tuum docere, audi sapientiam seniorum. Tutius est enim audire, quam loqui; unde: Sit omnis homo uelox ad audiendum, tardus autem ad loquendum, et tardus ad iram .

Non oderis laboriosa opera. Peccanti homini scientia data est, ut labore manuum quereret sibi uictum; unde: In sudore uultus tui uesceris pane , etc.

uERS. 19.---Quoniam uindicta carnis, etc. Quia caro peccatorum, que luxuria defluit, igne inferni et uermibus cruciabitur, ubi uermis non moritur, et ignis non exstinguitur: in uerme putredo gehenne, in igne ardor signatur. uel uermis, est sera scelerum  penitentia, que in tormentis conscientiam peccatorum mordere non cessat, ut ignis sit pena extrinsecus seuiens, uermis autem dolor interius accusans.

uERS. 20.---Noli preuaricari in amicum pecuniam.  Multi perierunt pro auaritia, etc., usque ad: qui odit munera, uiuet .

uERS. 21.---Gratia enim uerecundie. Oculus non uidit, nec auris audiuit, nec in cor hominis ascendit, que preparauit Deus diligentibus se. Potest per hanc mulierem sapientia intelligi, que alibi pretiosa margarita dicitur, quam spiritualis negotiator inueniens uendit omnia, et emit eam. Unde: uiue uitam cum muliere quam dilexisti; quasi, sapientiam  sequere, et scientiam Scripturarum, et quasi coniugem tibi copula.

uERS. 22.---Non ledas seruum. Qualiter serui nutriendi sunt, aperte monstratur, affectu, scilicet, filiorum pro iure nature; et disciplinandi pro mentis instabilitate; unde in sequentibus, Cibaria et uirga et onus asino; panis et disciplina et opus seruo.

uERS. 23.---Neque inopem derelinquas illum. Oppressum uiolentia seruitutis. Siue enim serui, siue liberi, omnes in Christo unum sumus .

uERS. 26.---Filie, etc. Sicut bonos seruos affectu filiorum habendos, sic ancillas, quasi filias habendas esse docet, sed cum disciplina: unde, Lacta filium, et pauentem te faciet: lude cum eo, et contristabit te. Non arrideas illi, ne doleas, et in nouissimo  obstupescant dentes tui .

uERS. 28.---Mulier. Coniugalem commendat pudicitiam, remouens omnem detestabilem copulam. Mystice autem admonet ut catholicam fidem in uera religione, quam primum post baptismi perceptionem sortiti sumus, firmiter tenentes, hereticorum perfidiam abiiciamus.

uERS. 32.---Dilige, etc.  Timorem Dei et amorem, etc., usque ad quia caritas operit multitudinem peccatorum.

uERS. 35.---Datum brachiorum. Superius pro his que offeruntur ministris Dei promisit peccatorum purgationem: nunc autem pro eleemosynis ueniam et benedictionis gratiam, quia sicut aqua exstinguit ignem, ita eleemosyna exstinguit peccata.

 uERS 37.---Et mortuo. Ad eleemosynam pertinet sepultura mortuorum, multo magis ergo consolatio uiuorum: unde Paulus docet gaudere cum gaudentibus, flere cum flentibus. Probatio dilectionis exhibitio est operis: unde, Qui habuerit substantiam huius mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo? 



CAPUT uIII.

uERS. 1.---Non litiges cum homine potente.  Superbo. Unde, Non respondeas stulto iuxta stultitiam suam, ne efficiaris ei similis : quia inter superbos semper iurgia sunt, seruum autem Domini non oportet litigare.

 uERS. 2.---Locuplete. Qui auaritie estibus anhelat. Inde enim oriuntur inuidie, contentiones, et huiusmodi, Radix enim omnium malorum est cupiditas .

uERS. 13.---Non incendas carbones.  Unde Apostolus: Si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis .

uERS. 15.---Noli fenerari.  Unde: Bibe aquam de cisterna tua, et fluenta putei tui habeto solus.

uERS. 17.---Non iudices contra iudicem. Quasi esto subiectus prepositis et iudicibus, qui secundum Deum iudicant.



CAPUT IX.


Non zeles mulierem, etc.  Docet pudicitiam, etc., usque ad non consentit heretice prauitati.

uERS. 3.---Mulierem multiuolam. Hereticorum Synagogam, que per diuersos errores uolitat.

uERS. 4.---Cum saltatrice ne assiduus sis. Hereticorum turba, que per diuersos errores dissilit, ut quem eloquentie sue amatorem conspexerit ad se trahat quasi meretrix; unde: Irretiuit eum multis sermonibus, et blanditiis labiorum traxit eum , etc.

uERS. 5.---uirginem ne conspicias. Auerte oculos tuos, ne uideant uanitatem: ne libeat uidere que non licet concupiscere. Mystice autem non debemus decorem eloquentie heretice amare, nec simulatas  uirtutes attendere.

uERS. 7.---In uicis ciuitatis, etc. Idem sub alia figura. uici enim ciuitatis, hereticorum conuenticula sunt: que se a ciuitate separant, de qua dicitur: Gloriosa dicta sunt de te, ciuitas Dei .

uERS. 14.---Ne derelinquas amicum. Maior est fiducia ex parte rei cognite, quam ignote. Doctrinam quoque sanctorum Patrum non debemus declinare et nouellos doctores audire.

uERS. 15.---uinum nouum, etc. Nouus doctor studere debet, ut sanam doctrinam et operationem firmiter percipiat: et postea sibi et aliis proficiat.

uERS. 25.---Linguosus. Hereticus, qui semper contentiosus, et ideo odibilis Deo et hominibus.



CAPUT X.


uERS. 1.---Iudex sapiens, etc.  Factus est principatus super humerum eius. Unde: ue terre cuius rex puer est , diabolus, scilicet qui semper diligit nouitates, et principes cuius primo mane comedunt, id est, ante diem mortis, dicentes: Manducemus et bibamus, cras enim moriemur .

uERS. 5.---Super faciem scribe.  Lingua mea calamus scribe, uelociter scribentis, quia uice sua mittit ad predicandum.

uERS. 8.---Regnum a gente.  Hoc fere omnes etc., usque ad: auferetur a uobis regnum Dei, et dabitur genti facienti fructum eius .

 uERS. 9.---Auaro. Post mutationem regni agit de auaritia, pro qua uis regiminis maxime negligitur: Radix enim omnium malorum cupiditas . Auaritiam autem superbia comitatur, unde, Precipe diuitibus non altum sapere .

uERS. 12.---Et rex hodie est. Potestas et diuitie non possunt prolongare uitam. Positus est terminus qui preteriri non potest. Iucunditas carnis conuertetur in putredinem et fetores, et tandem in uermes. Mystice autem homo, qui in peccatis uiuit et non resipiscit, morietur eterna morte: et diabolum serpentem antiquum et bestias eius, id est, demones non euadet.

uERS. 14.---Initium superbie. Non est enim maior  apostasia quam creaturam a Creatore recedere, que merito ascribitur superbie. Superbia enim est si creatura uelit equari Creatori. Hec et diabolo et homini fuit initium perditionis: unde, Quoniam initium omnis peccati est superbia. Quamuis alibi dicatur: Radix omnium malorum cupiditas . Non est cupiditas sine superbia, nemo enim superbus nisi cupidus et econuerso. De superbia nascuntur hereses, schismata, detractiones, inuidia, uerbositas, iactantia, contentiones et huiusmodi, que ex cupiditate procedunt. Gulosos uero, intemperantes, ebriosos, fornicarios et huiusmodi cupiditas facit, que sine superbia esse non possunt. Caueamus ergo cupiditatem et superbiam, non duo mala, sed unum a quo omnia trahunt initium.

 uERS. 19.---Terras.  Quando Ierusalem per Romanos, etc., usque ad deleta est posteritas eorum, et gloria martyrum exaltata est; unde: Custodit Dominus omnes diligentes se, et omnes peccatores disperdet .

uERS. 22.---Non est creata.  uitia non sunt creata, etc., usque ad surgit iracundia, quam uirtutis superat constantia.

uERS. 23.---Semen hominum honorabitur. Doctores sancti in honore sunt apud bonos, maxime qui timent Dominum: unde, Qui bene presunt presbyteri, duplici honore digni habeantur , etc.

uERS. 25.---Gloria diuitum, etc. uere gloria est timere Deum. Qui eum timet, iustitiam seruat in omnibus: unde, Nolite in personarum acceptione Iesu  fidem habere .

uERS. 27.---Magnus est iudex. Licet potestas terrena magna sit, timentem Dominum precellere non ualet: timentibus enim Deum, nichil deest, Diuites autem eguerunt et esurierunt , etc.

uERS. 28.---Seruo sensato. Hoc ad litteram sepe euenit, ut ignobilis genere nobilitatis scientia et fide, nobilibus preferatur: unde, Seruus sapiens dominabitur filiis stultis . Mystice autem seruus ecclesiasticus, qui deuote seruat religionem Christianam, preponitur Synagoge; unde, Maior seruiet minori. Et, Iacob dilexi, Esau autem odio habui .

uERS. 30.---Melior est. Quasi dicat: Melius est, ut studeas semper in bono opere laborare, unde  reddatur tibi merces iustitie, quam ut consumas dies tuos in uanitate, et egeas illo pane, qui de celo descendit. Qui in timore Dei, et obseruantia religionis, statuet gloriam suam: unde, Qui gloriatur, in Domino glorietur .



CAPUT XI.

uERS. 1, 2.---Sapientia humiliati exaltabit caput. Sequitur: Non laudes uirum, etc. Quasi: Ne iuxta speciem corporis estimes qualitatem mentis: unde, Non respicias uultum eius nec altitudinem stature eius, quoniam abieci eum, nec iuxta intuitum hominis iudico . Homo enim uidet ea que patent. Dominus autem intuetur cor. In honoribus  mundanis non est superbiendum, quia transit mundus et concupiscentia eius.

uERS. 5.---Multi tyranni.  Diuina dispensatione fit, etc., usque ad benedictionem patriarcharum hereditauit.

uERS. 8.---Priusquam audias. Qui prius respondet quam audiat, id est, qui doctor esse desiderat antequam discat; uel, aliorum causas iudicare, priusquam dignoscat: stultum se esse demonstrat.

uERS. 10.---Fili, ne in multis, etc. Quasi diceret: De superfluis ne sis curiosus, et peccantium prauitati non consentias. Non solum enim qui faciunt mala, sed qui consentiunt facientibus digni sunt morte. Fili, ne in multis, etc. Multi sunt actus hereticorum, qui unitatem fidei, et tramitem ueritatis  non custodiunt, et laborem unum in libris componendis expendunt. Rhetorica et dialectica arte copiosi: nec immunes sunt a dilecto, quia meditatio eorum est in dolo. Unde Ecclesiasticus: Fili, ne facias multos libros, quibus non est finis. Omnes autem libri diuine Scripture  unus liber sunt: unde, In capite libri scriptum est de me , etc. Fili, ne in multis, terrenis lucris, uel quibuslibet negotiis, quia pluribus intentus minor est ad singula sensus. Suscepta cura regiminis impar inuenitur quisque ad singula, dum diuiditur ad multa: nec sua damna considerat, dum aliena pertractat.

uERS. 11.---Est homo laborans. Christiana opera designat, in quibus pauperes spiritu abundant omnibus  bonis, et egent qui laborant in acquirendis diuitiis: unde, Diuites eguerunt, et esurierunt, etc.

uERS. 18.---Est qui locupletatur, etc.  Thesaurizat, et ignorat, etc., usque ad sed aliis relinquunt qui ueritatem et falsitatem dignoscunt.

uERS. 30.---Ante mortem, etc.  Stultum est laudare, etc., usque ad qui ueniunt in uestimentis ouium, intrinsecus autem sunt lupi rapaces.

uERS. 32.---Sicut enim eructant, etc.  Similitudinem sagaciorum animalium, etc., usque ad in caueam erroris et laqueum deceptionis precipitent.



CAPUT XII.

uERS. 3.---Non est enim, etc. Grauissimum peccatum est nolle penitere, nec peccata eleemosynis  redimere, sed peccata peccatis addere: unde, Super tribus sceleribus Damasci, et super quatuor non conuertam eam . Dubiam et dolosam doctrinam, quam in expositione diuine Scripture expendunt.

uERS. 5.---Da bono, etc. Simile in Tobia legitur: Panem tuum et uinum super sepulturam iusti constitue, et noli ex eo manducare et bibere cum peccatoribus . Id est pro eo quod peccatores sunt, noli communicare; sicut qui nutriunt histriones, cum esuriant Christi pauperes. Qui autem dat indigenti peccatori, non quia peccator est sed quia homo est, non peccatorem sed iustum nutrit: quia culpam non diligit, sed naturam. Si peccatorem et impium hereticum  intelligit dum in errore sunt, non est communicandum cum illis: unde, Nolite sanctum dare canibus .

uERS. 8.---Non agnoscetur in bonis amicus. Facilius amicus et inimicus in aduersitate probantur, quia multi amici mense, qui non permanent in die necessitatis. uerus igitur erat amicus qui dicebat: Quis infirmatur, et ego non infirmor? 

uERS. 10.---Non credas inimico. Historice de falsis amicis agit, a quibus cauere debemus. Mystice uero hereticos notat, qui non uere sunt amici, quorum doctrina plena est rubigine erroris, et nequitie: quorum sermo serpit ut cancer, quamuis fideles et catholicos se fingunt. Non ergo eis obsentiamus, nec potestatem tribuamus, quam significat  dextera: ne a loco nostro, id est, statu recte fidei nos deiiciant. Nituntur enim cathedram nostram, id est doctrinam, malitiose subuertere.

Quis medebitur. Heretico qui officium doctoris gerit, et dicit se medicum animarum: Si enim sal infatuatum fuerit, ad nichilum ualet ultra, nisi ut mittatur foras .

uERS. 15.---In labiis suis. His sententiis notat eos, qui in corde loquuntur et insidiantur ut interficiant innocentem: qui cum aliquem deceperint, mouent caput, plaudunt manu, et letantur cum male fecerint.



CAPUT XIII.

uERS. 1.---Qui tetigerit picem inquinabitur.   Per similitudinem ostendit, etc., usque ad ne mala que frequenter aspiciunt, imitari uelint.

uERS. 2.---Pondus super se tollet.  Hec moraliter nos instruunt, ut humilia sequamur, superba fugiamus: Quia Deus superbis resistit, humilibus autem dat gratiam . Mystice autem docet, etc., usque ad quia eterna confusione dignos ostendent, cum in eternum cruciabuntur.

uERS. 11.---Noli esse, etc. Non uirtutem humilitatis abhorret: sed auctoritatem firmam contra expugnatores ueritatis docet tenere, quibus fortiter resistendum.

uERS. 12.---Aduocatus. Modeste agendum est cum potentibus huius seculi, qui frequenter derident innocentium simplicitatem: quibus tamen debitum  honorem conferre debemus, sed non contra Deum, uel contra mandata eius. Unde, Omnes honorate, fraternitatem diligite, Deum timete, regem honorificate .

uERS. 16.---Caue tibi, et attende. Quasi: nichil tutum apud amatores mundi, qui mutabilia sequuntur et cum illis mutantur. Unde: Stultus ut luna mutatur . Possunt in his heretici et falsi Christiani intelligi, quibus non est credendum, quia inconstantes sunt in omnibus uiis suis.

uERS. 18.---Omni uita.  Ceteris refutatis, etc., usque ad quia prope est Dominus omnibus inuocantibus eum in ueritate.

uERS. 19.---Omne animal. Ad superiora respicit,  ut diuitum, scilicet, et potentum societatem declines, et ei coniungaris, qui studio et religione tibi consors est. Hec est enim amicitia firma, quam similitudo uirtutum sociat.

Si communicabit. Rapacitas lupi cum agni innocentia non conuenit, nec auari rabies cum modestia simplicis. Nulla enim communicatio munditie cum immunditia: Sicut enim canis reuertitur ad uomitum, ita qui iterat stultitiam suam . Nulla ergo parilitas superbi diuitis cum humilitate pauperis Christi.

uERS. 25.---Diues commotus. Quod de diuite et paupere increpat, exsequitur: quia multi sunt qui diuitis facta et dicta extollunt: pauci qui doctrinam humilium et uirtutem intelligunt. Arrogantes inueniunt  predicatores, humiles uero contemptores. Unde: Diuitie addunt amicos plurimos, a paupere uero, et hi, quos habuit, separantur .

uERS. 31.---Cor hominis immutat. In iudicio uultus, mentis mutatio deprehenditur: unde, Cor gaudens exhilarat faciem, in merore animi deiicitur spiritus.

uERS. 32.---uestigium cordis boni. Quia multi simulati et ficti: ideo difficile inuenitur in quo cor et facies, id est cogitatio et operatio atque doctrina, in bono conueniant: cum autem hoc inuenies, da gloriam Deo, quia hoc eius donum est.



CAPUT XIu.

uERS. 1.---Beatus uir, etc.  Peccando. Hinc  Iacobus ait: Qui in uerbo non offendit, perfectus est . Illo, scilicet uerbo cuius offensionem humana potest uitare fragilitas.

uERS. 3.---uiro cupido et tenaci. Auaritie pestem describit que excruciat auarum ne consequatur laboris sui fructum, Qui thesaurizat et ignorat cui congregabit ea .

uERS. 5.---Qui sibi nequam. Hec ad litteram mentem auari et inuidi describunt, qui de bonis suis non letantur. Allegorice uero significant philosophos et hereticos qui sine fide Christi congregant diuitias praui dogmatis, que nichil proficiunt eis, imo penam conferunt eternam.

uERS. 7.---Et si bene.  Dixerat nichil esse  nequius, etc., usque ad nunc uero idem repetit.

uERS. 9.---Insatiabilis oculus. Quia sine fructu bonorum consumit uitam, et sterilem animam gehenne ignibus tradit cruciendam.

uERS. 10.---Oculus malus ad mala. Hereticorum oculus semper malis est intentus, et panem celestem, id est intellectum diuine sapientie non meretur, et in Scripture mensa marcescit indigentia.

uERS. 11.---Fili, si habes. Hortatur ut, contempta mundi luxuria, bonorum operum oblationes Deo offeramus: quia breue est spatium uite in quo operari possumus: post mortem enim, que festinat, non est tempus operandi, sed mercedem recipiendi: Unde, Operamini dum dies est: uenit enim nox, quando iam non licet operari.

 uERS. 18.---Omnis caro. Sicut fenum in terra uel folium in arbore nascitur, crescit, uirescit, siccatur et deiicitur, ita caro nostra nascitur ex progenie parentum, crescit infantia et pueritia, florescit in adolescentia, maturescit in iuuentute, arescit in senectute, deiicitur in morte.

uERS. 22.---Beatus uir, etc. Beati immaculati in uia, qui ambulant in lege Domini. Beati qui scrutantur testimonia eius. 

uERS. 25.---Statuet casulam. Id est doctoris officium agens, sane doctrine opera iustitie coniunget, ut auditores uerbo et exemplo instruat.



CAPUT Xu.

uERS. 3.---Aqua sapientie.  gratia Spiritus sancti: unde, Qui biberit aquam quam ego dabo uobis,  fiet in eo fons aque salientis in uitam eternam , id est non cedet persecutioni, uel heretice prauitati.

uERS. 5.---Et in medio Ecclesie. Apostolos, predicatores Euangelii significat, quos Dei sapientia, id est Christus, Ecclesie preposuit.

uERS. 7.---Homines stulti, etc. Pagani, et idololatre et Iudei, qui crucifigunt Filium Dei, sequentes umbram legis, et respuentes ueritatem Euangelii: uel heretici, qui Scripturas peruertunt.

uERS. 8.---Et uiri ueraces. Omnis qui est ex ueritate, audit uocem meam.

uERS. 9.---In ore peccatoris. Hereticorum, qui doctrinam Patrum despiciunt, et simplices decipiunt. Donum largitatis non inuidet Deus alicui, qui  uult omnes homines saluos fieri.

uERS. 12.---Non dicas.  Non sunt mala nostra Deo imputanda, cui non sunt necessaria: Deus intentator malorum est .

uERS. 14.---Constituit hominem ad imaginem et similitudinem suam, et liberum arbitrium dedit ei.

uERS. 16.---Si uolueris. Id est si uolueris implere opera et mandata Dei, habebis consolationem: si contempseris gehenne ardorem.

uERS. 19.---Quoniam multa sapientia.  Nullus potest prescientiam Dei, etc., usque ad nichil faciat homo, nisi quod dignum sit conspectui diuino.

uERS. 21.---Nemini mandauit. Non est auctor Deus peccandi, nec spatium concedit in quo homo  impune peccare possit; semper bona precipit, et mala interdicit. Solummodo placet ei quod bonum est, infidelitas autem et inutilitas displicet, quoniam iustus Deus, et iustitias dilexit. 



CAPUT XuI.

uERS. 5.---Ab uno sensato inhabitabitur patria.  Qui secundum sanam regulam Scripture fide et opere permanet in semita iustitie.

A tribus impiis deseretur. Scilicet qui cogitatione, locutione, opere seipsos sequestrant a societate bonorum.

uERS. 6.---Multa talia uidit oculus. Quanto quis ardentius legem Dei discit, tanto magis illustratur lumine scientie: unde, Qui habet mandata mea et  seruat ea, ille est qui me diligit. Qui autem diligit me, diligetur a Patre meo: et ego diligam eum, et manifestabo ei meipsum .

uERS. 8.---Non exorauerunt pro peccatis.  Antiqui gigantes, desideriis terrenis irretiti, et sarcina peccatorum grauati; uel heretici, qui confidunt in uirtute sua, et in diuitiis dialectice et rhetorice gloriantur.

uERS. 12.---Misericordia enim et ira cum illo.  Diuina censura equalitatem seruat, etc., usque ad: Qui sequitur iustitiam et misericordiam, inueniet uitam et iustitiam et gloriam 

uERS. 16.---Non dicas: A Deo abscondar. Reprehendit eos, qui Deum credunt non curare mortalia: unde Eliphaz, Quid enim nouit Deus? Et quasi per  caliginem iudicat. Nubes latibulum eius, nec nostra considerat . Hinc Paulus ait, uiuus est sermo Dei et efficax, et penetrabilior omni gladio ancipiti, et pertingens usque ad diuisionem anime ac spiritus, compagum quoque ac medullarum, et discretor cogitationum et intentionum cordis .

uERS. 18.---Ecce celum, et celi celorum. Quasi: Si maiora pro uoluntate sua dispensat, et comprehendit: minora eum latere non possunt, ad cuius nutum omnia pauent et contremiscunt; et non est qui possit eius resistere uoluntati.

uERS. 22.---Et opera iustitie. Nemo enuntiare potest altitudinem iustitie eius, nec sustinere iustitie districtionem. A quibusdam; et interrogatio hominum, etc. Idololatris, hereticis, uel falsis catholicis: unde,  Non enim auditores legis iustificantur, sed factores .

uERS. 25.---Et dicam in equitate.  Qui intento corde desiderat, etc., usque ad sed statum sancte Ecclesie aperte manifestat.

uERS. 26.---Distinxit partes illorum. Singularum gentium originem per diuersas partes mundi discreuit, ut queque gens parentis sui uocabulo denominata proprias sedes possideret. Mystice autem diuina sapientia Ecclesiam instituens, per totius orbis partes dilatauit, et in singulis gentibus collocauit: ut in diuersis locis diuersa nomina uindicaret sibi, unde Ioannes in Apocalypsi: Angelo Smyrne Ecclesie scribe , et Pergami et Thyatire et ceteris.

uERS. 29.---Non sis incredibilis uerbo illius. Dixit  superius, quomodo ab initio Deus in scientia et iudicio ordinauit opera sua: nunc interposita sententia auditorem hortatur, ne incredibilis uerbo illius a statu rectitudinis flectatur, et ad narrationem redit, ostendens quomodo clementia Dei genus humanum reparauit sic: Post hec Deus in terram respexit, etc.

uERS. 31.---Denuntiauit, cogitationis arcana: unde, Intellexisti cogitationes meas de longe . Et, Dominus nouit cogitationes hominum .



CAPUT XuII.

uERS. 1.---Deus creauit.  Ut sic uiuat, sapiat, etc., usque ad ita homo caritatem habeat, ut sit bonus et iustus; etc.

 uERS. 2.---Et secundum se uestiuit, etc. Unde: Induite nouum hominem, qui secundum Deum creatus est in iustitia et ueritatis sanctitate .

uERS. 3.---Et dedit illi potestatem. Quia in hoc quoque factus est homo ad imaginem Dei, quo irrationabilibus ratione antecellit, et ea regit et dominatur in eis, et omnium creatorem agnoscit. Sed quia honorem suum non intellexit, comparatus est iumentis insipientibus .

uERS. 5.---Creauit ex ipso. Sicut de latere Ade dormientis formata est Eua, sic de latere Christi in cruce morientis exiuit sanguis et aqua, de quibus formatur Ecclesia.

uERS. 9.---Et legem uite. Naturalem, quam dedit omni homini, ut subiiceretur suo creatori, et bonorum  operum in se honorificentiam custodiret. uel, legem littere, quam ad correctionem morum, et reparationem naturalis legis, scribi uoluit; hoc enim naturalis lex et litteralis insinuat, ut Deum toto corde, tota anima, tota uirtute diligamus: et mandata eius in Dei et proximi dilectione custodiamus.

uERS. 13---Coram illo.  Unde: Nouit Dominus uiam iustorum, et iter impiorum peribit .

uERS. 14.---Rectorem. Angelos, quibus commisit Deus custodiam singularum gentium! Unde, Statuit terminos gentium iuxta numerum angelorum Dei.  uel, doctores quos ad predicandum misit.

uERS. 21.---Conuertere. Ostensa conditione hominis, quomodo scilicet ad imaginem Dei creatus sit,  et ceteris prelatus creaturis: hortatur ut post lapsum peccati reuertatur ad factorem suum, relinquens errorem, quo semetipsum decepit; et deprecetur Deum pro offensionibus suis, et tota mente refugiat ad diuinam misericordiam, spernens idololatriam, et diabolice seruitutis fallaciam. Discat et mandatorum Dei regulam, ut in sorte sanctitatis, qua electus est, permaneat, et in laudibus Altissimi perseueret.

uERS. 27.---Confiteberis uiuens.  In presenti uita, postquam non est tempus operandi, sed premium recipiendi: Unde, Currite dum lucem habetis, ne tenebre uos comprehendant .

uERS. 30.---Quid lucidius sole?  Ostendit mundi machinam transitoriam esse: nec lux corporalis perpetuo eadem manet; quanto minus uana  cogitatio humane fragilitatis.



CAPUT XuIII.

uERS. 1.---Qui uiuit in eternum.  Rerum substantia simul creata est, etc., usque ad magnitudinem uirtutis scire uel enarrare: unde, Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare .

uERS. 5.---Non est minuere.  Nihil de Scripturis sanctis est minuendum, nichil addendum: unde, Si quis apposuerit ad hec, apponet super illum Deus plagas scriptas in libro isto , etc.

uERS. 8.---Centum anni.  Paucitatem dierum nostrorum comparat gutte maris, et calculo  arene: quia ad comparationem eterne felicitatis nimia est breuitas, et miseria maxima: unde, Homo natus de muliere, breui uiuens tempore, repletur multis miseriis .

uERS. 12.---Miseratio hominis. Pauci sunt, qui misereantur proximo: cum misericordia Dei redundat per uniuersum mundum, qui solem suum facit oriri super bonos et malos.

uERS. 14.---Excipiens doctrinam. Hortatur eos qui doctrinam Euangelii accipiunt, ut misericordiam proximis impendant: et festinent diem iudicii misericordie operibus preuenire; unde: Beati misericordes, quoniam ipsi misericordiam consequentur .

uERS. 15.---uerbi mali. Lingua eucaris gratiosum  hominem facit; unde: Qui moderatur sermones suos doctus et prudens est .

uERS. 16.---Nonne ardorem. Segetes defendit ros ab ardore solis: et uerbum bonum largientem a nequitia irascentis; unde: Sermo durus suscitat rixas, lenis mitigat suscitatas .

uERS. 18.---Stultus acriter improperabit.  In ore stulti iurgia, etc., usque ad polluunt uerbo mendaci.

uERS. 19.---Para iustitiam. Ut uideas quid in te Deo placeat uel displaceat, et delicta corrigas.

uERS. 20.---Ante iudicium.  Hec monent ut semper parati simus, nec stulta securitate nobis blandiamur: sed in Dei seruitute laboremus usque ad finem uite.

 uERS. 23.---Ante orationem. Cum stabis ad orandum, dimitte si quid habeas aduersus aliquem.

uERS. 24.---Memento. Unde: Iustus Dominus, et iustitias dilexit: equitatem uidit uultus eius .

uERS. 25.---Paupertatis. Future post hanc uitam, ut facias amicos qui recipiant te in eterna tabernacula.

uERS. 26.---Hec omnia. uer, estas, autumnus, hiems, dies et nox, nunquam omnia requiescunt; et tamen omnia eternitati comparata cito transeunt: et omnia coram oculis Domini certo fine clauduntur. Ipse autem semper idem est, et anni eius non deficient.

uERS. 27.---Homo sapiens. Beatus est homo qui semper est pauidus ut a peccatis suis caueat, et precepta  Domini impleat: Quia initium sapientie timor Domini. Intellectus bonus omnibus facientibus eum .

uERS. 28.---Inuenienti. Id est, cum inuenerit, et agnitionem eius perceperit, ipsa dabit confessionem recte predicationis, et studium bone operationis.

uERS. 29.---Sensati. Quasi astuti agnoscunt sapientiam, et sensati in uerbis opere demonstrant prudentiam.

uERS. 33.---Ne fueris mediocris. Prouocat nos ad opera misericordie. Si enim pigri fuerimus, non modo deerunt nobis solatia temporalia, imo anime nostre bona futura: quando temporalis eleemosyna remunerabitur mercede eterna.



CAPUT XIX.


uERS. 1.---Operarius ebriosus.  Ad superiora respicit ubi ait, Non oblecteris in turbis, quibus scilicet ebrietatis uitium leue esse putatur, cum sit detrimentum bonarum rerum, et multiplicatio scelerum. Modica. uerbum otiosum, risum, comessationes, potationes, et huiusmodi.

uERS. 2.---Et mulieres.  Fornicatio, qua derelicta ueritate fidei, iunguntur demoniis.

uERS. 3.---Iungit fornicariis. Reprehensibiles ostendit; quia relicta uera sapientia stulti facti sunt, et fornicariis se iungunt.

Qui credit, etc. Leuitas animi describitur, que infirma et mutabilis est: unde, Stultus ut luna mutatur. Qui credit. De caritate dicit Apostolus, Omnia  credit, omnia sperat, omnia sustinet . Sed ibi perfectio bone uoluntatis, que semper prompta est ad omne opus bonum. Hic autem Leuitas animi describitur, que statum firmitatis non habet.

uERS. 7.---Ne iteres uerbum durum et nequam.  Id est, post fletum, etc., usque ad facto ne replices pessimo.

uERS. 8.---Amico et inimico. Hortatur ut cautelam et discretionem habeamus: ne amico et inimico, id est catholico et heretico nostra pandamus occulta: quia inimicus, licet blandiatur, decipere tentat.

uERS. 10.---Audisti, etc. Non equaliter stultum et sapientem commouet stultum uerbum. Stultus enim perturbat sensum, ut gemitum doloris exprimat per actum nefandum: sed non conturbat ictum quidquid  acciderit. Sed cauendum est illi, qui de firmitate cordis confidit, ne memoriam retineat uerbi duri.

uERS. 15.---Corripe amicum. Corripere debemus amicos delinquentes cum omni patientia, quia aliquando per ignorantiam, aliquando per negligentiam, aliquando per inobedientiam et contemptum peccant, si forte cum discretione correpti agant penitentiam, et in futuro habeant diligentiam et cautelam: unde, Instruite huiusmodi in spiritu lenitatis .

uERS. 16.---Est qui labitur lingua sua. Magna differentia est inter eum, qui peccat per simplicitatem uel ignorantiam, et eum qui peccat per malitiam. Potest enim fieri, ut quis offendat in uerbo, quod tamen  non putat esse malum; sed magis peccat qui plenus est dolo et nequitia.

uERS. 20.---Minuitur sapientia. Mysteriorum intelligentia, non tamen a mandatorum Dei custodia. Unde sequitur:

uERS. 21.---Melior est, etc. Qui scilicet timore Dei implet quod nouit: unde, Qui enim scit uoluntatem domini et non facit, uapulabit paucis : exiguo enim conceditur misericodia.

uERS. 22.---Est solertia certa, etc. Incipit dare differentiam inter sanctos et hypocritas.  Sic heretici et hypocrite ostendunt uirtutum speciem, sed ueritatem eius non habent: et ut peccandi locum inuenerint, ostendunt quod in corde habebant.

 uERS. 26.---Ex uisu.  Exterioribus indiciis cognoscitur affectus animi, unde: Non est arbor bona, que fructus malos facit , etc. Et ex abundantia cordis os loquitur .



CAPUT XX.

uERS. 1.---Quam bonum est.  Prohibuit iracundiam in iudicio, etc., usque ad et doctrina omnis per patientiam dignoscitur.

uERS. 2.---Concupiscentia. Probat exemplo, quod bonum sit non irasci: quia sicut concupiscentia spadonis maculat uirginem, nec generat sobolem: ita uiolentia iniqui simulat iudicium, sed non seruat equitatis modum.

uERS. 5, 6.---Est tacens. Hic laudatur modestus, et  culpatur temerarius. Est autem tacens, etc. Exponit quam taciturnitatem laudet. Alii enim tacent, quia nesciunt loqui: alii autem quia sciunt esse tempus tacendi, et tempus loquendi.

uERS. 7.---Homo sapiens, etc. Prudentes moderantur sermones suos, et tempus seruant: stultus uero totum spiritum suum profert.

uERS. 12.---Est qui multa, etc.  Qui scilicet per confessionem humilitatis ab omni reatu soluitur. Et restituens, etc. Quando in locum uitiorum subrogat multiplicem numerum uirtutum: Ut ubi abundauit delictum, superabundet gratia .

uERS. 14.---Oculi enim, etc. Id est, intentio, scilicet uariis nequitiis maculata, semper ad nocendum parata. Septenarius enim uniuersitatem significat.

 uERS. 16.---Hodie feneratur, etc. Instabilitatem hereticorum ostendit: quia sensum sui erroris uiolenter ab auditoribus extorquent, et ideo odibiles sunt Deo et hominibus. uel, qui de eleemosyna in presenti retributionem querit, odibilem se facit: unde, uoca pauperes et debiles, cecos, claudos, et beatus eris: quia non habent retribuere tibi. Retribuetur autem tibi in resurrectione iustorum .

uERS. 17.---Fatuo non erit amicus, etc. Quia laboris premium in uita hac querit, uel hereticus qui gloriam humanam appetit.

uERS. 18.---Quoties et quanti, etc. Detestabilis est cetus hereticorum, quia Scripturam Dei prauo sensu interpretantur, et expositionem suam inique  predicant.

uERS. 20.---Lapsus false lingue, etc. Sicut in planitie pauimenti, ubi offendicula non sunt, frustra quis cadit: sic hereticorum sensus propria nequitia excecatus, in semita ueritatis que aperta est, casum inuenit.

uERS. 21.---Homo acaris, etc. Sine gratia Spiritus sancti; uel amarus, quia amarum ex noxium sensum ingerit auditoribus.

uERS. 22.---Fatui reprobabitur parabola, etc.  Iudei, qui adhuc putant, etc., usque ad heretici, qui sophisticis argumentis nituntur euertere ueritatem Euangelii.

uERS. 23.---Est qui uetatur. Reprehensa falsitate  hereticorum, intentionem praue uoluntatis uituperat. Sunt enim, qui cum non possunt actu peccare, nolunt in uoluntate quiescere.

uERS. 24.---Est qui perdet animam suam. Quia timens huius mundi potestatem, non audet profiteri Euangelii ueritatem: unde, Qui erubuerit me et meos sermones, hunc erubescet Filius hominis .

uERS. 25.---Est qui pre confusione, etc. Sunt qui plura promittunt, et pauca reddunt, et eos quibus mentiendo promittunt, inimicos sibi faciunt.

uERS. 27.---Potior fur. Non excusat furem, sed eius comparatione ingrauat mentiendi assiduitatem. Mystice autem fures, sunt Iudei, quibus dicitur, Qui predicas non furandum, furaris . Heretici uero mendaces qui peiores sunt, quia post perceptam  baptismi gratiam ad uomitum redierunt, et Spiritui gratie contumeliam fecerunt.

uERS. 29.---Sapiens in uerbis, etc. Quia sapientiam mentis demonstrat in bene dictis: unde, Bonus homo de bono thesauro cordis sui profert bonum .

uERS. 32.---Sapientia absconsa. Nulla est utilitas thesauri, qui absconditus est et non scitur, et sapientie sine discretione absconse.



CAPUT XXI.

uERS. 1.---Fili, peccasti, etc.  Consilium dat, cum peccamus: Non est enim qui faciat bonum, et non peccet , ne iterum peccemus; sed de preteritis penitentiam agamus, deprecantes ut nobis dimittantur.

 uERS. 2.---Colubri.  Diaboli qui semper colit umbras peccati, et regnat in filiis tenebrarum.

uERS. 3.---Dentes leonis, etc. Aduersarius noster diabolus, tanquam leo rugiens, circuit querens quem deuoret .

uERS. 5.---Obiurgatio et iniurie, etc.  Concordia minime res crescunt, etc., usque ad quia ueritatem fidei et unitatem pacis abominatur.

uERS. 6.---Deprecatio pauperis, etc. Quia iudicabit Deus impios, qui affligunt sanctos.

uERS. 7.---Correptionem. Id est, iudicium sui peccati, quia mentem suam indurauit, ne obediret ueritati.

uERS. 8.---Notus a longe. Manifestatur presumptio heretica in lingua temeraria, que loquitur aduersus  Deum iniquitatem.

uERS. 9.---Qui edificat domum, etc. Hereticum significat, qui Scripture testimonia a prauo sensu aliena, ad confirmationem sui erroris congregat. Sed uindicta ultionis iuste dissoluetur duritia nefande actionis; uel tropologice: Auarum raptorem, qui ex alienis rebus auget diuitias, et uacuus omnibus bonis in die iudicii pro iniquitate sua punietur.

uERS. 11.---uia peccantium. Ideo uelox malorum interitus, quia uia, id est uita illorum plena est doloribus: et duris peccatorum operibus.

uERS. 14.---Non erudietur, etc.  His sententiis confundit, etc., usque ad et ipse immiscuit se infinitis questionibus.

 uERS. 18.---Displicet illi, etc. Unde: Filii huius seculi prudentiores filiis lucis in generatione sua sunt .

uERS. 22.---Compedes in pedibus, etc.  Quia gressibus eorum, quibus incedunt, ruina iniquitatis contradicit, actiones eorum damnando reprehendit.

uERS. 23.---Fatuus in risu, etc. Cetus hereticorum plausibili operatione per rhetoricam artem docendo querit auditorum fauorem. Sancti uero doctores iucunditatem locutione sic intermiscent predicationi, ut non recedant a tramite ueritatis.

uERS. 25.---Pes fatui, etc. Quia heretici auctorum suorum sectam in domicilio scriptorum suorum latitantem student imitari.

uERS. 26.---Stultus a fenestra.  Notat hereticorum  calliditatem, et catholicorum simplicitatem.

uERS. 30.---Dum maledicit. Non quia maledictum dicit diabolum, sed quia quem maledictum nouit, non cessat imitari. Dum enim mauult diabolum imitari, quam Christum, iure damnatur.



CAPUT XXII.

uERS. 1.---In lapide, etc.  Quando peccatorum duris Scripturarum sententiis feditas, etc., usque ad a predicatoribus improperatur.

uERS. 6.---Musica. Eos notat, qui in Ecclesia plausum populi et fauorem querunt, nec magis compunctionem lacrymarum excitant.

uERS. 7.---Qui docet fatuum. Testa multo labore confecta fragilitatem suam non euadit. Fatuus quoque quamuis sollicite erudiatur, uix ad perfectionem  perducitur.

uERS. 10.---Supra mortuum.  Altera est mors corporis, etc., usque ad mors enim corporis, finis laboris mundani

uERS. 14.---Cum stulto.  Docet cum stultis sermonem non esse protrahendum, etc., usque ad: Qui enim dixerit ei aue, communicat eius operibus malignis .

uERS. 17.---Super plumbum. Hinc Salomon ait: Graue est saxum et onerosa arena, sed ira stulti utroque grauior . Peius peccat hereticus quam catholicus, in multitudine multorum malorum; uel philosophus qui humana nititur sapientia; uel gentilis, qui non peruenit ad fidem, et ignoranter peccat: unde, Seruus enim qui scit uoluntatem  domini sui, et non facit: uapulabit multis . Qui autem nescit, paucis.

uERS. 19.---Loramentum. Ligna iustos signant, qui fructum dant in tempore, quorum folia non decidunt: et omnia que faciunt prosperantur; fundamentum autem edificii, apostolos uel prophetas, quorum predicatio Ecclesiam sustinet. Loramentum ergo ligneum colligatum fundamento edificii non dissoluitur: quia fides passionis Christi in cordibus hominum adiuncta doctrine apostolorum, indissolubile facit Ecclesie edificium.

uERS. 21.---Sicut palee, etc. Unde: Qui audit uerba mea, et non facit ea, similis est uiro stulto, qui edificat domum suam super arenam.

 uERS. 23.---Sicut cor.  Sicut limpidus paries, etc., usque ad sic cor fatui spernit scelerum recordationem nec penas timet eternas.

uERS. 25.---Mittens lapidem. Ostendit quid amicum bonum conseruet, uel potius alienet. Mittens lapidem. Sicut lapidis ictu uolatus auium deiicitur, ita conuicii uerbo uis amicitie dissoluitur.

uERS. 26.---Non desperes. De amicitia eius, quia agnita correctionis utilitate regreditur ad ius pristine amicitie.

uERS. 27.---Effugiet amicus. Non rediturus, nec post reconciliationem; unde: Amico reconciliatione credas in eternum.

uERS. 29.---In tempore tribulationis. In aduersitate magis probatur amicus. Multi enim amici mense,  et non permanent in die necessitatis.

uERS. 30.---Ante ignem, etc. Sicut fumus precedit ignis incendium, sic dura uerba homicidium; unde, Sermo durus suscitat rixas . Et alibi: Qui irascitur fratri suo, reus erit iudicio .

uERS. 31.---Amicum salutare. Multa bona sunt in amicitia uera: congaudet enim uerus amicus in bonis tuis, et contristatur in malis.

uERS. 32.---Omnis qui audiet. Id est, qui cognoscit quanta bona sint in amicitia uera, cauebit ne iniuria, uel conuicio amicum ledat.



CAPUT XXIII.

uERS. 1.---Domine pater.  Quasi: Tuo munere  defendar a uoragine uitiorum.

uERS. 2.---Quis superponet. Desiderat in cogitatu suo flagella discipline, et in corde doctrinam sapientie: ne forte per ignorantiam non agnoscat delictorum pericula, et multiplicentur ei crimina, pro quibus cadat in manus aduersariorum.

uERS. 8.---In uanitate.  Quia illam preponit amori Dei et desiderio eterne beatitudinis.

uERS. 9, 10.---Iurationi, etc. uetat iuramentum, ne fiat periurium; unde: Nolite iurare, neque per celum neque per terram .

uERS. 13.---Dupliciter.  Quia per simulationem celat ueritatem, et alios per falsitatem mittit in errorem.

uERS. 15.---Est alia loquela. Blasphemia, que  supradictis peior est: unde oportet ut non inueniatur in hereditate Iacob, id est, populo Ecclesie, qui supplantat uitia, et in uirtutibus seruit Deo.

uERS. 17.---Indisciplinate. Quasi: Disciplinam ne deseras, et indisciplinato ore sermones tuos ne proferas.

uERS. 22.---Anima callida.  Heretici et schismatici ardentem animam habent, etc., usque ad sed uirum priorem relinquentes, cum idolis fornicati sunt.

uERS. 26.---Tenebre circumdant.  Qui castitatis uirtutem perdit, etc., usque ad cum uultus Domini sit super facientes mala.

uERS. 28.---Oculi Domini. Quia illi nichil preteritum,  et nichil futurum est: omnia presentia sunt.

uERS. 30.---Hic in plateis. Adulter libidinosus, de quo superius dictum est, qui quasi equus et mulus lasciuiendo discurrit per latam et spatiosam uiam, que ducit ad mortem.

uERS. 32.---Sic et mulier. Aequaliter et in uiro et in femina damnatur adulterium, et germen huius copule abominabile est Deo. Mystice autem hereticorum Synagoga, uel anima heretica prauitate decepta, abominabilis est Deo, quia relinquit uirum priorem, qui sibi eam in baptismate copulauit, et ornamento uirtutum decorauit.

uERS. 34.---Hec in Ecclesia. Quia eius peruersitas in conuentu fidelium, per solertiam doctorum declaratur.

 uERS. 35.---Et rami. Quia secta illius fundamentum ueritatis non habet, fructum bonorum operum gignere non potest.

uERS. 38.---Longitudo, etc. Quia in eterna beatitudine in eternum permanebunt qui sequuntur Deum.



CAPUT XXIu

uERS. 2, 3.---Et in medio populi, etc.  Quia in ostensione miraculorum ad laudem Dei prouocabat populum. uirtutis illius, etc. Angelorum, religiosorum.

uERS. 5.---Ego ex ore. Quia uerbum consubstantiale, ceternum. Quia non sum creatura. Dicitur tamen primogenitus omnis creature, non tempore, scilicet, sed honore .

 uERS. 6.---Ego feci in celis.  In celis oritur lumen, nebula tegitur caro, quia sicut claritate sua precellit obscuritatem nebule, sic spiritualis creatura corporalem precellit dignitatem.

uERS. 7.---Thronus meus.  Humanum corpus nullo pondere peccati pregrauatum, sed Dei uirtute sublimatum, in quo potentia diuinitatis iudicia sua exercuit.

uERS. 12.---Creauit me, etc. Secundum humanitatem singulari puritate de Spiritu sancto conceptam, de uirgine editam.

uERS. 13.---In Iacob. Incarnatione Saluatoris specialiter Iudeis uti concessum est, et specialiter ad Iudeos uenit. Unde per Iacob figurantur Iudei;  per Isrel uero, Gentiles.

uERS. 14.---Ab initio. Sacramentum incarnationis ante secula prescitum et predestinatum, permanet in seculum seculi. Et inhabitationes Ecclesie, id est ritum uere religionis disposuit.

uERS. 15.---Et sic in Sion.  Sion Ecclesia, que et Ierusalem, que a primo iusto usque ad nouissimum edificatur, et in qua sapientia quotidie fructificat.

uERS. 17.---In Libano.  Libanus mons est Phenicis, etc., usque ad constantiam et actionem eorum exprimens, qui altioribus Ecclesiam ornant uirtutibus.

uERS. 18.---Quasi palma. Arbor diuturnus foliis, et suauibus pomis; palma dicta quia uictricis manus  est ornatus: uel quia in modum humane palme ramus expandit, hanc Greci dicunt, quia Phenix auis multo tempore uiuit. Huic comparatur Ecclesia, que incuruari ad terrena despiciens, ad, celestia se sustollit: ut finito agone celestem palmam suscipiat, et quasi folia diuturna, uerba recte confessionis perpetuo conseruat.

uERS. 19.---Quasi oliua. Grece , fructus scilicet: enim arbor dicitur, succus oleum. Est autem arbor pacis insignis: per hanc Ecclesia signatur, que campos totius mundi decore illustrat, et speciali gratia per unctionem chrismatis sanctificat. Quasi platanus. Platanus ab altitudine dicta, uel quia patula et ampla. Nam Greci amplum uocant. Nomen ergo, et formam arboris expressit  dicens: Quasi platanus dilatata sum in plateis. Est autem tenerrima, et mollis foliis, et uitibus similis, et Christum significat, qui per membra sua in orbe dilatatur mitis et mansuetus.

uERS. 20.---Sicut cinnamomum. Cinnamomum et balsamum aromatice arbores sunt. Cinnamomum dictum, quia cortex eius in modum canne rotundus et gracilis. Gignitur in India et Ethiopia, frutice breui duorum tantum cubitorum, colore subnigro uel cinereo, tenuissimarum uirgarum. Nam quod crassum est despicitur; gracilius uero carius: quod cum frangitur, uisibile spiramentum emittit in modum nebule uel pulueris.

uERS. 21.---Balsamum.  Aspaltum dicit Plinius, in eodem curriculo celi nascitur, etc.,  usque ad memores Dominice passionis pro Domino parati sunt pati. Quasi myrrha. Myrrha est in Arabia arbor quinque cubitis alta, spine similis, quam uocant Greci, cuius gutta uiridis et amara, unde et nomen accepit: que omnia conueniunt mortificationi carnis, que amara ad tempus sentitur, sed in spe semper uirentis patrie libenter suscipitur. Spine autem comparatur, quia ut mentem saluet corpus affligit. Gutta sponte manans pretiosior est; elicita corticis uulnere uilior, quia maioris est uirtutis corpus sanum  mortificare, quam egrotum, uel paupertate afflictum.

Quasi storax.  Storax, galbanus, etc., usque ad storax dicta, quia est gutta arboris profluens et congelata, nam Greci guttam dicunt.  Et galbanus. Galbanum  etc., usque ad ad similitudinem ammoniaci minimeque lignosum. Ungula. Ungula est que in Exodo onycha dicitur. Grece enim , Latine ungula, quia humano ungui assimilatur. Gutta.  Gutta que et ammoniaca dicitur, etc., usque ad quanto uirtus uirtuti iungitur, tanto incensum sincerius exhibetur. Libanus. Libanus, ut aiunt, arbor est  etc., usque ad incisis arboribus lacryma fluit, quia compuncta humilium corda puram Deo orationem emittunt. Libanus in Hebreo candorem significat: in Greco, . Unde in Canticis, ubi legimus ad collem thuris , quidam codices habent ad collem libani. Balsamum non mistum.  Balsami arbor in Iudea, etc.,  usque ad et salutis sacramenta profudit. Unde, Et quasi balsamum non mistum odor meus.

uERS. 22.---Terebinthus, etc.  Arbor est, etc., usque ad et sine macula sunt ante thronum Dei.

uERS. 29.---Qui edunt me, etc.  Edimus sapientiam, etc., usque ad: Gustate et uidete, quoniam suauis est Dominus , etc.

uERS. 34.---Posuit Dauid.  Quatuor paradisi flumina, etc., usque ad qui mittit disciplinam sicut lucem, quia precepta eius uitam eternam tribuunt, unde: Docete omnes gentes, baptizantes eos in nomine Patris, et Filii, et Spiritus sancti; docentes seruare omnia quecunque mandaui uobis .

uERS. 35.---Quasi Phison.  Phison, qui et  Ganges, etc., usque ad et fertur sicut Nilus super Orientis terras exundare. Sicut Tigris, etc.  Tigris fluuius Mesopotamie, etc., usque ad quia sicut Tigris bestia uelociter fertur.

uERS. 36.---Quasi Euphrates.  Euphrates fluuius Mesopotamie, etc., usque ad terraque que ab ipsis ambitur, Mesopotamia dicitur. Quasi Iordanis. Iordanis fluuius Iudee, a duobus fontibus nominatur: Ior, scilicet et Dan, quibus federatis colligitur. Oritur sub Libano monte, et diuidit Iudeam et Arabiam, et iuxta Iericho influit mari Mortuo.

uERS. 37.---Quasi Geon. Geon hic Aethiopiam cingit, sic uocatus quia irrigat terram Aegypti. Ge enim Grece terram significat: qui apud Aegyptios Nilus uocatur propter limum quem trahit, qui fecunditatem  efficit, unde et Nilus dictus est.

uERS. 38.---Non inuestigabit.  Christus auctor est sapientie, etc., usque ad: Nemo nouit Filium nisi Pater, nec Patrem quis nouit, nisi Filius , etc.

uERS. 39.---A mari enim. Mare significat profunditatem sapientie inestimabilem, et incomprehensibilem esse: quoniam nemo penetrare potest nisi unus et solus Deus Pater et Filius et Spiritus sanctus, qui seipsum uere nouit, et consilium suum, et dat tantum nosse creature sue, quantum expedit.

uERS. 41.---Quasi trames.  Quia Deus de Deo, lumen de lumine. Tropice dicitur Pater origo Diuinitatis: quia de Patre gignitur Filius et procedit  Spiritus sanctus, qui per aquam significatur: unde, Flumina de uentre eius fluent aque uiue . Aqua sapientie salutaris potauit illum . Ego quasi fluuius Dorix. Sapientia comparatur fluuio rapidissimo, etc., usque ad unde tertia lingua Grecorum Dorica dicitur.

uERS. 46.---Adhuc doctrinam.  Significat huius operis scriptor librum esse mysticum, et utilem ad legendum. Historice enim moralitatem docet, et allegorice fidei sacramentum.

uERS. 47.---uidete, etc. Ecclesiasticus doctor non solum sibi, sed et aliis scribendo et docendo proficit: unde, Qui docti fuerint, fulgebunt sicut splendor firmamenti, et qui ad iustitiam erudiunmultos,  quasi stelle in perpetuas eternitates .



CAPUT XXu.

uERS. 2.---uir et mulier.  Unde Paulus, uiri, diligite uxores uestras, sicut et Christus Ecclesiam . Possumus in uiro spiritum, in muliere animam accipere, qui si in timore et dilectione Dei consenserint, quidquid petierint fiet eis, unde: Si duo consenserint ex uobis, fiet illis .

uERS. 3.---Tres species.  Possunt hec ad diabolum transferri, etc., usque ad quia Conditori suo subiici noluit.

uERS. 5.---Que in iuuentute. Qui in iuuentute non discit sapientiam, in senectute fructum eius non habet. Unde, Egestatem operata est manus remissa,  manus autem fortium diuitias parat . Qui autem meditatur in lege Domini, dabit fructum in tempore suo .

uERS. 6.---Quam speciosum.  Canum caput decet, etc., usque ad non licet eis ignorare legis scientiam et sapientiam.

uERS. 9.---Nouem insuspicabilia, etc. Corde creditur ad iustitiam, ore autem confessio fit ad salutem . Nouem ergo sunt insuspicabilia, id est ab omni suspicione falsitatis aliena, que parit homini fides recta.

uERS. 13.---Sapientiam. Que est malum cauere. Unde, Et ecce timor Domini ipse est sapientia, et recedere a malo intelligentiam . Hinc est quod unum speciebus uirtutum superadditur.

 uERS. 16.---Timor Dei.  Quia sicut nouenarius imperfectus est, etc., usque ad sed ne te deserat presentia Dei, quam amplecteris, et in eternum frui desideras.

uERS. 17.---Omnis plaga. Non est maior gratia quam uera letitia mentis, nec maior plaga quam tristitia fraudulenti cordis in idololatria uel in heresi, quia in eius nequitia omnis malitia est.

uERS. 18.---Et omnem plagam. uidet plagam cordis qui intelligit iniuriam sue prauitatis, sed non uidet, qui per penitentiam non corrigit.

uERS. 22.---Non est caput, etc.  Nequitia hereticorum comparata, etc., usque ad ideo eius cohabitatio omnibus noxia est.

uERS. 26.---Breuis omnis malitia. Parua est omnis  malitia ad comparationem idololatrie et prauitatis heretice, quia peccant, non per fragilitatem carnis, sed per superbiam mentis.

uERS. 30.---Mulier si primatum habeat. Historice ostendit, quam noxius sit primatus mulieris, etc., usque ad contraria erit uiro, id est doctori catholico peruersa sentiendo et praua docendo.



CAPUT XXuI.

uERS. 1.---Mulieris bone.  Sicut prius mulierem nequam uituperauit, etc., usque ad et in futuro gaudebit de perceptione premiorum.

uERS. 4.---Diuitis autem. Diues uel pauper ad gratiam Christi deuota mente perueniens, iucunditate  uisionis Dei perpetuo fruetur, quia non est personarum acceptor Deus.

uERS. 5.---Tribus. His similitudinibus uocat eos, qui ab unitate uere religionis separati sunt, id est, Iudeos, paganos, hereticos, et falsos Christianos.

uERS. 6.---Delaturam ciuitatis. Insipientia stultorum. Sicut enim bruta animalia nesciunt discernere inter amicum et inimicum, et inter bonum et malum; ita insipientes ignorant distantiam catholice doctrine et heretice, sed ueris et falsis doctoribus obediunt eque. Contra quos dicitur alibi, Statim eam sequitur quasi bos ad uictimam, et quasi agnus lasciuiens, et ignorat quod ad uictimam pertrahatur . Sed hereticorum astutia non aperta fronte, sed dolose incautos decipit.

 uERS. 11.---Mulier ebriosa. Habitum meretricis describit, que motu corporis et motu oculorum ostentat libidinem. Mystice autem hereticum significat, qui in superbia sensus et facundia uerborum fornicationem suam iactat, ut nouitatum amatores facilius attrahat prurientes auribus, qui a ueritate auditum auertunt et ad fabulas conuertuntur.

uERS. 12.---Fornicatio mulieris.  Per hec tria curiositatem humane mentis ostendit, etc., usque ad per superbiam uite, cum adderet, Eritis sicut dii .

uERS. 16.---Ossa illius impinguabit. Charitate scilicet, unde: Qui seruat mandata mea, ille est qui diligit me, et diligetur a Patre meo, et ego diligam eum .

 uERS. 18.---Mulier, etc. Quia sapientia Dei animas electorum imbuit, et tribuit eis custodiam oris et efficaciam operis, nec eos a se declinare permittit, quia omnis qui natus est ex Deo, non peccat, fidem, scilicet uiolando, uel caritatem: Quia semen Dei, id est uerbum, quo renatus est, in se habet.

uERS. 23.---Columne auree. Doctores sapientia fulgentes, super bases argenteas locantur, cum in sancta Scriptura predicatione sua insigniuntur.

uERS. 25.---In duobus.  Notat sapientia, etc., usque ad uel deserto tramite ueritatis sequitur deuia erroris.

uERS. 28.---Difficile exuitur.  Actus pessimus, non res honesta damnatur. Ille negotiator abominandus, qui per immoderatam ambitionem merces  suas plus periurio onerat quam pretio.



CAPUT XXuII.

uERS. 1.---Propter inopiam, etc.,  Sicut in medio. Hic comparatione, etc., usque ad et in futuro pena eterna manet.

uERS. 5.---Sicut in percussura cribri.  Sicut cribrum, etc., usque ad: Satanas expetiuit uos, ut cribraret sicut triticum.

uERS. 7.---Sicut rusticatio de ligno.  Unaqueque arbor, etc., usque ad cultura ergo ligni in fructu manifestat qualitatem eius.

uERS. 8.---Ante sermonem. Quia sermo indicat cogitationem. Quasi dicat: Nemo laudet eum, quem  manifestis indiciis non cognouit laude dignum. Potest autem sermo pro bono opere accipi, ut neminem ante probationem bonorum operum laudemus. Unde: Non laudes ante mortem quemquam.

uERS. 13.---In medio.  Temperantiam et cautelam loquendi docet, etc., usque ad: Qui autem fecerit et docuerit, hic magnus uocabitur in regno celorum .

uERS. 15.---Loquela, etc. Quia sicut actio eorum bonis contraria: et loquela ad mala dicendum prona, ad audiendum grauis.

uERS. 17.---Qui denudat. Ostendit in quo maxime leditur amicitia, in malo, scilicet proditionis, que fidem, scilicet perdit, nec amicitie equitatem custodit, et ideo dissipat caritatem.

 uERS. 22.---Quasi caprea. Caprea, capra syluestris, dicta quasi capiens ardua. Capree autem ibices uel auices dicuntur, eo quod ad instar auium alta et excelsa teneant: et in sublimibus habitent, ita ut de sublimitate uix humanis obtutibus pateant. He si quando aduersitatem ferarum, uel hominum presenserint: de altis cacuminibus sese precipitantes, suis se cornibus in ramis arborum recipiunt illesas.

uERS. 24.---Denudare autem, etc.  Proditoris inconstantiam morum ostendit, etc., usque ad: Homo apostata, uir inutilis graditur ore peruerso, annuit oculis, terit pede, etc. .

uERS. 30.---Facienti nequissimum consilium. Quia non prospicit quod ueniat dies eius. Aestimat enim  hereticus uel schismaticus, quod melior sit eius secta quam ueritas catholica: unde illudit seipsum.



CAPUT XXuIII.

uERS. 8.---Memorare.  Qui Deum timet, iram uel furorem compescit, et non obliuiscitur testamenti Dei, qui ait: Dimittite et dimittetur uobis .

uERS. 13.---Certamen. Indiscreta actio: unde, Noli esse nimium iustus, neque plus sapias quam necesse est, ne obstupescas. Disciplina ergo immoderata excitat furoris ardorem, et procax loquela effusionem sanguinis.

uERS. 19.---Lingua tertia. Heretica doctrina, que nec ueteri nec Nouo Testamento concordat, et  auditorum corda conturbat, et de gente in gentem pergens, seditionem excitat.

uERS. 21.---Plaga autem. Peior est interitus anime quam occidunt heretici, quam quilibet cruciatus corporis.

Beatus qui tectus. Beatus, qui non consentit hereticis, et cuius cor eorum eloquentia non subuertit, quia sicut alienus est ab eorum malitia, ita separatur a pena.

uERS. 28.---Sepi aures. Postquam malum lingue extirpauit, ad doctrinam auditoris se conuertit.



CAPUT XXIX.

uERS. 5.---Donec accipiant.  Huiusmodi morbum melius curat timor Dei. Qui enim Deum  quasi semper presentem pertimescit, neminem fraudare intendit.

uERS. 10.---Multis, etc.  Illos notat, qui neminem ledere uolunt, sed pre timore periturarum rerum prodesse nolunt. Contra quos dicitur: Nolite thesaurizare uobis thesauros in terra .

uERS. 12.---Propter mandatum. Omnibus indigentibus misericordia est facienda, nec pro auaritia caritas proximi amittenda.

uERS. 13.---Et non abscondas. Qui enim uiderit fratrem suum necesse habere, et clauserit uiscera sua ab eo, quomodo caritas Dei manet in eo?

uERS. 16, 17, 18.---Super scutum potentis, etc. Magis ualet eleemosyna contra iacula inimici, quam  arma terrena: quia hec dubiam, illa certissimam parit uictoriam, ut absorbeatur mors in uictoria.

uERS. 23.---Qui perdiderit, etc. Id est, qui unitatem fidei, et sinceritatem legis non custodit, sed implicatur erroribus uariis.

uERS. 20.---Gratiam fideiussoris, etc. Doctorem scilicet qui pro fide et bonis operibus promittit uitam eternam. Hec sententia Pelagium reprehendit qui liberum arbitrium gratie preponit, cum per solam gratiam liberentur electi.

uERS. 27.---Recupera proximum. Consulit, ut secundum uires proximo prebeas solatium, et sic tibi preuideas, ne in laqueum cadas.

uERS. 28.---Initium uite, etc.  Fragilitatem, et hospitalitatem et honestatem docet, etc.,  usque ad et Dominus primis parentibus pelliceas tunicas post peccatum fecit.

uERS. 29.---Melior est uictus pauperis, etc. Ad litteram. Melius est tenuem uictum sub uili tugurio sumere in securitate, quam splendidas epulas cum fatigatione in incertis locis querere.  Allegorice. Melior est uictus, etc., usque ad ubi labor et superflua cura.

uERS. 30.---Minimum.  Sufficiat tibi quod habes, etc., usque ad melius est nomen bonum quam delicie multe.

uERS. 33.---Transi. Quasi: Qui alieno delectaris hospitio, redi ad propria, et de labore tuo te et alios pasce. Noli de aliena domo pastum tibi superfluum querere. Sufficit tibi susceptio proximorum.

 uERS. 35.---Improperium.  Mystice autem monetur uir ecclesiasticus, etc., usque ad in futuro autem examine eternum confusionis improperium sustineat.



CAPUT XXX.

uERS. 1.---Qui diligit filium.  Patres tam carnales quam spirituales monet, ut filios suos diligenter erudiant, ut honeste uiuant, ne lasciuiendo per aliorum dogmata discurrant.

uERS. 8.---Equus indomitus. Equus indomitus in precipitium uadit; filius indisciplinatus in peccatum ruit. Docet ergo spirituales patres, ut filios suos erudiant et corrigant; ne eis immoderate frena  relaxent, ne cadant in turpitudinem uitiorum, et ipsi ignominiam sustineant sempiternam.

uERS. 14.---Melior est pauper. Dulcis est somnus operanti, siue multum comedat, siue parum. Saturitas enim diuitis non sinit dormire eum.

uERS. 15.---Salus anime. uera salus anime iustitia est, cui aurum et argentum non ualent comparari, quia non proderunt diuitie in die ultionis. Iustitia autem animam liberabit a morte.

uERS. 18.---Bona abscondita.  Contra eos loquitur, qui talentum uerbi abscondunt; quorum scientia uirtutibus inutilis, sicut epule mortuis et thesaurus.

uERS. 21.---Sicut spado. Non facit ad complexum uirginis, sic adoratio idoli, adorantibus incongrua  et inutilis.

uERS. 23.---Iucunditas cordis. Quia nulla uirtus sine ea consistit. Maior autem horum est caritas .

uERS. 26.---Minuunt dies, etc. uiri sanguinum non dimidiabunt dies suos .  Id est, prosperitatem, quam sibi promittunt, non possunt habere in perpetuum.



CAPUT XXXI.

uERS. 1.---Lignum offensionis.  Sicut Adam in ligno uetito, etc., usque ad que splendore eloquentie nitet, et curiosos seducit.

uERS. 12.---Supra mensam.  Ad litteram, continentiam, etc., usque ad sed sanctorum doctorum  uiam teneamus.

uERS. 13.---Non dicas, etc.  Quasi diceret: Ne presumptione aliquid agas, uel antequam discas ad scribendum manum mittas.

uERS. 19.---Utere, etc. Quasi: Sobrietatem dilige, temperanter age, et ne quid nimis, ne in scandalum confusionis incidas. Conuenit ergo Christiano ante omnia humilitatem diligere, in lectione Scripture cautum esse, rectam fidem tenere, modum in scientia seruare, et caritatis regulam, ut probatus sit coram Deo et hominibus.

uERS. 22.---Quam sufficiens. Tenuis uictus tam anime quam corpori utilis est, superfluus uero e contra. uinum exiguum. uinum quoque spirituale  sumptum moderate, utile est tam corpori quam anime: immoderate enim insanire facit, et a Deo disiungit, unde anxia cura, et turbatio maxima, et perpetua tortura.

uERS. 24.---Somnus sanitatis. Subtilior est somnus in paruo uictu. Mystice autem qui sobrius est in spirituali uino, in contemplatione ueritatis quiescit usque in mane resurrectionis.

uERS. 25.---Et uome, etc. Aiunt medici, quod uomitus stomachum purgat: choleram minuit. Mystice autem qui transgreditur mensuram et grauatur carnalibus delictis, per confessionem peccati feditatem euomat, et per corporis castigationem ad sanitatem redeat.

uERS. 27.---In omnibus operibus. Monet ne tempus  perdamus, bene operemur, ut mandata Dei custodientes requiem inueniamus animabus nostris.

uERS. 28.---Splendidum. Ad litteram: ad eleemosynam inuitat: Quia qui seminat in benedictionibus, de benedictionibus et metet . Mystice autem qui panem uerbi fideliter dispensat, et testimonium ueritatis non occultat, in presenti, et in futuro benedicetur.

uERS. 30.---Multos enim, etc.  Id est ebrietas multos subuertit, que sensum minuit, iram excitat, libidinem inflammat, animi secreta reuelat.

uERS. 31.---Ignis. Id est sicut ignis ferri duritiam mollit, et candescere facit; sic uinum corda superborum inflammans, ad facinus impellit.

uERS. 32.---Aequa uita. uinum sobrie potatum  uitam equitatis non tollit; sed sobrietatem, et cetera uirtutum ornamenta adducit. uinum. Patet irritationem, iram, et ruinas multas ebrietate nasci, et amaritudinem anime, et scelerum uulnera multiplicari.



CAPUT XXXII.

uERS. 1.---Rectorem.  Qui dignitate preest, non debet superbire: Qui maior est uestrum, fiat sicut minor, etc. .

uERS. 7.---Gemmula carbunculi.  Ardentium gemmarum principatum tenet, etc., usque ad et mysteria Dominice passionis digno ueneratur sacramento.

uERS. 14.---Ante grandinem.  Fulgor coruscationis preibit pondus grandinis; sic nitor gratie  uerecundiam.

uERS. 15.---Hora surgenti.  Admonet ne simus tristes, etc., usque ad qui per gratiam nos fecit, et bonis [operibus] omnibus repleuit.

uERS. 22.---uir consilii. Quanto quis prudentior, tanto utitur proximorum consilio, ut addat sibi intelligentiam.

uERS. 24.---Fili, sine consilio. Possunt hec de catholico et heretico accipi. Catholicus enim Deum timens omnia agit doctorum consilio et Scripturarum documento. Hereticus uero propria confidens sapientia, et propriis instat inuentionibus: sed cum stultitia eius apparuerit, per sanctos predicatores diuinis arguetur sententiis



CAPUT XXXIII.


uERS. 5.---Precordia fatui.  Sicut rota carri et axis, etc., usque ad: Cor stultorum dissimile erit .

uERS. 6.---Equus, etc.  Sicut iumento nulla est ratio, etc., usque ad sed per oris officia equaliter utrique pandit secreta.

uERS. 7.---Quare dies.  Quia superius stultum uituperauit, etc., usque ad ut sint in signa et tempora, et dies, et annos.

uERS. 8.---Facto sole.  Precepit Deus in lege, etc., usque ad et maxime placere quod ordine et ratione fit.

uERS. 10.---Ex ipsis exaltauit.  Id est, sua  discretione illos distinxit, quos pro benefactis remunerauit, et quibus pro malefactis dignam mercedem retribuit. Et omnes homines. Post dispositionem siderum, etc., usque ad impios uero eterna maledictione damnauit.

uERS. 13.---Quasi lutum, etc.  In manu sua habet conditor massam humani generis, etc., usque ad et quem debeat indurare secundum iustitiam.

uERS. 15.---Contra malum. Inuestigator operum Dei inuenit in ipsis quamdam contrarietatem, sed mirabiliter a Deo ordinatam. Non est ergo mali conditor Deus, qui fecit omnia bona ualde; nec mortem fecit, nec letatur in perditione mortuorum, sed uniuersitatis est mirabilis ordinator. Nature ergo bone sunt, et a Deo sunt: uitia uero non ex Deo.

 uERS. 18.---Respicite. Omnes communiter admonet, ut iuris sui rationem non omittant, quia non aliter potest habere pacem et quietem. Qui enim primatus sui auctoritatem perdit, in despectionem et angustiam se mittit: qui autem locum suum sapienter custodit, se et suos ad profectum uirtutis dirigit.

uERS. 19.---Audite. Ad litteram patres docet, ut filios regant, et cum disciplina nutriant, donec ueniant ad etatem perfectam, ut digni heredes patrum suorum possint esse. Spiritualiter uero instruit rectores Ecclesie, ut dignitatem suam usque ad finem teneant et discipulos suos bene nutritos heredes sui laboris relinquant. Tenere debent rectores exterius quod pro aliorum utilitate suscipiunt.

uERS. 25.---Cibaria et uirga, etc.  Necesse  est ut iniqui serui, etc., usque ad ut habeant, scilicet uictum et uestitum, non uagandi otium.

uERS. 31.---Si est tibi fidelis, etc.  Boni serui legem tradidit, etc., usque ad non est enim homo persequendus, sed uitia.



CAPUT XXXIu.

uERS. 2.---Quasi qui apprehendit.  Significat somnia fallacia, etc., usque ad ut sciant quid a bono spiritu percipiant, uel quid ab illusione patiantur.

uERS. 8.---Sine mendacio. Abiectis somniis hortatur credendum esse doctrine sapientie, que in ore fidelis uiri complantata sine mendacio consummat uerbum.

 uERS. 9.---Enarrabit intellectum. Aliis instruendis: unde, Benedictus Deus, qui consolatur nos in omni tribulatione nostra, ut possimus consolari eos qui in omni pressura sunt .

uERS. 10, 11.---Qui autem in multis, etc. Mutabilis, scilicet mente, instabilis est actione. uel, qui fidei unitate perdita multiplices sequitur hereticorum sectas, multis impietatibus seruit.

uERS. 12.---Plurimas uerborum  Scripturam significat; qui intente Scripturam meditatur, et humiliter Dominum deprecatur, et rerum et uerborum scientiam adipiscitur.

uERS. 23.---Dona iniquorum. ualde detestabile est sacrificium, quod orbati patris dolori comparatur.  Quidam pensant quanta tribuunt, et non quanta rapiunt. Et congregant mercedes, et mittunt eas in saccum pertusum. In sacco pertuso uidetur, quando pecunia mittitur, sed non quando amittitur. Qui ergo quanta largiuntur aspiciunt, sed non quanta rapiunt, in sacculo pertuso mercedes mittunt, quia eas in spem fiducie sue intuentes congerunt, sed non se intuentes perdunt.

uERS. 26.---Qui aufert.  In sudore uultus sui pauper acquirit panem. Qui hunc uiolenter tollit, quasi qui occidit proximum suum.

uERS. 28.---Unus edificans. Hoc est quod supra dixit, sacrificium de rapina non esse acceptabile. Qui offert de rapina, uidetur sibi edificium uirtutum preparere, non crimen auaritie attendit et rapine.

 uERS. 30.---Qui baptizatur.  Lauamini, etc., usque ad et rursum flenda committunt.



CAPUT XXXu.

uERS. 1.---Qui conseruat.  Bene orat, etc., usque ad quia bene operando seruat iustitiam.

uERS. 3.---Propitiationum. Inter litare et sacrificare hoc distat. Nam sacrificat qui sacrificium facit. Litat qui sacrificium facit, et quod sacrificio petiit, impetrat.

uERS. 4.---Retribuet, etc. Utrumque, scilicet gratum Deo, et quod in altari in commemorationem Iesu Christi offertur, et quod per caritatem proximo tribuitur.

uERS. 10.---Bono animo.  Quidquid bono  animo non datur, apud Deum gratiam non meretur. Homo enim uidet in facie, Deus autem in corde. Et non minuas, etc. Mystice. Primitie frugum, etc., usque ad a quo et boni operis initium et perfectio donatur.

uERS. 13.---Septies tantum. Perfectam, scilicet remunerationem. Septenarius enim, etc., usque ad sed etiam quatuor principalium uirtutum operationem prebet.

uERS. 14.---Noli offerre munera, etc. Apud Deum non est quantitas muneris; nec persona potentis aspicitur: sed dilectio et humilitas cordis. Ideo non debet offerri sacrificium de iniquitate, sed de iusto labore.

uERS. 21.---Et donec propinquet, etc. Ad superiora  respicit, affirmans, quia Dominus orationem humilium misericorditer exaudit, qui non cessant, donec consolationem accipiant.



CAPUT XXXuI.

uERS. 1.---Miserere nostri.  Ex persona fidelium dirigit orationem ad Deum, ut illos defendat et inimicos deprimat, ut digne correcti Deum iterum agnoscant, et idola deserant.

uERS. 7.---Glorifica manum, etc.  Optat, ut diuina maiestas per manum et dextrum brachium, id est, per Christum, per quem antiqua miracula facta sunt, innouet tempore gratie, ut ueteris legis et noue idem intelligatur esse Deus.

 uERS. 15.---Extolle aduersarium, etc.  Significat per aduentum Christi, etc., usque ad pro statu Ecclesie et fidelium salute.

uERS. 16.---Sion, etc. Notitia Scripture, in qua predicatur inenarrabilis uirtus Dei.

uERS. 17.---Et suscita, etc., Omnes prophete incarnationi Christi dant testimonium, quod Deus homo factus Ecclesiam sibi desponsaret.

uERS. 19.---Secundum benedictionem, etc.  Ordinem scilicet, et ritum sacerdotii, etc., usque ad quod Aaron figurauit in temporalibus sacrificiis, hoc impleat in spiritualibus Euangelii.

uERS. 20.---Omnem escam.  Postquam predixit uocationem gentium, etc., usque ad sic ueracem doctrinam discernamus, et fallacem.

 uERS. 24.---Species mulieris. Christi gratia, que per predicationem animas curat, et carnis concupiscentiam mitigat. Hec in Ecclesia abundat, cuius desiderium est super omnem concupiscentiam hominis, quia in ea decor uirtutum et pulchritudo doctrine. Super omnem. Nulla concupiscentia hominis huic desiderio potest comparari: quia, Fallax gratia et uana est pulchritudo; mulier timens Deum ipsa laudabitur .

uERS. 25.---Non est uir. Christus qui excedit humanam naturam. Unde, Speciosus forma pre filiis hominum . Hic enim peccatum non fecit, nec est inuentus dolus in ore eius.

uERS. 26.---Adiutorium. Adiutorium Ecclesie est secundum dispensationem Christi. Unde, Iustum adiutorium  meum a Domino , etc. Ipse est infinitatis eius columna, et laboris requies.

uERS. 28.---Qui non habet nidum. Id est, Ecclesiam, ubi electorum anime filios bonorum operum nutriunt. Unde, Inuenit sibi passer domum, et turtur nidum, ubi reponat pullos suos. .



CAPUT XXXuII.

uERS. 1.---Omnis amicus.  Superius diligentius expressit uerum amicum et falsum, dicens: Et non permanebit in die tribulationis.

uERS. 2.---Sodalis autem. uerus amicus toto animo diligit, et opere proficit. Unde, Non diligamus uerbo neque lingua, sed opere et ueritate .

uERS. 3.---O Presumptio. Detestatur hypocrisim,  cum malus se bonum esse simulat cooperiendo aridam malitiam, in qua scilicet non est pinguedo caritatis uel misericordie.

uERS. 5.---Causa uentris. Pro gula, non pro amicitia. Possuntt in falsis amicis heretici intelligi, qui omnia recte faciunt, quasi animarum consultores, cum sint proditores. Unde, Attendite a falsis prophetis qui , etc. Cum socero. Socer, qui a parte feminea est cognatus, muliebrem et mutabilem ostendit animum, similiter et zelus qui precipue est animarum.

uERS. 8.---Omnis consiliarius. Adhuc docet cautelam omnem habendam in suscipiendis amicis et consiliariis. Multi enim se amicos et consiliarios fingunt,  et insidias tendunt. Unde Ieremias, Unusquisque se a proximo suo custodiat .

uERS. 14.---Non attendite.  Diuersas species consiliantium enumerauit, in quibus plures personas notauit, que a ueritate discordant. Unde precepit cum talibus non esse consiliandum, quorum consilium periclitatur. Preuidenda est ergo consiliarii prudentia, fides, uoluntas, et religio.

uERS. 18.---Anima sancti uiri. Consiliariorum, diuersitate ostensa, adiungit, quantum humane sapientie sanctorum excellat scientia a Spiritu sancto infusa.

uERS. 22.---uir peritus. Quia de lingua predixerat: de bonis malisque doctoribus continuat.

uERS. 28.---uita uiri.  Presens uita hominum  in incerto non est apud eum. Unde, Breues dies hominis sunt, numerus mensium apud te est .

uERS. 32.---Noli auidus. Iuxta historiam, parcimoniam laudat, crapulam uituperat, que ad infirmitatem perducit deuorantem. Mystice uero admonet, ut in temporalibus simus temperantes. Unde, Mel inuenisti, comede quod sufficit tibi , etc. Et alibi: Non plus sapere quam oportet .



CAPUT XXXuIII.

uERS. 1.---Honora medicum.  Discretos uult nos esse, etc., usque ad utrique ergo honorandi, sed spirituales preferendi.

uERS. 5.---Nonne a ligno. Antiquam tangit historiam  quia in deserto Sur inuenerunt filii Isrel aquam amaram, sed Deus ostendit Moysi lignum, quod immissum aquam indulcauit; ubi iuxta historiam demonstratur ligni medicina indulcari aquas Mystice autem aqua amara significat legem, cui si confessio crucis et sacramentum iungatur, potabilis efficitur.

uERS. 7.---In his curans.  Contra diuersas infirmitates, diuersa opponunt medici, cibos scilicet et potus, emplastra, et unguenta: ut morbis conueniant medicamenta. Similiter faciunt medici spirituales.

uERS. 10.---Auerte. Simile est illud: Declina a malo, et fac bonum. Et ab omni, etc., et non tantum corpus, sed ut sis innocens manibus et mundo corde.

 uERS. 11.---Da suauitatem. Panis et uini sacrificium in memoriam Dominice passionis oblatum, precipue curat uulnera animarum nec solum uiuis, sed et mortuis ualde necessarium est.

uERS. 15.---Incidet in manus medici.  Aegritudinis et molestie, etc., usque ad et instanter Dominum deprecantur ut dirigat opera eorum, et refrigerium prestet infirmantibus.

uERS. 16.---Fili, etc. Quia de infirmitatibus, et medicorum curationibus disputauit, de mortuorum exsequiis adiungit.

uERS. 21.---Memento nouissimorum.  Ad monitio bonorum patrum ut filii preparent sibi uiaticum bonorum operum.

 uERS. 22.---Neque enim est conuersio. Quasi diceret: Ergo cautus esto in omnibus, ne forte in obitu proximi plus equo doleas.

uERS. 24.---In requie. Quasi: Morituri memoriam continuo conserua, et confide, et spe conforta, ne in ultimo articulo deficiat.

uERS. 26.---Qui tenet aratrum. Predicatores sanctos significat, qui omni tempore docendo, exhortando, auditores suos instruunt ut interioris hominis uirtutem eliciant, et animam humanam ad imaginem Dei reforment. Unde, Ut sapiens architectus fundamentum posui . Et alibi: Filioli mei quos iterum parturio, donec formetur in uobis Christus . Quot species uirtutum sunt, tot operationes et documenta mentibus electorum doctrina  imprimunt.

uERS. 28.---Sic omnis faber, etc. Ordo predicatorum, qui per diuersa officia ministerium suum agunt, doctrinam secundum auditores temperant: qui fragiles et infirmos uerbis et exemplo formant, ut uasa in honorem faciant.

Cor suum dabit. Cum presentis uite uolubilem conuersationem per uestigia bonorum operum subiectis ostendit immutabilem.

uERS. 33.---In brachio suo.  Quia multis exemplis, etc., usque ad ut in fornace cordis operationem discipulorum igne solidet caritatis.



CAPUT XXXIX

uERS. 15.---Si permanserit.  Christi, cuius  sunt membra, a suo habent omnia: qui est uirtus et sapientia Patris.

uERS. 17.---Obaudite me.  Intelligite doctrinam meam, mentes electorum per baptismum generate, et fructum martyrii facite in decursu mortalis uite.

uERS. 20.---Et citharis.  Unde: Confitemini Domini in cithara . Cithara est ligni uentris in imo concauitas, etc., usque ad que secundum formam psalterii de superius ad nos conueniunt.

uERS. 22.---In uerbo eius.  Quando congregauit aquas, etc., usque ad uel aqua persecutionis, Dei dispensatione restringitur.

uERS. 24.---Opera omnis carnis. Presentia Dei antecedit omnia, et quidquid fit temporaliter ei sine  tempore presens est. Nihil ergo nouum, neque mutabile est in conspectu eius .

uERS. 26.---Non est dicere, etc. Prohibet nos esse curiosos, et perscrutari que scire non conuenit. Omnia enim in tempore suo manifestabuntur, cum illuminabit Dominus abscondita tenebrarum, et manifestabit consilia cordium.

uERS. 27.---Benedictio, etc. Sicut post diluuii effusionem aque redibant, ut appareret arida et germinaret; sic post exstinctionem impiorum, datur electis facultas fructificandi.

uERS. 31.---Initium necessarie. Ante diluuium, fructu terre naturali cibo nutriebantur homines, nedum erant concesse carnes.

 uERS. 35.---Ignis, grando.  Omnia homini ante peccatum obediebant; post peccatum uero pugnat contra eum orbis terrarum. Inde fames et mors, et mille pericula mortis, bestie quoque contra cum seuiunt, et rhomphea celestis uindicte.

uERS. 37.---In mandatis. Quia iuxta supernam sententiam, in tempore opportuno digna ultio peccatores uastabit.

uERS. 38.---Propterea ab initio, confirmatus sum. Ad superiora respicit, ubi ait: Non est dicere, etc. uidet enim incomprehensibilia Dei iudicia, et inuestigabiles uias, nec audet inde aliquid temere loqui uel scribere: sed temperate de his disputans, non causam, sed modum diuino consilio manifestum dimisit.

uERS. 40.---Non est dicere. Utile dat consilium,  ut opera ei non incaute discutiamus, sed Creatorem in omnibus laudemus et benedicamus.

uERS. 41.---Et nunc in omni tempore suo. Quasi dicat: Ne dicas priora tempora meliora fuere quam nunc sunt. uirtutes faciunt dies bonos, uitia malos.



CAPUT XL.

uERS. 2.---Cogitationes.  Enumerat mala que homo pro peccatis sustinet.

uERS. 6.---Modicum. Quia caro mortua et insensibilis ad tempus requiescere uidetur, anima iam sentit dolorem, et post resurrectionem cum corpore suo in penis uiuet eternis.

uERS. 7.---Conturbatus est.  Ideo mali cruciabuntur in pena, etc., usque ad nobilium scilicet  et ignobilium.

uERS. 10.---Et propter illos factus est cataclysmus. Peccanti homini multiplex pena deputata est, ut correctus peniteat, et deinceps caueat; sed quia negligit, et in penis proficit, inducit Deus diluuium orbi, ut hominem deleret quem creauit. Ad comparationem uero future pene nichil est quod homo patitur in presenti.

uERS. 11.---Et aque omnes.  Opera scilicet peccatorum superne mercedis fructum non acquirunt, sed penarum interitum.

uERS. 13.---Substantie iniustorum. Inchoant germinare, sed fluctuant in tentatione, et subito arescunt ad primum persecutionis estum.

uERS. 15.---Nepotes impiorum non multi. Sepe  uidemus progeniem impiorum cito deficere, maxime cum filii imitantur iniquitatem patrum.

uERS. 18.---uita sibi sufficientis. Dulcis est somnus operanti, siue parum, siue multum comedat. Inuenies thesaurum. uere enim Christianum se esse probat, qui Christi mandata credit et facit.

uERS. 20.---uinum et musica letificant cor. Hec naturaliter mulcent et exhilarant animam, sed dilectio sapientie et lingua suauiter docens multo plus confortat intellectum.

uERS. 22.---Gratiam et speciem desiderabit oculus. Ornatum scilicet templi et culture diuersitatem, que prior populus sub lege habuit, predicatio Euangelii in orbe seminata, bonorum operum uirore excellit

 uERS. 26.---Facultates et uirtutes.  Diuitie date in Domino, etc., usque ad et hec et omnes facultates mundi.

uERS. 30.---uir respiciens. Stultum est enim otiari, et de alieno labore mercedem querere. Percipiet enim unusquisque secundum opera sua.

uERS. 32.---In ore imprudentis conculcabitur inopia, etc. Cui placet otiose torpere, nec proximis docendo prodesse, tandem doloribus inferni et sera penitentia estuabit.



CAPUT XLI.

uERS. 1.---O mors, etc.  Qui prosperitatem mundi et diuitias amat, amara est illi mors corporalis, quia future uite gaudia negligit.

 uERS. 5.---Hoc iudicium.  Commune est omni carni, nec quisquam euadere potest, etiamsi centum aut mille annos uixerit aut ultra; unde: Quis est homo qui uiuet, et non uidebit mortem? .

uERS. 8.---Filii abominationum. Abominabiles sunt filii peccatorum, qui scilicet, impios patres imitati sunt.

uERS. 10.---De patre impio. Qui male filios nutrit, uel exemplo perdit, reus est eorum perditionis. uel, qui mala opera de praua uoluntate gignit, damnabitur pro eis

uERS. 13.---In perditionem. Superioribus respondet, in quibus de morte temporali disputauit: quia sicut homo de terra creatus pro peccato originali in  terram redit, quamuis in incorruptione surrecturus; sic impii pro peccatis suis maledicti, in eternam perditionem cum corpore et anima ibunt.

uERS. 15.---Curam habe de bono nomine, etc. Ut bene et religiose uiuas. Sic autem acquiritur bonum nomen.

uERS. 18.---Melior est homo qui abscondit stultitiam suam, etc. Qui abscondet frumentum, maledicetur in populis, benedictio autem super caput uendentium.

uERS. 19.---uerumtamen reuertimini in his que procedunt. Quia bonum nomen et bonam et uitam utilem esse predixit, et occultantes scientiam reprehendit, suadet ut reuertantur ad studium docendi, quia non est bonum irreuerentem et inobedientem  esse suo doctori.

uERS. 20.---Non est bonum omnem irreuerentiam obseruare. Iuxta litteram, nos instruit ut a uitiis caueamus, et uirtutibus operam demus, et ne spretis melioribus, eligamus peiora, que sequitur confusio sempiterna.

uERS. 26.---Non auertas faciem tuam a proximo tuo, etc.  Cum angeli colligent de Ecclesia omnia scandala, etc., usque ad et fornicationibus hereticorum se miscuit.

uERS. 27.---Ne respicias mulierem alieni uiri, etc. Cupiditatem carnalem que debet subesse spiritui, hanc non debemus scrutari et suggestionibus eius subiici.



CAPUT XLII.


uERS. 1.---Non duplices sermonem, etc.  Prohibet de occulto cordis bonum et malum simul dicere; unde: Nunquid fons de eodem foramine emanat dulcem et amaram aquam?

uERS. 4.---De equalitate statere, etc.  Ubique sequenda est equitas, etc., usque ad subiectos quoque cum discretione discipline regamus.

De equalitate statere. Quantum hypocrisis et dolus Domino displiceat ostenditur his uerbis: Statera dolosa abominatio est apud Deum. Qui aliter causam pauperis quam potentis librat; uel sua errata leuiora quam aliorum putat; uel qui imponunt in humeros hominum onera importabilia; uel qui bona in publico, mala in occulto agit, abominabilis est  Domino.

uERS. 5.---Et seruo pessimo. Significat seruum qui uerbis non corrigitur, uerberibus esse cercendum. Seruus quoque uitiorum seuera disciplina corrigendus est.

uERS. 7.---Ubi manus multe, etc. Admonet ubi diuerse sunt uoluntates spirituali lucro inhiantes, caute esse dispensandum. Alii enim tentandi, alii discendi uoto querunt uerbum, sed non omnia omnibus conueniunt.

uERS. 8.---De disciplina. Qui congrua disciplina unumquemque arguit, eruditum se et probabilem doctorem in conspectu sanctorum ostendit. Nec etas iuuenilis in doctore despicienda, quem uita et discretio commendat.

 uERS. 9.---Filia patris.  Mystice filia patris, etc., usque ad uel transgrediatur legem Dei facta sterilis in omnibus bonis.

Filia patris. Docet, ad litteram, parentes sobolis sue curam gerere, et cum disciplina nutrire, et ne lasciuie et uoluptati frena relaxent.

uERS. 11.---Super filiam luxuriosam, etc. Que diligentem querit custodiam. Si enim dimittitur sue uoluntati, doctorem confundit et in multitudine populi erubescere facit. Unde, periculose tibi ministrat, cuius uultum frequenter attendis. Nam impudici oculi non norunt anime pulchritudinem considerare, sed corporum.

uERS. 14.---Melior est enim iniquitas uiri, etc.  Mulier aut sexum significat, etc., usque ad  quia res confusione dignas gerit.

uERS. 15.---Memor ero igitur operum, etc.  Hucusque de diuersis rebus disputauit, etc., usque ad et postea patrum fortia facta describit.

uERS. 19.---Cognouit enim Dominus, etc. Quia omnes etates mundi presentes sunt ei, apud quem nichil preteritum, nichil futurum est; ipse solus reuelat mysteria, qui scit singulorum corda, qui omnes cogitatus et sermones inspicit.

uERS. 21.---Magnalia sapientie. Quando prophetis scilicet et apostolis sacramentum consilii sui absconditum a seculis et generationibus fidelibus reuelauit. Ipse enim est ante omnes, et post omnes, cui nichil additur, nichil minuitur.

 uERS. 23.---Et tanquam scintilla. Tanquam scintillam in opera Dei consideramus, quia uix paruam notitiam inde percipimus.

uERS. 25.---Omnia duplicia, etc.  Ita ordinauit Deus omnia, ut que sibi uidentur esse contraria conueniant, ut elementa uel quatuor tempora.



CAPUT XLIII.

uERS. 1.---Altitudinis, etc.  pulchritudo firmamenti, etc., usque ad nullus corporeis oculis diuinitatis splendorem potest sufferre.

uERS. 3.---Fornacem custodiens. Quia superbos, pro cogitatione, locutione, et operatione mala, excruciat eterna flamma.

uERS. 5.---Et in sermonibus eius, etc.   Mysticis uerbis superborum ludit intellectum. Festinauit, etc. Cum in predicatione Euangelii preparata est uia salutis et aditus regni celestis.

uERS. 6.---Et luna, etc.  Postquam de sole disputauit, etc., usque ad sed rectius aprili deputatur, quia in ipso uel incipit, uel desinit, uel totus includitur.

uERS. 7.---Luminare quod minuitur, etc. Luna non habet natiuum splendorem, sed a sole accipit: sic et Ecclesia a Christo, que in persecutione uidetur minui, sed in parte clarescit; crescit enim mirabiliter in consummatione.

uERS. 9.---uas castrorum, etc. Quia in ipsa consistit multitudo fidelium, que in firmamento ueritatis et diuine predicationis per totum orbem gloriose  resplendet.

uERS. 10.---Species celi, etc. Ornatus Ecclesie, sanctorum plenitudo, quos Deus excelsus ordinauit, ut predicatione Euangelii illustrarent. Hi in uerbis sanctis et in doctrina uere fidei permanentes, exspectant iudicium Dei.

uERS. 11.---In uerbis. Quia in patientia sua possident animas, precincti lumbos; et lucernas tenentes in manibus suis, exspectant Dominum suum, quando reuertatur a nuptiis.

uERS. 12.---uide arcum, etc. Scriptum ueteris uel Noui Testamenti. Hic fidelibus suaue iugum ostenditur, contumacibus arma terribilia.

uERS. 13.---Gyrauit celum, etc. Quando per uirtutem et sapientiam Dei, id est, Christum, uetus et  Nouum Testamentum conditum est.

uERS. 16.---Et confracti sunt lapides grandinis. Doctores, qui terram humani cordis irrigant, et tempestatem increpationis in se gerunt, et in tempore effundunt, et confringunt lapides grandinis; increpando, scilicet duritiam praui cordis lapident uitale gramen.

uERS. 17.---Aspirabit Notus.  Qui et Auster, etc., usque ad potentes ad Christiani nominis persecutionem, et aliquando ad penitentiam.

uERS. 18.---Tempestas. uaria tentamenta per malignos spiritus Deus irrogat, ut feruorem fidei et dilectionem frigescere faciant.

uERS. 21.---Gelu sicut salem, etc. Id est, sterilitatem;  ubi enim sal spargitur, sterilitas sequitur: diabolus uero per frigus infidelitatis terrena corda ad bona opera sterilia facit.

uERS. 24.---Medicina, etc. Omnis eloquentia deficit in comparatione eius, nec sufficit uirtutem eius enarrare.

uERS. 26.---Qui nauigant mare, etc. Multa sunt ad litteram pericula maris, et ibi mirabilia Dei opera in uariis bestiis, sicut naturalium rerum scriptores tradiderunt. In mari quoque huius mundi sunt multa monstra demoniorum et multe eorum insidie.

uERS. 34.---Ne laboretis, etc.  Comprehendere quod est incomprehensibile. Unde non queras opes ad quas pertingere non possis.



CAPUT XLIu.


uERS. 1.---Laudemus uiros, etc. Moraliter disputando, allegoriamque et anagogem in plerisque tangendo, mysteria diuini sacramenti edidit; nunde sanctis patribus narrare incipit. Parentes nostros. Patriarchas, qui diuina locutione et uisione fruebantur; et Prophetas, qui, Spiritu sancto repleti, multa Christi et Ecclesie mysteria precinuerunt.

uERS. 12.---In Testamentis stetit, etc.  Hec iuxta historiam de patriarchis, etc., usque ad quando semen bonorum operum celesti mercede compensabitur.

uERS. 16.---Henoch placuit Deo. Non ab Adam, etc., usque ad ut det hominibus consilium penitendi.

uERS. 17.---Ne inuentus est, etc. Quando pereunte  mundo diluuio reseruatus est, ut penitentiam gentibus predicaret, et exemplo demonstraret quod qui Deo deuote seruiunt, ab eterno interitu liberantur. Cum eo Deus pactum statuit, ne ultra perderet aquis diluuii omnem carnem . Significat autem rectores, qui inter fluctus seculi arcam, id est Ecclesiam, regunt, et predicant baptismum penitentie, orationibus et sacrificiis Deum placantes humano generi.

uERS. 21.---In carne eius facit stare testamentum, etc.  Ut significaretur renouata natura nostra per baptismum Christi, post exspoliationem ueteris hominis.

uERS. 22.---Ideo iureiarando, etc. Duplex est promissio Abrahe. In arena maris exprimuntur steriles  Iudei; in similitudine stellarum, fideles Christiani, qui resurrectionis lumine coruscabunt sicut astra celi.

uERS. 26.---Et dedit illi hereditatem, etc. Gentilis populi, qui posterior ad gratiam fidei et baptismi regenerationem accessit, cui plenitudo paterne benedictionis prouenit.



CAPUT XLu.

uERS. 6.---Precepta. In monte Sinai, scilicet legem dedit ei et precepta uite, cum eo loquens in nube.

uERS. 9.---Et circumcinxit eum, etc. Describit ritum ueteris sacerdotii et ornatum pontificis, que omnia figura erant Noui Testamenti, et ueri sacerdotis Iesu Christi. Et induit. uestimenta pontificis sunt opera uirtutum: sapientia, doctrina.

uERS. 14.---Corona aurea, etc. In qua erat nomen omnipotentis Dei, que significat honorificentiam diuine maiestatis, quoniam super omnia statuere debemus, ut in omnibus actibus nostris et sermonibus honorificetur Deus per Iesum Christum, qui est caput nostrum .

uERS. 17.---Sacrificia.  Quomodo Moyses Aaron, etc., usque ad Christi enim sacerdotium et ritus sacrificiorum in eternum manebit.

uERS. 28.---Phinees filius Eleazari.  Phinees, sicut scriptum est in libro Numerorum , etc., usque ad ad montem fortitudinis, id est Christum,  feliciter peruenit.

uERS. 31.---Et testamentum Dauid.  Significat quod Dauid in distributione ministeriorum Dei, etc., usque ad et in tabernaculo ministrorum uices ordinauit.



CAPUT XLuI.

uERS. 1.---Fortis in bello iehsu Naue.  iehsu et opere et sermone Christum significat, etc., usque ad triumphans principatus et potestates in semetipso.

uERS. 4.---Quis ante illum, etc. . Quomodo in occursu Iosue impeditus est sol, etc., usque ad breuiabuntur in tempore perditionis.

uERS. 9.---A peccatis. Desperationis, quando exploratorum rumoribus auditis desperauerunt intrare  terram.

uERS. 13.---Et iudices singuli, etc.  Post Iosue, successerunt iudices qui populum Dei ab hostibus defendebant; et post Christi passionem, apostoli rectores Ecclesie Dei.

uERS. 14.---Ut sit memoria illorum, etc. Quia in recta fide perseuerauerunt, ut memoria eorum perpetua benedictione firmaretur. Ossa. Robur bonorum operum mercede donatur, ut memoria nominis eorum ad posteros cum gloria transferatur.

uERS. 16.---Dilectus a Domino, etc.  Narrat historia quod Dominus Samueli infanti, etc., usque ad pronuntiat malis rectoribus penam futuram et mortem perpetuam.



CAPUT XLuII.


uERS. 1.---Post hec surrexit Nathan. Ad litteram, facta Dauid commemorat, de quibus liber Regum et Paralipomenon plenissime narrant.

uERS. 2.---Quasi adeps. Significat eum gratia Spiritus sancti repletum, a carnalium consortio uita et moribus separatum.

uERS. 3.---Cum leonibus lusit.  Dauid significat Christum, etc., usque ad et dedit illi nomen, quod est super omne nomen.

uERS. 14.---Post ipsum surrexit filius sensatus.  Mystice, Salomon, etc., usque ad sicut in una area bonos significant grana, malos uero palea.

uERS. 23.---Ut faceres imperium, etc.  Quia  decem tribus secute sunt Ieroboam, et due Roboam; de Ephraim fuit Ieroboam, qui primus in decem tribubus crudeliter regnauit.

uERS. 27.---Et dereliquit post se, etc.  Mystice, Roboam, qui interpretatur latitudo populi, etc., usque ad in regula catholice fidei permansit.

uERS. 28.---Auertit gentem consilio suo. Credens scilicet consilio iuuenum.



CAPUT XLuIII.

uERS. 1.---Et surrexit Elias.  Qui duos quinquagenarios ab Ozia rege missos celesti igne combussit .

uERS. 2.---Qui induxit.  Mystice, fames trium annorum uerbi Dei et fidei Trinitatis inediam figurauit, etc., usque ad ut postea ueniret qui nec  translatus nec subuectus, celum ethereum sua uirtute penetraret.

uERS. 13.---Elias quidem in turbine, etc.  Cum non sit discipulus super magistrum, etc., usque ad qui enim firma fide tangit mortem Christi, particeps est eius resurrectionis.

In Eliseo completus. Qui orauit die: Fiat spiritus tuus duplex in me, et obtinuit. Unde in patientia et uirtute insuperabilis fuit, qui in uita et in morte multa signa fecit.

uERS. 17.---Relicta est gens perpauca. Quia domus Dauid, et tribus Iuda, et Beniamin, non penitus abiecerunt culturam Dei, sed alii eorum fuerunt idolatre, sicut Ioram et Achaz: alii adheserunt Deo, sicut Ezechias et Iosias.

 uERS. 19.---Ezechias muniuit ciuitatem suam, etc.  Quod Ezechias fontem obturat, etc., usque ad ciuitatem exstinctis hostibus liberatam in Paralipomenon plene ostenditur.



CAPUT XLIX.

uERS. 1. Memoria Iosie.  Memoria Iosie regis, etc., usque ad ipse zelo Dei mundat terram Iude et Ierusalem ab omnibus abominationibus, qui ait: Zelus domus tue comedit me.

uERS. 5.---Preter Dauid, et Ezechiam, et Iosiam, etc. Hi tres comparatione aliorum non dicuntur peccasse. Quod enim peccauerunt, condigna penitentia deleuerunt, et deuotione et pietate Deo placuerunt.

 uERS. 8.---Incenderunt electa ciuitatem sanctitatis, etc.  Quidam hunc locum in persona Christi intelligunt, etc., usque ad his autem destructis, edificauit Ecclesiam Dei.

uERS. 10.---Ezechiel qui uidit, etc.  Mystice, Ezechiel, etc., usque ad et penitentibus predixisse remedia.

uERS. 11.---In imbre. Significat quod predicauerit super peccatores uenturam esse pluuiam uindicte, et per uiam mandatorum Dei gradientibus promiserit consolationem misericordie.

uERS. 13.---Nam et ipse, etc. Quia Christum signat, qui est imago Dei: ut quicunque crediderit in Deum, hic quasi annulo signetur.

 uERS. 14.---Et Iesum filium Iosedec. Quia per gratiam Iesu Christi, qui est rex noster et sacerdos, post captiuitatem diabolice oppressionis, reedificatur Ecclesia.

uERS. 15.---Nehemias.  Consolator Deus, uel consolatus a Domino, etc., usque ad qui edificat ciuitatem Dei, id est Ecclesiam, et consolatur merentes.

uERS. 16.---Nemo, etc. Enoch, dedicatio. Hic Christum significat, qui edificauit et consecrauit Ecclesiam sanguine suo; qui sine peccato uenit in mundum, et cum gloria suscepturus est in celum.

uERS. 17.---Ut Ioseph. Ioseph, sicut Iacob pater eius, terram promissionis desiderabat, Aegyptum detestabatur; instruens nos ut desideremus terram  uiuentium, ut quiescamus in pace.

uERS. 18.---Et ossa ipsius uisitata sunt.  Significat quod Ioseph, etc., usque ad et sepelierunt in Sichem, que est Neapolis, urbs Samaritanorum.

uERS. 19.---Seth et Sem, etc. Seth filius Adam, et Sem primogenitus Ne, tam fide quam moribus hominibus sui temporis prelati sunt; in quibus Christus significatur, qui Deus et homo est.



CAPUT L.

uERS. 1.---Simon Onie filius.  Ad homines in tempore suo peruenit, etc., usque ad cum uitam Simonis et mores tam expresse describat iehsu.

uERS. 3.---Putei aquarum. Profunditates Scripturarum, que in diuinis libris sub figuris latent,  sed ore predicatorum redundant, quasi mare ad saturitatem plurimorum.

uERS. 5.---Et ingressum domus atrii amplificauit. Quia in rudibus, quos signat atrium; et in perfectis, qui signantur per domum, magistrorum excrescit meritum.

uERS. 11.---In accipiendo ipsum stolam, etc. Ordo predicatorum accipiendo stolam glorie, et uestiendo se consummatione uirtutum, iudicium dignitatis sue, et ornatum fidei, et uestitum bone operationis demonstrat. Hec enim debent in sacerdotibus apparere, ut digne possint docere.

uERS. 13.---In accipiendo autem partes de manu sacerdotis. Partes accipit de manu sacerdotis, qui bone operationis actum exigit a ministris.

uERS. 15.---Et consummatione fungens in ara. Consummata oblatio datur excelso Regi, quando corpus Christi offertur Deo.

uERS. 17.---Effudit in fundamento. In commemorationem Christi, qui est fundamentum Ecclesie, huius oblationis est odor suauissimus Deo omnipotenti.

uERS. 18.---Tunc exclamauerunt filii Aaron. Christi sacerdotes predicationem exhibuerunt per passionem consummatam. Ductiles tube bene dicuntur, quia predicatores tanto crescunt quanto tribulationum malleis percutiuntur.

uERS. 19.---Tunc omnis populus, etc. Cum officium ecclesiasticum per ministros altaris agitur in  memoriam Christi, populus, ad laudem Dei prouocatus, prosternit se in faciem, id est, cordis sui exhibet humilitatem. Dare preces Omnipotenti. Quia quidquid amore Dei agitur, coram Deo est oratio et odor suauitatis; quia omnis Ecclesia satagit ut perseueret in prece usque ad finem mundi, quando corpus Christi in incorruptione honorabitur, et membra capiti suo coniungentur.

uERS. 21.---Et rogauit populus, etc.  Quia quidquid in unitate fidei Deo offertur, apud eum recipitur; quidquid extra, impietati deputatur. Magnus fit in Ecclesia sonus, quando orantibus sacerdotibus et benedicentibus respondet omnis populus: Amen: qui sonus tam ad clamorem uocis quam ad deuotionem cordis pertinet.

 uERS. 22.---Tunc descendens, etc. Cetus sanctorum exsultans. Extulit. Quando gratias agit pro perfectione laboris in salute uniuersi populi, tunc laudes multiplicat, orationem iterat, quia nunquam a laudibus cessat.

uERS. 23.---Ostendere uirtutem Dei. Predicare scilicet misericordiam eius, qui dat nobis iucunditatem cordis, et pacem in temporibus eternis, ut omnes uiri Isrelite, et amatores Regis eterni, predicent potentiam et bonitatem Dei in liberatione populi sui.

uERS. 27.---Duas gentes, etc. Ruina duplex, gentilitas scilicet, que idololatria polluta est et conuersatione uana.

uERS. 29.---Doctrinam sapientie, etc. Opus suum  commendat, ostendens quam utile sit legenti, meditanti et operanti.



CAPUT LI.

uERS. 1.---Oratio Iesu filii Sirach. Melius ad totam Ecclesiam refertur, quam ad unam personam, quia in ea multe species tribulationum et diuersa solatia describuntur.

Confitebor tibi, Domine rex.  iehsuChristus adiutor et protector est sponse sue, qui tradidit semetipsum pro ea, ut liberaret eam a perditione originalis peccati.

uERS. 5.---Portis tribulationum. Hec sunt ora principum et tyrannorum, unde mine prodeunt et fraudulentie, que seruos Dei negare fidem compellunt.

 uERS. 6.---A pressura flamme. Hoc tribus pueris contigit in camino ignis corporaliter; sed omnes sancti ab estu persecutionis liberantur spiritualiter.

uERS. 9.---Et uita mea appropinquans erat inferno. Quia uita carnis quotidie deficiendo ad mortem tendit. Mortem enim infernum uocat, quia mors carnis, primi peccati uindicta est, sicut infernus peccantium animarum pena perpetua.

uERS. 10.---Circumdederunt me undique, etc. uidens Ecclesia se ab hostibus circumdari, et humanum deesse solatium, a Deo querit adiutorium, a quo est omne bonum, cui attribuit quod liberatur ab inimicis.

 uERS. 18.---Cum adhuc iunior essem.  In iuuentute, uel pueritia, etc., usque ad quomodo ab infantia quesierit sapientiam.

Priusquam oberrarem, etc. Signat se ante errorem pueritie uel iuuentutis desiderasse sapientiam, et a Domino postulasse, et usque ad nouissimum perseuerasse.

uERS. 19.---Tanquam precox uua. Decorem sapientie comparat precoque uue, ut ostendat iucunditatem apud eam esse. Precoqua enim uua dicitur eo quod cito maturescat.

uERS. 24.---Consiliatus sum, etc.  Prius dicit se consilium inisse ut faceret illam, etc., usque  ad sic enim confirmatus, perueniet ad fructum sapientie.

uERS. 29.---uenter meus. Commotus ad penitentiam per sapientie notitiam. Propterea. Ad perfectionem sapientie peruenire non est humani studii, sed diuini muneris.

uERS. 30.---Dedit mihi Dominus, etc. Bona merces est lingua erudita, que fecit fratres instruere et corrigere.

uERS. 37.---Letetur anima. Magna est iucunditas cordis, si recordatur misericordiam superni iudicis.





LIBER ISAIAE PROPHETAE. *





PROLOGUS S. HIERONYMI IN ISAIAM PROPHETAM.







uITA ISAIAE


 Isaias in Ierusalem nobili genere ortus est, ibique prophetauit: sub Manasse rege, sectus in duas partes, occubuit. Sepultusque est sub quercu Rogel, iuxta transitum aquarum, quas olim Ezechias rex iacto obstruxerat puluere. Fontem quippe Deus Siloam causa Prophete efficit, quoniam priusquam moreretur, pusillum precatus est, uti undas illic effingere dignaretur. Et confestim demisit illi celitus aquam uiuentem, unde sortitus est locus ille appellationem Siloam, quod si quis interpretetur, sonat demissum. Sub Ezechia quoque rege, antequam stagnum piscinasque fabricasset, precibus Isaie effectum,  ut exigua lympha scaturiret, quod populus in obsidione hostium teneretur, et ne ipsa periret undis destituta ciuitas. In cuius rei perennem memoriam, populus accurate Prophetam isthic solo cum gloria et honore reddidit, ut per eiusdem intercessiones in consummationem usque seculi, aque eiusmodi fructus impetretur, cui scilicet usum referebant acceptum. Exstat autem monumentum Isaie, finitimum sepulture principum, post sepulcra sacerdotum uersus Nothum partemque meridionalem. Salomon enim Ierosolymam construens, regum excitauit mausolea, prout illa Dauid descripserat.



PRAEFATIO IN ISAIAM.


  Isaias, uir nobilis et urbane eloquentie, nichil in eloquio rusticitatis habens, non tam propheta dicendus est quam euangelista: Ita enim liquide Christi et Ecclesie mysteria prosequitur, ut de preteritis putetur historiam texere. Prophetauit autem in Hierusalem et Iuda, nondum decem tribubus captiuatis: et de utroque regno nunc mixtim, nunc separatim, texuit oracula. Et cum interdum ad presentem respicit historiam, et post Babylonicam captiuitatem reditum populi significet in Iudeam, in aduocationem tamen gentium et Christi aduentum omnem intendit curam.



CAPUT PRIMUM.


uERS. 1.---uisio Isaie, etc. Tria sunt genera uisionis: primum corporale, quo uidemus celum et terram et huiusmodi; secundum spirituale, quo uidemus, sicut in somnis, imagines hominum et huiusmodi; tertium intellectuale, quod est in ratione, per quod Creatorem cognoscimus, et, Spiritu sancto  reuelante, intelligimus quodlibet. uidere quoque sepe pro intelligere ponitur: unde sepe interrogamus, dicentes: uides, id est, intelligis? Prophete quoque hinc uidentes dicuntur, id est, intelligentes. Hanc uisionem uidit Isaias Spiritu sancto, scilicet intimante, que superuentura erant intellexit. Unde in principio non ponit uisiones sicut Daniel, neque dicit quid uiderit; sed statim dicit: Audite, celi, et auribus percipe, terra.

. Non solum Isaias, etc., usque ad non ergo ignorabant, secundum Montanum, qui sic uidebant.

 Isaias interpretatur, etc., usque ad et  cum omnia fecerit, dicit: Seruus inutilis sum; quod debui facere, feci.

Filii Amos.  Amos, pater Isaie, non duodecim Prophetarum tertius est, etc., usque ad Prophetas fuisse contendunt.

Super Iudam et Ierusalem.  Isaias principaliter  de duabus tribubus, etc., usque ad ad correctionem duarum tribuum hec predicta esse.

uisio Isaie, etc.  Pro Iuda, in quo signantur due tribus, etc., usque ad de qua: Surge, illuminare, Ierusalem, quia uenit lumen tuum.

In Diebus Ozie.  Ozias ipse est qui et Azarias, etc., usque ad ut nostre historie appareant antiquiores quam gentiles.

uERS. 2.---Audite, celi, etc.  Supra quis Propheta, etc., usque ad cum hoc potestatis Dei sit, nec terrene intelligentie.

Dominus locutus est.  Non uobis, sed mihi, ut quod in spiritu audiui referam uobis, qui ipsum audire non meremini.

Filios enutriui.  Quod dicit: Ego eos  adoptaui in filios, etc., usque ad unde: Dedit eis potestatem filios Dei fieri.

uERS. 3.---Cognouit bos, etc.  Unde: Non arabis in uitulo simul et asino . Sicut Ebion, etc., usque ad cui dicitur: uenite ad me, qui laboratis et onerati estis.

Asinus. Gentilis uel conuersus lasciuus, ante immundus, peccatis oneratus, qui incarnationem Christi credidit, qui natus statim reclinatus est in presepio, ut carnis sue freno reficeret uniuersos.

Isrel.  Scribe et Pharisei clauem scientie et legis habentes. Unde Isrel, Deum uidentes, appellati sunt.

Non cognouit me. Cuius scilicet diem uidit Abraham et letatus est ; cuius aduentum  chorus Prophetarum exspectando uaticinatus est.

uERS. 4.---ue genti, etc.  In hoc titulo, personam, causam, tempusque commemorat; secundo, attentos facit; tertio, narrat quid locutus Dominus; quarto, quasi in excessibus gentem increpat peccatricem. ue genti. etc. Aeternum minatur interitum, quia respuunt Filium, qui salutem attulit.

Iniquitate.  Unde: Iniquitas sedet super talentum plumbi ; unde alibi: Quasi onus graue, grauate sunt super me .

Nequam. Alii, pessimorum, ut non seminis sit uitium, sed malitie eorum, qui uoluntate propria Deum dereliquerunt. Non enim boni et mali diuersa putanda est natura.

 Blasphemauerunt. Dicentes: Demonium habes, et Samaritanus es tu ; et Non habemus regem nisi Cesarem; et Nonne hic est Filius fabri?

Abalienati sunt.  Qui dicebantur pars et filii Dei . Dicitur de eis: Filii alieni mentiti sunt mihi , unde: Nemo mittens manum suam ad aratrum, etc. , unde Apostolus: Ad priora se extendens, posteriorum oblitus .

uERS. 5.---Super quo percutiam uos, etc. . Quasi dicat, etc., usque ad quod autem iam non sit locus medicine aptus ostendit sic: Omne caput languidum etc.

Omne caput languidum.  Sicut letitia  animi aliquando dolores corporis mitigat, etc., usque ad unde: A planta pedis, etc.

uERS. 6.---uulnus et liuor.  Quasi dicat, etc., usque ad et pium medicum ad se missum occiderunt.

Nec curata medicamine.  Unde: Curauimus Babylonem et non est curata, urbem, scilicet confusionis et uitiorum, etc., usque ad et irremediabilem Iudeorum captiuitatem expressit.

uERS. 7.---Terra uestra deserta, etc.  Hec sub Babyloniis partim completa sunt, etc., usque ad unde: Nisi Dominus custodierit ciuitatem, frustra uigilat, etc.

uERS. 8.---Filia Sion, etc.,  Affecta piissimi patris. Et: Omnes enim natura filii Dei sumus  , sed nostro uitio alieni efficimur. Unde Babylon sepe filia nuncupatur.

uERS. 9.---Nisi Dominus.  Hoc ex persona Prophete, etc, usque ad sic Omnipotens, Filius Omnipotentis est.

uERS. 10.---Audite uerbum.  Saluatis reliquiis, etc., usque ad et nunc mente cernitur, quando inuisibilis creditur.

uERS. 11.---Plenus sum.  Quasi dicat: Putatis me indigere his uel delectari? Ego autem plenus sum, id est, nullo indigeo. Mea enim est terra et plenitudo eius. uel plenus sum, id est, tedio affectus, quia non bene offertis.

Holocausta arietum, etc., usque: Iudicare pupillo, etc. Sacrificia Iudeorum respuit, obedientiam  Euangelii commendat: Holocausta arietum, etc. Ultimam templi destructionem indicat, que in perpetuum perseuerat. Post Babylonicam enim captiuitatem, a Zorobabel templum edificatum est, et in eo diu sacrificatum est.

 Holocausta arietum. Potest et de illis accipi, qui, cum Dei precepta despiciant, uolunt illum multitudine sacrificiorum placare, et peccandi licentiam emere. uel qui rapinam et auaritiam altari offerunt, et pauperibus tribuunt.

Nolui. Preterito utens, ostendit se nunquam Iudeorum sacrificia amasse, sed propter significatum ad tempus sustinuisse: et uero sacrificio impleto, pro nichilo reputasse.

uERS. 12.---Cum ueniretis.  Hec sacrificia non  quesiuit Deus, quasi indigeret; sed ne demonibus immolarent, et ut per carnalia et typica ad spirituale et uerum sacrificium facilius peruenirent.

Quis quesiuit? Audiant hoc Ebionite, qui post Christi passionem putant legem esse seruandam audiant hoc eorum socii, qui Isrelitico tantum generi custodiendam decernunt.

uERS. 13.---Neomeniam, etc, Festum noue lune, quod celebrabant in principio mensium: Neos, nouum, mene, luna; unde: Buccinate Domino in neomenia tuba .

Iniqui sunt cetus uestri, etc.  Quia spirituales hostias non offerunt; unde: Sacrificium Deo spiritus contribulatus .

 uers. 14.---Odiuit anima mea.  . Non quod animam habeat, sed nostro loquitur more; quasi, omnino odiui.

Laboraui, etc.  Symmachus. Defeci miserans, etc., usque ad sed meo tantum saluaris auxilio.

uERS. 15.---Manus enim uestre plene sunt sanguine, etc.  Prophetarum et tandem Domini eorum, etc., usque ad in oratione dies noctesque inuigilant.

uERS. 16.---Lauamini, etc. Quasi dicat: Hoc odiui: placet ueritas Euangelii: Lauamini, sanguine Christi, aqua baptismi. Mundi estote, manentes in innocentia uite. Baptismus enim solum potest in remissionem peccati, unde: Nisi quis renatus , etc. Et  alibi: Ite, docete omnes gentes, baptizantes eos in nomine Patris, etc.

. Ordo precipuus, etc., usque ad sed etiam in conspectu Dei, quem nichil potest celari.

Quiescite agere peruerse.  Illud Euangelii sonat, etc., usque ad quem sequuntur in Apocalypsi qui splendent candore uirginitatis.

uERS. 17.---Discite benefacere.  Non confisi nature, etc., usque ad magistrorum terenda sunt limina.

Querite iudicium, etc.  uictimis Iudeorum Euangelica succedunt mandata. Pupillis et uiduis prouidetur, ut securi de coniugibus et liberis martyres ad bella procedant.

uERS. 18.---Ut coccinum, etc.  Idem est coccus  et coccinum, et uermiculus, grande scilicet peccatum, et homicidium et adulterium, etc. Quod autem per niuem, hoc per lanam significatur purgatio, scilicet et ablutio peccatorum.

Quasi nix. Quia frigidi erunt contra incentiua uitiorum: Et uelut lana, quia uestiti contra frigus perfidie.

Lana alba, etc.  De qua fiat uestis Christi.

uERS. 19.---Si uolueritis et audieritis, etc.  Liberum arbitrium reseruatur, etc., usque ad ad laudem Dei transiret religio.

 Moraliter; anima fidelis et plena iudicii, dum Deo obedit, Deus in ea habitat, qui est iustificans iustitia; si autem a Deo recedit non loco, sed merito, habitatur a malignis spiritibus, qui sunt homicide  animarum.

uERS. 21.---Iustitia.  Iustitia, in Hebreo sedek [Figure: [Hebrew Text] 2Kb] quod magis iustum significat, ut intelligamus Dominum commoratum ea, de quo: Iustus autem, quid fecit? quod in Ezechiele per Oolibam significatur, quod interpretatur tabernaculum, uel tabernaculum meum in ea.

uERS. 22.---Argentum, etc. Clari scilicet et lucidi ad uitia sunt reuersi.

In scoriam.  Scoria, Hebraice siggim [Figure: [Hebrew Text] 2Kb] : quod est rubigo metallorum, uel purgamenta et sordes que igne excoquuntur.

uinum tuum, etc. Alii: Caupones tui miscent uinum aqua. Symmachus: uinum tuum mixtum est  aqua. Moraliter: uinum tuum mixtum est aqua: quia precepta sancte Scripture, quibus corrigere debent auditores, ad illorum uoluntatem emollit, sensu suo admisto uinum corrumpit. uinum tuum, etc. Heretici quoque Euangelium corrumpunt, pessimi caupones, de uino aquam facientes, cum aquam in uinum uerterit Dominus, quod miratur architriclinus: Et regina Saba, in conuiuio Salomonis collaudans pincernas et ministros uini.

uERS. 23.---Socii furum.  Accipientes a Scribis et Phariseis munera, que pauperibus auferebant. In passione quoque Domini, infideles fuerunt, nolentes credere in Christum; et socii furum, Scribarum scilicet et Phariseorum et Iude proditoris, Socii furum, etc. Nos quoque debemus cauere ne ab  illis accipiamus munera, qui de lacrymis pauperum congregant diuitias, ne simus socii furum, et ne dicatur de nobis: Si uidebas furem, currebas cum eo, etc.

Sequuntur retributiones.  Quia amicos non putant, etc., usque ad id est, patienter tolera.

uERS. 24.---Fortis Isrel.  LXX: ue fortes Isrel, etc., usque ad uel moribus.

Heu ego.  Affectu pii patris eos  plangit et percutit, quia pereunt et penitere nolunt.

Consolabor, etc.  Ultione consolatur, etc., usque ad in quo significat eos tormenta passuros.

uERS. 25.---Stannum tuum.  Falsam doctrinam Scribarum et Phariseorum, que est similis  uere, sicut stannum argento. Et dabo puram et perfectam legis et Euangelii scientiam.

uERS. 26.---Et restituam iudices, etc.  Non solum post captiuitatem, ut Zorobabel, Esdram, et alios, qui usque ad Hircanum prefuerunt populo; sed et post aduentum Domini, Apostolos et alios Ecclesie doctores.

Ciuitas iusti, urbs fidelis Sion, in iudicio redimetur. Ecclesia in qua reuocantur ad iuste uiuendum. Est enim ciuitas congregatio hominum ad iuste uiuendum.

uERS. 30.---uelut quercus defluentibus.  Sicut a quercu ariditate concussa, etc., usque ad nec olera quidem affert, que infirmus manducet.



CAPUT II.


uERS. 2.---In nouissimis.  De quibus Iacob, etc., usque ad: creuit in montem magnum.

Mons. Montes, angeli, prophete, patriarche, apostoli, martyres, et alii qui miraculis effulserunt. Colles, minores, a maioribus lumen accipientes.

Et eleuabitur.  Super omnes sanctos, quia de plenitudine eius omnes accipiunt  qui a monte Christo montes dicuntur.

uERS. 3.---Domum.  Quod ideo dicitur, ut uetus Testamentum suscipiamus, non secundum Manicheum aliam quam domum Dei Iacob queramus.

 uias suas, quas alii triuerunt. Dominus quoque ascendens in montem docebat discipulos suos. Prius ergo discende uie, post ambulandum in semitis.

De Sion.  Non de Sina petra, sed de monte Sion, in quo Ierusalem, in qua templum et religio Dei. Dominus quoque in templo docuit quod non oportuit Propheta mori extra Ierusalem.

Lex et uerbum. Sicut supra, uerbum et legem simul posuit, ut principes audirent uerbum, legem populus aure perciperet. Qui enim fecerit legem, perueniet ad uerbum Dei; exibit lex de uerbo quasi de fonte, ut alios irriget.

uERS. 4.---Et constabunt gladios suos.  Omne studium bellandi uertetur in pacem, etc., usque ad manducemus in tempore messionis, scilicet  mortis.

uERS. 5.---Domus Iacob, etc.  Post uocationem gentium et ostensionem montis Dei, inuitat populum suum, qui est de Iacob, ut, exiens de tenebris infidelitatis, suscipiat lumen Christi.

In lumine.  Dum lucem habetis, credite in lucem. Accedite ad eum, et illuminamini, etc. Quasi dicet: Qui male agit, odit lucem: sed uenite mecum, ambulemus in luce Domini, qui dicit: Ego sum lux mundi, etc.

uers. 6.---Proiecisti enim. Postquam exhortatus est, uidit in spiritu duritiam eorum, et subito oculos mentis ad Dominum conuertens, ait: Proiecisti enim, etc., quasi dicat, et ideo hortandi, quia proiecisti, etc.

 Quia repleti sunt, ut olim, etc.  Romanis, scilicet eiicientibus, Iudeos in Iudea habitauerunt alienigene, undecunque adducti a Tito et uespasiano, uel ceteris principibus. uel priusquam a Babyloniis uastarentur, hec commiserunt sub impiis regibus.

Ut Philisthiim.  Philisthiim qui hodie Palestini, quia p. litteram sermo Hebreus non habet, sed pro ea Greco utitur.

Pueris, etc. uictorum significat libidinem in Iudeam gentem. Greci enim et Latini diu hoc uitio laborauerunt: sed sub Constantino imperatore, et coruscante Euangelio, cum ceteris delata est turpitudo hec.

uERS. 7.---Repleta est terra.  Et Romanorum et Iudeorum auaritia suggillatur; Grece enim  et Latine testantur historie nichil utraque gente auarius esse: inter idola, auaritia condemnatur.

uERS. 8.---Equis et innumerabiles.  Et hoc contra Dominum, qui multiplicari currus prohibuit et equos: hec enim animalia data sunt ad adiuuandum, non ad superbiendum, unde et iumenta dicuntur.

uERS. 9.---Incuruauit se. Ubi quondam templum et religio Dei, ibi statua Adriani et idolum Iouis.

Non ergo. Non maledicit Isaias, sed benedicit, etc., usque ad et repleti sunt idolis, etc.

A facie timoris Domini. Ab ira iudicii.

Et a gloria maiestatis eius. Quia ueniet cum potestate magna et maiestate.

 uERS 11.---Oculi sublimis, etc.  Nec diuitie, nec potentia, nec nobilitas generis quemquam saluabit, omnibus superueniet una captiuitas. Possunt et de iudicii die hec accipi, cum omnis creatura in conspectu Dei humiliabitur, et nichil se esse sentiet comparatione eius.

Exaltabitur autem solus Dominus in die illa.

uERS. 12.---Domini exercituum. Ubicunque de uictoria, uel uindicta Domini loquitur; Dominum exercituum eum commemorat, ne dubitemus de eius uictoria, cuius tanta est potentia.

uERS. 14.---Montes excelsos.  Pro uarietate uirtutum, alii bonorum montes, alii colles appellantur. Pro diuersitate uitiorum, alii impiorum montes, allii colles, quibus dicitur: Ego inducam super  uos gladium, etc.

Et super omnem turrim.  Ad litteram: uenientibus Romanis, et turres et muri funditus euersi sunt, etc., usque ad ne dogma peruersum preualeat ueritati.

uERS. 16.---Naues.  Habuit Iosaphat naues quas mittebat in Tharsis, etc., usque ad sunt et naues bone de quibus dicitur: Qui descendunt mare in naui, etc.

Tharsis.  Cuiuslibet maris, etc., usque ad si aliter dicitur, Syrum est.

uERS. 17.---Incuruabitur omnis.  Allegorice: humanus sermo rationabilis uidetur, etc., usque ad ab eo quoque quo conficta erant penitus conterentur.

 uERS. 18.---Et idola penitus. Hoc in captiuitate Chaldeorum, etc., usque ad hoc specialiter ad priorem sensum referendum est.

 Aedificauit Salomon rem in Ierusalem Astaroth idolum Sydoniorum, etc., ubi  ostenditur quia Salomon nunquam perfecte penituit, quia idola que edificauerat non deleuit.

uERS. 20.---Ut adoraret talpas.  Non in re, sed sicut talpe, etc., usque ad quibus ad ueritatem peruenitur.

uERS. 22.---Quiescite ergo. Quia hec euenient nisi quiescatis. Quiescite ergo ne seuiatis in Christum, qui purus homo uidetur: quia spirat naribus et uiuit sicut alii homines.

Excelsus. Excelsus super omnes gentes Dominus.  Et ipse fundauit eam Altissimus . Hebreum tamen excelsum significat, non excelsus. Ipse est enim ipsa altitudo, non tantummodo altus.



CAPUT III.

uERS. 1.---Ecce enim. Hucusque de iudicio dici putant, etc., usque ad postquam omnes gratie donationes a Iudeis ablate sunt.

uERS. 2.---uirum bellatorem.  Non est apud Iudeos qui pro lege bellet qui secundum eam iudicet: omnes enim uani et stulti sunt.

Et ariolum. Quia aliquando uera ariolantur ut Balaam, et diuini quinque urbium Palestinorum, quorum consilio arca Domini remissa est, quasi diceret:  Et ueri prophete et falsi auferentur a Iudeis.

Senem. Quem LXX presbyterum transtulerunt, etc., usque ad quia presbyteros audire noluit.

uERS. 3.---Prudentem. Doctorem uel auditorem, etc., usque ad qui discernerent quo spiritu prophete loquerentur.

De architectis. Ipse Christus fabri Filius dicitur: et in Paralipomenonis uallem artificum legimus. Ibi quippe erant artifices quos non inflabat scientia, sed humilem Christum sequebantur.

uERS. 4.---Et dabo. pueros.  Cum cetera in persona, etc., usque ad prohibet Apostolus episcopum eligi neophytum, ne superbiat sicut diabolus.

Effeminati. LXX, illusores, etc., usque ad sanctus Ecclesie status confunditur.

 uERS. 6.---Apprehendet.  Ad litteram, etc., usque ad et ruina nostra tuo sustentetur auxilio.

uERS. 7.---Respondebit.  Hoc in Hebreo non est, sed de LXX hoc additur. Secundum Hebreum enim ita iungitur: In die illa dicet:

Non sum medicus. Non statim multitudinis iudicio acquiescamus, etc., usque ad: Ne queras iudex fieri, ne forte non possis offerre iniquitates .

uERS. 8.---Ruit enim Ierusalem. Ex persona Prophete. Quasi dicat: Ideo non inuenient qui uelit eis subuenire, quia Dominum blasphemauerunt, dicentes: Demonium habes , et huiusmodi.

Quia lingua. Quamuis Romani quantum ad se pro tributo quod negabatur, in obsidionem uenerunt, tamen precipue mors Domini causa fuit.

 uERS. 9.---Agnitio. Agnoscent propter peccata sua hoc contigisse, uel ante oculos mentis semper peccata sua habebunt.

ue anime eorum.  LXX: ue anime eorum, quoniam cogitauerunt consilium pessimum contra semetipsos, dicentes: Alligemus iustum, quoniam inutilis est nobis .

 Caueamus ergo ne simus exactores in populo; ne iuxta impium Porphyrium matrone et mulieres sint noster senatus, que dominentur in Ecclesiis, et de sacerdotali gradu fauor iudicet feminarum.

uERS. 12.---Et uiam gressuum, etc.  Ille est ergo doctor ecclesiasticus, etc., usque ad de qua: Ego sum uia, ueritas, et uita .

uERS. 13.---Stat ad iudicandum.  Iam quasi  iratus, etc., usque ad contra principes et presbyteros uenit ut iudicet, dans eis locum defensionis.

uERS. 14.---uos enim depasti.  Reor hoc fuisse inter senes et principes ueteris populi, quod inter presbyteros et episcopos nostri temporis.

uineam meam.  uineam de Aegypto transtulisti. uinea Domini Sabaoth domus Isrel est .

uERS. 15.---Quare atteritis populum meum? Nostri quoque principes, etc., usque ad suas uel suorum diuitias esse faciunt.

uERS. 16.---Pro eo quod eleuate. Hoc ad uxores Scribarum et Phariseorum precipue, et ad alias quoque potest referri: ob quarum delicias et luxum uiri earum pauperes exspoliabant. Ne se ergo immunes  existimarent a peccato, dicit Dominus: Pro eo, etc.

uERS. 17.---Decaluabit. Quod occultum est patebit, et feda caluities apparebit. Nihil enim opertum est quod non reueletur.

uERS. 18.---In die illa, scilicet Babylonice captiuitatis, uel uerius quando capti sunt a Romanis, et omnia ornamenta perdiderunt.

Calceamentorum. Que in solitudine non sunt attrita, etc., usque ad ut pro munditia matronali, terre spurcitia uertatur.

uERS. 21.---Annulos. Quibus signamur ad malitiam Christi, quem Pater signauit. Filius quoque prodigus cum stola annulum recepit, et calceamenta.

 Gemmas in fronte. Quibus ora nostra decorantur et caput.

uERS. 22.---Linteamina.  Ut latis in Domino perfruamur deliciis.

uERS. 23.---uittas. Que animum huc illucque fluentem constringunt.

Theristra. uestis muliebris tenuissima, et uisui peruia, estati idonea, et inde nominatur: theria enim estas dicitur.

uERS. 24.---Fascia pectorali cilicium. Qua castigantur ubera, ne exuberent.

uERS. 26.---Et merebunt atque. Quicunque locum suum diabolo dederit, et cor suum omni custodia non seruauerit, lugebunt porte eius, et absente sponso, semper in luctu erit, et corruens in puluere  sedebit.

Lugebunt porte eius, et desolata in terra sedebit. Metonomicos, iudices, reges, principes qui solebant sedere in porta.



CAPUT Iu.

uERS. 1.---Et apprehendent septem.  Cum Nabuchodonosor Sedeciam regem, etc., usque ad hoc loco plures possumus intelligere.

Septem mulieres.  Septem dona Spiritus sancti: Spiritus sapientie et intellectus, spiritus consilii et fortitudinis, spiritus scientie et pietatis, et replebit eum Spiritus timoris Domini. Que mulieres dicuntur, quia nemo generatur Deo, nisi per Spiritum: et pluraliter, quia plura sunt dona, cum Spiritus unus.

 Panem nostrum. Panis noster Christus est, uirga de radice Iesse, et flos; mulierum panis Pater est, sicut et Christi, qui ait: Meus cibus est, ut faciam uoluntatem Patris mei . Panem nostrum comedemus, corpus Christi.

uestimentis nostris operiemur. Ornamentis uirtutum.

Inuocetur nomen tuum. A Christo dicamur Christiani.

Aufer opprobrium. Quod patimur a Iudeis tanquam sine Deo, etc., usque ad sepe cogamur mutare hospitium.

Aufer. Quia consurgent contra sapientiam false doctrine, et contra ceteras mulieres, id est, uirtutes: unicuique suum insurgit contrarium, cum nomen earum false uirtutes subripiunt.

 uERS. 5.---Nubem, id est, obumbrationem Spiritus, in prosperis ne eleuentur, sicut filiis Isrel nubes in die erat, ignis in nocte.

Et fumum, etc.  Unde: Domus impleta est fumo ; et alibi: Qui tangit montes, et fumigant .

Super omnem enim. Plurimi Iudeorum, etc., usque ad nos autem ad primum Christi aduentum.



CAPUT u.

uERS. 1.---Cantabo dilecto, etc.  Canticum aliquando in letitia, aliquando in tristitia, ut hoc, scilicet quod ille composuit, qui uidens ciuitatem fleuit, dicens: Quia si cognouisses et tu, etc. .

uERS. 2.---uineam electam.  Alia editio, uineam  Sorec, quod est genus uitis optime, uberrime perpetuis fructibus; cuncta que de uinea dicuntur, ad statum anime referuntur, que a Deo plantata non attulit uuas, sed labruscas: et tradita est bestiis conculcanda, nec imbrem doctrine suscepit, quia dona preterita contempsit.

uERS. 3.---Nunc ergo habitatores, etc. Similiter Nathan Dauid interrogat, ut de se tanquam de alio sententiam proferat.

uERS. 4.---An quod exspectaui, etc.? Hoc secundum quosdam supra apud se dixit, hic uero quod cogitauerat, alios interrogat.

uERS. 5.---Et nunc ostendam uobis. Quasi diceret: Quia non uultis respondere, ergo respondebo pro uobis.

 Auferam, etc. Ut scilicet qui Deum non senserunt per beneficia, sentiant per supplicia, et ideo minatur penam, ut conuertantur ad penitentiam.

uERS. 6.---Et nubibus.  Que sub Elia, etc., usque ad quando nec prophetas habuerunt, et apostolos repulerunt.

uERS. 7.---Domus Isrel, etc.  Ex quo diuisum est regnum, etc., usque ad quia Christus ex eis natus est.

Ecce clamor. Quo uociferatus est contra Dominum et clamauit, dicens: Tolle, tolle, crucifige; uel, clamorem pro iustitia fecerunt, quia Christum interfecerunt, cuius sanguis clamat ad Dominum: uox sanguis fratris tui Abel clamat ad me de terra .

 uERS. 8.---ue qui coniungitis. Hoc specialiter ad Iudeos qui auarissimi, etc., usque ad donec deficiat terra, sensus scilicet, et sermo humanus.

uERS. 9.---In auribus.  Quasi diceret propheta: Hec uerba interioribus auribus audiui, que sunt Domini exercituum.

Nisi domus, etc. Pompa scilicet, et structura hereticorum, usque ad qui ad comparationem multiplicis numeri unione constringitur.

uERS. 10.---Decem enim iugera.  Sterilitas terre, que captiuitatem secutura est, ostenditur.

uERS. 11.---ue qui consurgitis. Quasi diceret: Captiuitas imminet, etc., usque ad non intelligunt in se opera Domini.

 uERS. 17.---Et pascentur agni.  Iuxta historiam idem est quod supra, regionem uestram alieni deuorant coram uobis.

Aduene: Auferetur a uobis regnum Dei, etc. De toto enim orbe congregata, etc., usque ad ut loca taurorum occuparent agni.

uERS. 18.---ue qui trahitis. Hec ad principes Iudeorum, etc., usque ad anathematizant uocabulum Christianorum.

In funiculis uanitatis.  In quibus erant, etc., usque ad tanquam solidissimis uinculis tenemur.

uERS. 19.---ue qui dicitis.  Hoc specialiter contra Iudeos qui Barrabam elegerunt, Christum condemnauerunt; generaliter ad omnes qui iniustum iustificant, iustum condemnant. Malum, tenebras,  amarum, in simili significatione et figura ponuntur. In Barraba diabolum intelligimus, de quo: Libera nos a malo.

uERS. 21.---ue qui sapientes estis. Despecta Dei sapientia, etc., usque ad nec intrant ad Christum, nec permittunt intrare.

uERS. 22.---Ebrietatem. uinum continet omne uitium. Ebrietas  significat omnia que statum mentis euertunt. Ex abundantia panis et uini peccatum Sodomorum creuit.

uERS. 23.---Qui iustificatis impium pro muneribus. Supra dictum est, quia pro uuis attulerunt spinas, et fenum, et ligna, et stipulas, et uepres arsuros, quia non tantum ista fecerunt, sed et legem  abiecerunt, et eloquium Dei blasphemauerunt. De quibus: De Sion exibit lex, et uerbum Domini de Ierusalem.

uERS. 24.---Radix eorum.  Praua cogitatio, ex qua procedit opus tanquam germen.

uERS. 25.---Ideo iratus.  Notandum quod non exprobrat idololatriam et cetera peccata, sed quod abiecerunt legem Euangelii, et blasphemauerunt sanctum sermonem Domini: qui iratus fuerat contra principes et potentes, qui erant sapientes sibi et munera sequentes; quos deuorauit lingua ignis, ut potentes potenter tormenta patiantur.

Iratus est.  Non quod humanis subiaceat passionibus; sed qui delinquimus, nisi Dominum irascentem audierimus, non timemus.

 Et percussit, etc. Futura quasi preterita dicit prophetali certitudine.

uERS. 26.---Et sibilabit ad eum de finibus terre, etc.  Hebrei hunc locum de Babyloniis intelligunt, etc., usque ad affectu se iungit populo, et ait:

uERS. 30.---Aspiciemus. Non ausi respicere celum, cuius habitatorem Deum offendimus, et lux nostra, quam semper habebamus in Deo, tribulationum caligine obscurata est.



CAPUT uI.

uERS. 1.---In anno, etc.  Ozias ipse est Azarias, etc., usque ad cadens in faciem, excelsa uoce clamat ad Dominum.

 Rex Ozias. Rex, scilicet leprosus, qui sacerdotium usurpauit.

uidi Dominum. Christum scilicet. uisus est Filius in habitu regnantis; locutus est Spiritus sanctus propter consortium maiestatis, unitatemque substantie.

Super solium excelsum, etc.  Qui uidet Dominum regnantem in celestibus uirtutibus, uidet eum super solium excelsum et eleuatum, que sunt Throni et Dominationes, etc.

Quidam dicunt seraphim uirtutes in celo Deo assistentes et laudantes, que in ministeria mittuntur maxime ad eos qui purgatione indigent, et propter peccata aliqua ex parte suppliciis.

 Cherubim, multitudo scientie, super quos Dominus  in modum aurige sedere ostenditur, unde: Qui sedes super cherubim, etc. Seraphim autem preter hunc locum in Scripturis canonicis me legisse non memini. Errant ergo qui in precibus solent scribere: Qui sedes super cherubim et seraphim.

uERS. 2.---Stabant.  Id est, stant assistentia Deo; uolant demonstrantia Deum; nudant quasi medietatem; non manifestant que uelata sunt; non uelant, que nota sunt.

Sex ale uni.  uictorinus duodecim apostolos intelligit. Nos autem duodecim lapides altaris quos ferrum non tetigit, et duodecim gemmas in diademate sacerdotis.

 Alas habere dicuntur angeli, quia in superioribus  commorantur, uel propter uelocem in omnibus discursum, sicut et uenti alati dicuntur.

Duabus uelabant faciem eius. Ante hec que fuerunt nescio, etc., usque ad angeli quoque et predicatores nichil inde docent; similiter:

uelabant pedes.  Quid post hunc mundum futurum sit ignoramus: media tamen, que sex diebus uel etatibus facta sunt, uel fiunt; cognoscimus tantum Duabus uelabant, quia de presenti tantummodo notitiam habemus.

 Hebreus meus longe alia uia ingressus est, etc., usque ad et tunc uere purgatus labiis, dixi ad Dominum: Ecce ego, mitte me.

uERS. 3.---Et clamabant.  Non leuiter dicunt, sed salutarem omnibus confessionem clamore pronuntiant:  Sanctus, sanctus, sanctus, quia et ipsa, scilicet seraphim sancta: sanctius enim his nichil est: mirantur autem quod Filius tantum se humiliauerit et crucem subierit, et terrenis innotuerit.

Sanctus, sanctus, etc. Mysterium Trinitatis. In utroque Testamento Trinitas predicatur, Dominus Christus, scilicet qui hic quatuor litterarum est, quod proprie de Deo ponitur: Iod, He, Iod, He; id est, duo ia, que duplicata ineffabile nomen Dei faciunt.

Plena est omnis terra.  Et implebitur, etc., usque ad post duos et quadraginta annos a passione Domini.

uERS. 4.---Superliminaria. In ueteri Testamento locutus est Dominus, etc., usque ad quem capientes  dicimus: Ex parte cognoscimus, et ex parte prophetamus .

uERS. 5.---Pollutus.  Hoc dicit pro societate populi, cum quo cogebatur loqui. Noxium est cum peccatoribus uiuere.

Ego habito. Nota cum peccatoribus non esse morandum.

Et regem Dominum exercituum uidi oculis meis: et uolauit ad me unus. Sic Abraham postquam uidit Dominum et uocem eius audiuit, se cinerem et puluerem esse confitetur, quia quantacunque sit hominum dignitas, uilescit in comparatione eius.

uERS. 6.---De seraphim.  Seraphim per m, in masculino genere per n, in neutro genere plurali dicimus. Seraphim tamen singulariter dici potest, sicut  cherubim et cherub.

Et in manu eius. Id est, operatione eius, id est Christi. Calculus, id est, caritas, quem forcipe, id est doctrina duorum Testamentorum, de altari tulerat, et Isaie in exemplum posuerat.

Calculus.  LXX: carbunculus, lapis ignitus, qui propter flammeum colorem igneus dicitur.

Forcipe.  Hec est scala Iacob gladius bis acutus, etc., usque ad Dei sermonem duplici acie preceptorum comprehendens.

De altari. Quod Ioannes uidit in Apocalypsi, quod est plenum calculis ignitis, quibus possunt peccata purgari.

uERS. 7.---Ecce tetigi labia tua: unde: Quid detur tibi aut quid adiiciatur tibi ad linguam dolosam?  Sagitte potentis acute cum carbonibus desolatoriis . Hic est sermo Dei, de quo dicitur: Habes carbones ignis, sedebis super eos, hi erunt tibi in adiutorium.

Et auferetur iniquitas.  Ieremias, qui puer erat, ideo pene immunis a peccato solius manus attactu purgatur. Ad Isaiam uero qui dicit: uir pollutus labiis ego sum, angelus cum calculo mittitur.

uERS. 8.---Quem mittam? Non cogit, sed uoluntatem querit: uoluntas enim sola premium meretur. Isaias autem, tanquam purgatus, offert se spontaneus.

Mitte me.  Putat se bonum nuntiaturum, etc., usque ad non temeritatis esse, sed obedientie, quod se obtulerit.

 uERS. 9.---Audite audientes.  Lucas secundum LXX in Actibus apostolorum: Aure audietis et non intelligetis, etc., usque ad et magis Grecis quam Hebraicis utitur testimoniis.

uERS. 10.---Exceca, etc.  Cui simile, etc., usque ad nec est Dei crudelitas, sed misericordia, infidelibus excecatis, humiles illuminare.

Et conuertatur. Quamuis graue peccatum sit, si conuertatur quis, potest saluari: sed hi pro magnitudine sceleris, penitentia sunt indigni.

uERS. 13.---Et adhuc. Et pro, id est, adhuc ex ea gente decimatio, quasi adhuc decima pars illius gentis remanebit.

Et erit. Sub Adriano, Iudea iterum uastata est,  quinquagesimo uero anno post captiuitatem Romanorum. Prohibiti enim sunt publicis legibus Iudeam intrare.



CAPUT uII.

uERS. 1.---Et factum est in diebus Achaz, etc.  Que scripta sunt usque ad hunc locum sub Ozia et Ioathan filio eius, uisa sunt; sequuntur sub Achaz rege impiissimo, qui a Deo derelictus ab inimicis expugnatur.

Achaz. Qui clausit ianuas templi et Baalim adorauit, filium suum idolo consecrauit, altare eneum abstulit, et altare idolorum in templo posuit. Iure ergo a Domino derelictus est: Et surrexerunt aduersus eum inimici .

Ascendit, secundo. Primo enim Assyrii de tribu  Iuda, etc., usque ad facti sunt amici Herodes et Pilatus in passione Christi.

uERS. 3.---Derelictus est. A fratre suo Rabsace, qui ad Assyrios transierat, ut tradunt Hebrei.

Iasub filius tuus.  Qui interpretatur reliquus comes et conuertens, qui populus Iuda de manibus duorum regum liberandus erat.

In uia. Ibi Rabsaces, postea ex precepto Sennacherib, Dei populum blasphemauit.

uERS. 4.---Duabus caudis. Due caude, etc., usque ad et ductus cum decem tribubus in montes Medorum et Persarum.

uERS. 6.---Tabeel.  Tabeel bonus Deus, quasi dicat: Ibi ponamus idolum Dei nostri, uel ad litteram, Filium hominis sic uocat.

 uERS. 8.---Adhuc sexaginta, etc. Quasi diceret: Interim contenti erunt finibus suis, et Damasco tanquam metropoli Syrie imperabit Rasim, et caput ciuitatum Ephraim Samaria erit, et in ea interim regnabit filius Romelie.

Sexaginta quinque anni. A uicesimo sexto anno regni Ozie, quando lepra percussus est, ex tunc Ioathan filius eius regnauit septem et uiginti annis, patre adhuc uiuente. Post mortem eius annis sexdecim, post quem Achaz aliis sexdecim, postea regnante Ezechia sex annis. Ephraim, id est, decem tribus in captiuitatem ducte, cessarunt esse populus.

uERS. 11.---Pete tibi signum.  Ut qui prophete non credidit, Domini auctoritate terreatur;  quasi diceret: Difficile uidetur tibi quod regna potentissima breui finiantur, et tu libereris et populus tuus, sed pete tibi signum.

Pete tibi signum. Moyses accepit signum de terra, etc., usque ad utrumque mortem Domini et ascensionem respicit.

Non petam. Non humiliter, sed superbe. Multi enim leguntur a Domino signa petiuisse et accepisse, sed Achaz ita respondit, tanquam auctoritatatem habens: Non tentabis Dominum Deum tuum. uel, timuit quod in signo Deus glorificaretur et idola uilificarentur.

uERS. 14.---Ecce uirgo concipiet.  Hebraice alma, Latine quoque alma dicitur sancta, etc., usque  ad quod uiolenter esse exortum etiam stultis patet.

Emmanuel.  Quidam Isaiam duos filios habuisse dicunt, etc., usque ad propter quam uerbum caro factum est.

uERS. 15.---Reprobare malum.  Quasi diceret: In pannis infantie positus habebit boni malique discretionem. His uerbis percipimus Saluatoris, infantiam diuinam in eo non minuisse sapientiam, quamuis dicatur: Puer autem proficiebat etate et sapientia, ut ueritas humani corporis probaretur: infantia enim non preiudicat diuine sapientie.

uERS. 16.---Derelinquetur, etc.  quasi diceret: Terra Syrie et Samarie ab inuocatione nominis eius uastabitur, et domus Iuda a duobus regibus liberabitur.

 uERS. 18.---Musce.  Id est Aegyptiis, populo imbelli et idololatria sordenti. Legimus ab Aegyptiis Iosiam occisum et populum Isrel subiugatum, nec multo post tempore Nabuchodonosor cum innumerabili exercitu cepit Ierusalem, templum succendit, et habitatores Assyrios in Iudea posuit.

uERS. 20.---Nouacula.  Rex Assyriorum  in eo tanquam in nouacula acutissima et in his qui trans flumen, scilicet Assyriis, sunt, radet Dominus in Iudea caput et pilos pedum, scilicet omnem fortitudinem regum et principum, et subiectorum.

uERS. 22.---Comedet butyrum. Delectabitur in  passione Christi uel sua. Butyrum enim ex multis confectionibus efficitur.

uERS. 25.---Et omnes montes qui in sarculo sarrientur.  Relictis campestribus metu hostium ad montana confugient, aspera montium manu propria excolentes, uitam miseram sustentabunt. Cetera erunt in pascua.



CAPUT uIII.

uERS. 1.---Et dixit Dominus ad me: Sume tibi.  Primum propheta predicit Achaz futura, etc., usque ad unde rursum partus uirginalis describitur.

uelociter spolia.  Hoc nomen pueri, quasi diceret: Ne patiaris ultra diabolum regnare; et non angelos, non Prophetas mitte, sed ipse descende.

 uERS. 2.---Uriam, etc.  Urias, lux Domini; Zacarias, memoria Domini; Barachias, benedictio Domini; his testibus natiuitas Domini comprobatur. Unde duobus testibus euntibus in Emmaus incipiens a Moyse et prophetis, que de se dicta erant, disseruit.

uERS. 3.---Ad prophetissam.  Ad Spiritum sanctum a quo omnis prophetia, que Grece neutri generis pneuma, Hebraice feminini Ruach, Latine masculini generis est, et ideo diuersis positionibus sortitur, nullius est enim. uel ad Mariam, quam prophetissam fuisse nemo dubitat.

uERS. 4.---Puer.  Precipitur itaque Isaias, etc., usque ad domum Dauid sola inuocatione saluaret.

 Pro eo quod abiecit populus aquas Siole.  In quibus cecus se lauit, etc., usque ad terram ipsius Iudam conatus sit possidere.

uERS. 7.---Aquas fluminis.  Exercitum Sennacherib, cuius potentia occupans terram Samarie inundationi fluminis comparatur.

uERS. 9.---Congregamini populi.  Quasi: Contra Emmanuel nichil potestis, etc., usque ad quia peruersitas non potest rectum superare.

uERS. 12.---Ne dicatis.  Quasi diceret: Non timeatis duorum regum aduersus Iudam coniurationem: coniuratio est consensus multorum in malum.

Ne timeatis neque paueatis. Tu et qui tecum sunt populi, quia uidentur timendi; quia principium sapientie  timor Domini.

uERS. 14.---In lapidem.  Quem reprobauerunt edificantes, etc., usque ad peccata peccatis sociantes et uincti laqueis delictorum.

Duabus domibus. uel in duabus familiis, etc., usque ad per traditiones suas legis precepta dissipauerunt et maculauerunt.

uERS. 16.---Signa legem. Quasi diceret: Aperi eam, Domine, discipulis meis, etc., usque ad possumus etiam doctrinas intelligere.

uERS. 18.---Pueri mei, ex Deo nati. Alii Prophete et eorum discipuli. Legunt hoc quidam de duobus filiis Isaie, etc., usque ad qui in portentum secularis sapientie et superbie Iudeorum fuerunt.

uERS. 20.---Non eris eis.  Hoc est si populus  iste noluerit ueritatem a Domino querere, non habebit Christum, scilicet lumen ueritatis, quam negligit.

uERS. 21.---Regi suo. Diabolo et paternis traditionibus, id est, antiquis erroribus.



CAPUT IX.

uERS. 1.---Primo tempore,  He due tribus ab Assyriis in captiuitatem ducte sunt, etc., usque ad uidit prius lucem predicantis Christi.

Terra Zabulon.  In qua Christus primum predicauit et miracula fecit: ibi enim aquas in uinum conuertit, apostolos elegit.

uia maris. Mare in hoc loco lacus Genezareth, qui Iordane influente efficitur. In cuius littore est Capharnaum,  Tiberias, Bethsaida et Corozain, in quibus Dominus maxime commoratus est, et sic: Populus qui ambulabat in tenebris uidit lucem magnam.

Galilee gentium. Galilee due sunt: una gentium, uicina Tyriis in tribu Nephtali; altera circa Tiberiadem et stagnum Genesareth, in tribu Zabulon.

uERS. 2.---In regione umbre mortis.  In umbra mortis sunt, qui in peccatis adhuc uiuunt: In regione umbre mortis, qui iam mortuis operibus ad inferna descenderunt.

uERS. 3.---Non magnificasti letitiam. Nobis de salute Iudeorum; quamuis enim gaudeant de gentium conuersione, dolent tamen de Iudeorum repulsione.

 Letabuntur coram te, etc. Propheta ad Christum de discipulis.

uERS. 4.---Iugum enim.  Habet Christus iugum, sed suaue; et diabolus, sed importabile onere. Et Christus principatum super humerum, in quo crucem portauit, et diabolus in humero uirgam, qua superbit.

Exactoris. Ipsius, scilicet exigentis. Quotidie enim nummum peccati quem primo homini commisit, a posteris cum usura exigit.

uERS. 5.---Quia omnis uiolenta predatio.  Acsi dicat: Genus humanum quod diabolus depredatus est, auferet ei Dominus uiolenter, id est, potenter, et ipsum cum tumultu detrudet in infernum. Unde tam de ipso quam de membris eius dicitur:  Periit memoria eorum cum sonitu .

uestimentum mistum.  Diabolus qui plenus omnium sanguine, qui homicida ab initio; uel homines, quibus diabolus tanquam ueste circumdatur, quorum manus plene sunt sanguine.

uERS. 6.---Puer natus est nobis. Non Iudeis, nobis, etc., usque ad sed oriri non uidentibus non uidetur.

Principatus super humerum.  Dum duceretur ad patibulum, portauit crucem, in qua meruit principatum.

 Septuaginta: Magni consilii angelus. Quod in Hebreo non habetur, sed nominum maiestate perterriti, non ausi sunt de puero dicere, quod aperte Deus appellandus sit. Ideo pro his sex nominibus  hoc posuerunt, magni consilii angelus.

uERS. 7.---Zelus Domini.  Cepit ab Emmanuel prophetia, ubi dicitur: Pete tibi signum a Deo. Hic finitur.

uERS. 8.---uerbum misit Dominus.  uerbum Hebraicum [Figure: [Hebrew Text] 2Kb] Dabar, etc., usque ad despiciunt Ecclesiam, et simplicitatem eius putant imperitiam.

uERS. 10.---Lateres ceciderunt.  Dicebant superius, etc., usque ad ex fortibus et bellicosis principibus populum muniemus.

Cedros. Id est, inuincibiles ex nobis principes preficiemus eis.



CAPUT X.

 uERS. 1.---ue qui condunt.  Hec plerique adhuc contra decem tribus dici arbitrantur, etc., usque ad cum captiuitatis, uel iudicii dies aduenerit.

uERS. 5.---ue Assur.  Hucusque contra decem et duas tribus, etc., usque ad et non solum captiuauit, sed partim deleuit.

uERS. 7.---Ipse autem.  Sic philosophi, sic heretici, et sic persecutores Christiani nominis: cum Deus aliquos eis uerberandos permittit, in omnes seuiunt, nec uerberare, sed occidere cupiunt: et paucis superatis in omnes audaciam sumunt.

uERS. 9.---Nunquid non principes mei simul. Ordo: Reges sunt mei principes, id est, mihi seruientes:  multos enim reges secum adduxit, quos subiugauerat.

Damascus. Damascus est metropolis in Syria: hanc condidit Eliezer, seruus Abrahe; in hac regnauit Rasin.

uERS. 10.---Quomodo inuenit manus. uox Sennacherib admirantis potentiam suam. Plene dicta compleuit. Omnes enim ciuitates decem tribuum, et Iuda et Beniamin preter Ierusalem depredatus est, et ipsius partem inferiorem, quam tradidit ei Sobna scriba.

uERS. 12.---Cum impleuerit Dominus. Subuersiones, scilicet urbis, etiam obsidionem quando uenit Rabsaces, et fecit ea que in sequentibus commemorantur.

 uERS. 14.---Ganniret. Gannire est uulpium, uel, ut alii, auium.

uERS. 16.---Et subtus gloriam. Dicit Hieronymus secundum Hebreos, corpora interfectorum Assyriorum celesti igne exusta, et in puluerem redacta, uestimenta illesa; et uenientes Iudei, uestium summitate arrepta, puluerem excutiebant.

 Quidam uolunt hunc regem significare contrariam fortitudinem, etc., usque ad tradunt enim Hebrei decem tantum de eius exercitu remansisse.

uERS. 17.---Et erit lumen. Dicunt Hebrei quod Michel archangelus fuerit, cui commissa est custodia illius gentis, sicut Daniel dicit.

 uERS. 18.---Et gloria saltus. Carmelus mons magnus, fecundus arboribus. Quasi exercitus innumerus , et corpore et anima peribit.

Ad carnem.  Heretici quoque, cum ecclesiastica doctrina illuxerit, et eorum decipula patuerit, ad tantam uenient solitudinem, ut de saltu et infructuosis arboribus, et innumerabili multitudine, uix pauci resideant, qui eorum sequantur errorem.

uERS. 20.---Et erit in die illa.  Cum Phacee et Rasin uellent uenire, etc., usque ad sed in Deo spem ponant.

uERS. 21.---Reliquie conuertentur. Secundum Iosephum innumerabili Iudeorum multitudine occisa,  intelligimus paucos in apostolis et apostolicis uiris esse saluatos.

uERS. 22.---Consummatio abbreuiata. Perfectio eorum que de Christo erant tam longo tempore ante predicta tribus annis et dimidio completa.

Iustitiam, quia iniuste occisus, mortem et diabolum iuste uicit, et mundum redemit morte.

uERS. 23.---Consummationem enim.  Ad litteram. Fecit, quia tantam multitudinem preter decem, occidit breui spatio unius noctis.

uERS. 24.---Super te in uia Aegypti. Captiuitatis decem tribubus, etc., usque ad cepit et subuertit.

uERS. 25.---Paululum modicumque. Hoc longo tempore post completum est; sed omnia secula  eternitati  comparata momentanea sunt.

uERS. 26.---uirgam suam in mare.  Quasi: Antequam ueniat super te, aggredietur Tharacam, regem Aethiopie, et transibit mare Rubrum, et leuabit uirgam super Aegyptum, et sic cum multo exercitu reuertetur contra Ierusalem.

uERS. 29.---Transierunt cursim. Gaba sedes, etc. Preteritum pro futuro more prophetico.

uERS. 31, 32.---Confortamini adhuc dies est.  Postquam Sennacherib tetendit in Nobe tentoria, uolens mane expugnare Ierusalem, non cessauit usque in mediam noctem minari desolationem Ierusalem, dicens: En, ista sola ciuitas liberari de manu mea poterit?

 uERS. 33.---Ecce dominator Dominus exercituum, etc. Dixit pueri nomen de uirgine nascituri, etc., usque ad et Libanus cum suis cedris succidatur.



CAPUT XI.

uERS. 1.---Et egredietur uirga.  Usque ad principium uisionis Babylonis, prophetia est de Christo, quam per partes explanamus, ne lectoris memoriam confundamus.

Egredietur. uirgam et florem Iudei ipsum Christum interpretantur, etc., usque ad et tu es Filius meus primogenitus, qui regnas in sempiternum.

uERS. 2.---Et requiescet.  Quia in ipso habitat omnis plenitudo Diuinitatis.

Spiritus. Sicut sermo Domini, lux, uita et resurrectio  uocatur, etc., usque ad hi sunt septem oculi in lapide uno secundum Zacariam.

uERS. 3.---Et replebit eum spiritus.  Spiritualiter propter paruulos qui timore indigent, quem foras mittit perfecta caritas. Qui enim timet, penam habet, et non est perfectus in caritate.

Non secundum. Non accipiet personam, quia non est personarum acceptor Deus, sed in omni gente; qui timet Deum acceptus est illi.

Arguet.  Phariseos et reprehendentes apotolos, quando in sabbato ambulantes per sata, spicas uellentes manibus confricabant et manducabant.

uERS. 4.---uirga oris sui.  Potest per uirgam sententia iudicii intelligi. In principio enim predicationis  dixit: Penitentiam agite, appropinquabit enim regnum celorum; et subiunxit: Omnis arbor que non facit fructus bonos eradicetur et in ignem mittetur.

uERS. 5.---Interficiet impium. Si enim Michel interficiet , ipse Deus tamen in Michele hoc faciet.

Fides.  Fideles bene operando adherebunt ei qui factus est sapientia, iustitia et sanctificatio, qui ait: Ego lux et uita.

uERS. 6.---Lupus cum agno.  Paulus cum Petro, unde: Beniamin lupus rapax. Et: Pasce oues meas. Habitabit lupus cum agno. Non agnus et hedus habitabant cum lupo et pardo, sed lupus et  pardus, agni et hedi imitantur innocentiam, scilicet Christum.

Habitabit lupus.  Iudei nostri iudaizantes, etc., usque ad nichil malum, nisi turpitudinem.

 uitulus et ouis humiles et innocentes, etc., usque ad hoc prestet Ecclesia in mundo.

uERS. 7.---Leo quasi bos, etc.  Principes enim huius seculi et simplices alii historie superficie sunt contenti; triticum enim et medullam, id est, interiorem sensum non intelligunt.

uERS. 8.---Infans. Christus, uel apostoli, malitia paruuli, sensu perfecti: qui demones eiiciebant de corporibus obsessis.

Reguli. Regulus, rex omnium serpentium, etc., usque ad de obsessis corporibus scilicet.

 Manum. Id est, diuinam potentiam in comprehensum exinde aspidem uel regulum, id est, diabolum, tradet captiuum.

uERS. 9.---Quia repleta. More suo, in fine prophetalia uerba panduntur, ne ad litteram accipiantur.

uERS. 10.---Qui stat in signum, unde: Ecce positus est hic in ruinam, et in resurrectionem multorum in Isrel, et in signum cui contradicetur . LXX: Qui consurget ut sit princeps, etc., usque ad idem significat sepulcrum. Pro dormitione et requie, altero uerbo, sed eodem sensu, sepulcrum uertimus.

uERS. 11.---Residuum.  Apostolus: Reliquie salue fient. Tradunt enim historie quod apostoli  toto orbe diffusi predicauerunt Euangelium: et quidem Persas, Indosque penetrauerunt, ut Aethiopia manum daret Deo.

uERS. 12.---Signum. Crucis, in qua est uictoria, ut sciant omnes in quo diabolus sit uictus.

A quatuor plagis.  Hoc in Pentecosten uidetur impletum, etc., usque ad ut totius mundi uocatio demonstretur.

uERS. 13.---Et auferetur, etc.  Quando Isaias hoc predicebat, inter duas et decem tribus discordia inexorabilis erat, credentes autem pacificati sunt in fide Christi et unitate caritatis.

uERS. 14.---Preceptum manus, etc. Quod precipiunt operantur; et uerbo docent, et exemplo.

uERS. 15.---Linguam maris.  Que idola laudabat.  Mare, id est, populus Aegypti,  ut Deum laudet et timeat, et idola condemnet et abiiciat.

Et leuabit. Ut Idumea, et Moab, et filii Ammon tradent manus apostolis, sic et Aegyptii.

Et percutiet. Id est, minuet pro uno septem principes ponendo, etc., usque ad ut siccis pedibus transirent.

Ut transeant per eum, etc. Sub metaphora, Nilus diuisus et in partes cesus dicitur, etc., usque ad Domino Euangelio uiam preparante.



CAPUT XII.

uERS. 1.---Confitebor tibi.  Sicut transito  mari Rubro, dixerunt: Cantemus Domino, etc. Sic regno mundi destructo, dicit Ecclesia: Confitebor tibi.

uERS. 3.---De fontibus Saluatoris.  Unde: Benedicite Domino de fontibus Isrel, etc., usque ad ut prophetia cum Euangelio conueniat.



CAPUT XIII.

uERS. 1.---Onus Babylonis.  Babylon, metropolis Chaldeorum, etc., usque ad qui dicit: Hec omnia tibi dabo, si cadens adoraueris me.

uERS. 7.---Dissoluentur, etc. Quia nullum opus Dei iustitia dignum reperietur.

uERS. 8.---Combuste. Quasi carbones nimio dolore, uel in re. Multi enim fuere combusti. Combuste igne. Igne quem sibi succenderunt, quia dicere  non possunt: Signatum est super nos lumen uultus tui, Domine , et: Nos autem reuelata facie gloriam Domini contemplantes .

uERS. 10.---Obtenebratus est sol. Possunt hec ad diem iudicii referri, quando omnia luminaria obtenebrari uidebuntur comparata splendori Christi.

uERS. 11.---Et uisitabo super orbis mala. uindicabo ut corrigam, etc., usque ad: Misericordia autem mea non auferetur ab eis.

Et requiscere. Quasi diceret: Hoc faciam, ut qui superbit humilietur.

uERS. 12.---Pretiosior erit uir auro, etc.  Omnia rara pretiosa, id est, uir Babylonis rarius inuenietur auro. Similiter dicitur sermo Domini pretiosus, id est, raro inueniebantur. In die quoque  iudicii uisitabit Dominus mala orbis, et quiescere faciet arrogantiam demonum, et pauci inuenientur electi propter persecutionem Antichristi.

uERS. 13.---Celum turbabo, etc. Non quod animata sunt, sed propter indignationem Domini, qui respicit terram, et facit eam tremere. Forsitan imminente captiuitate, celum tonando, et terra concutiendo mota est. Potest de die iudicii legi.

uERS. 14.---Damula fugiens. Damula, diabolus est uel praua doctrina, cuius magistri in damula significantur, que Grece dicitur .

uERS. 17.---Ecce ego suscitabo, etc. Legimus in Genesi X, quod et Madai filius Ne auctor Medorum fuit: qui interpretatur mensura, siue a potente uel forti. Igitur contra Babylonios qui mente confusi  sunt, suscitantur a potente et forti Deo fortitudines ad puniendum, que reddant unicuique secundum opera sua.

uERS. 19.---Et erit Babylon illa ciuitas, etc.  Non postea reedificata est, etc., usque ad a lupis et canibus deuorandas.

uERS. 21.---Bestie, etc. Per has omnes bestias lucis refugas, demonum uel angelorum fortitudines intelligimus, quibus ad puniendum traduntur.

Struthiones. De quibus in Iob satis tractatum est, que de terra altius non eleuantur, cum pennas habere uideantur.

Pilosi. Syluestres homines hispidi, qui et incubones, uel satyri, uel genera demonum.

 uERS. 22.---Ulule in edibus. Magnitudinis coruine, sed maculis resperse, que rostro in palude sito horrendum stridunt.

Sirenes. Sunt serpentes cristati et alati uelut alii pisces marini in specie muliebri, uel portenta diaboli, que dulci cantilena decipiunt homines, huius seculi naufragium, non clausis auribus transeuntes.



CAPUT XIu.

uERS. 1.---Iacob. Nota proprietatem uerborum. Iacob qui adhuc in lucta est, miseretur: Isrel, qui post uictoriam nomen accepit, elegit.

uERS. 4.---Quomodo, etc. Admirando quomodo uastator terrarum, etc., usque ad nouissima autem inimica destruetur mors.

Exactor.  Qui exigit usque ad nouissimum  quadrantem a debitoribus suis, qui dicunt illud: Dimitte nobis debita . Huic tradentur debitores, huic tradidit Paulus Corinthum fornicantem.

uERS. 5.---Baculum. uocat Nabuchodonosor uel diabolum, quia sicut per illum flagellantur a Deo impii, sic per hunc in penis inferni uel quotidie in peccato suggerendo, insidiando.

uERS. 8.---Abietes quoque. Principes diuersarum gentium ab illo afflicti; uel filii, quorum patres interfecit.

Ex quo dormisti. Quia uicto forti et direptis uasis, eius satellites corruerunt, unde: Ite in ignem eternum, qui paratus est diabolo, et angelis eius . Nota mortis mors dormitio dicitur.

Qui succidat. Unde psalmus: Operuit montes umbra eius, et arbusta eius cedros Dei  Has aliquando peccantes tradit Dominus supplicio conterendas: unde dicitur: Conteret Dominus cedros Libani .

uERS. 9.---Infernus. Habitatores uel principes eius inferni subter te. Sub terra enim est infernus, in quo uisus est diues ille a Lazaro, unde Dominus uinctos suos eruit, uinctum diabolum dimisit.

Omnes principes. Etsi hec facta non sunt, tamen fieri potuerunt. Solatium est malorum inimicos habere socios penarum.

uERS. 10.---uulneratus es. Qui immortalis et Deus uidebaris. Nos pro imbecillitate sensuum putabamus  non posse resistere potentie Dei, et te solum in altitudine tua permanere.

uERS. 11.---Subter.  Putredo tinea et operimentum uermium, etc., usque ad qui dicebat Christo: Hec omnia tibi dabo, si cadens adoraueris me .

uERS. 12.---Qui mane oriebaris.  Hi sunt falsi apostoli, etc., usque ad et in lateribus aquilonis, in frigidis.

uERS. 13.---In celum conscendam.  In firmamento erat, in celum ubi est Domini solium cupiebat ascendere. Hec omnia ad hereticos sunt referenda, qui cum deorsum sint cum principe suo, iactant se excelsos esse.

 In lateribus aquilonis. Unde: Ab aquilone exardescunt mala, et succenditur olla Ieremie. De quo: Dicam aquiloni, Da: id est, redde captiuos.

Nubium. Id est prophetarum, de quibus: Mandabo nubibus meis ne pluant super eam imbrem . Et ueritas tua usque ad nubes. Iudas nubes fuit cum aliis apostolis, sed uitio suo diabolum ascensorem suscepit.

uERS. 15.---uerumtamen ad infernum detraheris. Qui per uirtutes potuisti ascendere, per uitia cades. Sancti habent pennas columbe et aquile ut uolent et requiescant: impii quasi plumbum merguntur in aquis uehementibus, et descendunt in profundum quas lapis . Iniquitas sedet super talentum plumbi.

 Detraheris. Inuitus Christus; descendit uoluntarius.

Profundum. Ad infimas et pessimas penas. Quanto enim gradus altior, tanto casus grauior.

Laci. Id est, inferni, etc., usque ad sed per teporem et simulationem fidei a Domino reiiciuntur.

uERS. 16.---Est uir.  Non Deus; unde: Inimicus homo superseminauit zizaniam .

uERS. 17.---Urbes.  Ecclesias, ut faceret synagogas diaboli, et heretica prauitate pollueret munditiam fidei.

uinctis eius non. Quos soluunt apostoli, imitatores magistri, etc., usque ad sed in tenebris recludebat, ut nec Euilmerodach filio suo aperiret.

uERS. 18.---Omnes reges.  Reges gentium,  etc., usque ad nec in morte quiescit a cruciatibus.

uERS. 19.---Tu autem. uidetur fabule consentire, etc., usque ad reuiuiscet pater tuus.

Quasi cadauer.  Multitudine peccatorum putruerunt, et corrupte sunt cicatrices mee . uirtus suauis odoris est.

uERS. 20.---Consortium. Scilicet sepulture. Altera est enim pena auctoris, altera eius qui ab auctoritate compulsus: Hic est gladius quo uulnerati sunt plurimi, et interfecti.

Tu enim terram. Quasi: In superbia tua regnum Chaldeorum destructum est, quod adhuc mansisset, nisi superbia tua non fuisset.

 Populum. Quem tibi Deus commiserat corrigendum et regendum.

Occidisti. Non Deo reseruans uiuos, sed pene tue preparans socios.

Non uocabitur. Ideo non uocabitur, in eternum, etc., usque ad deleta est omnis progenies, pro superbia et impietate patris.

uERS. 21.---Iniquitate:  LXX. Pro iniquitate patris tui. Quod quidam non intelligentes, draconem, qui regnat in mari, quem Leuiathan appellant, Hebrei uolunt esse patrem diaboli; secundum illud: Quia mendax est et pater eius , quod male intelligendo deprauant.

uERS. 23.---Et ponam. Nihil est in ea nisi uenatio  regia, et coctilibus muris post annos plurimos refectis inclusa.

In possessionem ericii. Mundus quoque ab ericio et paludibus possidetur modo, id est, ab immundis spiritibus; sed in fine mundi scopabit, id est, purgabit eum Dominus igne purgatorio.

uERS. 24.---Iurauit Dominus. Hucusque de Babylone et regibus, etc., usque ad et hoc in terra Iuda et in montibus eius, sicut Dominus predixerat.

uERS. 25.---In montibus. Nota proprietatem, etc., usque ad sed et eos qui uirtutibus profecerunt.

uERS. 26.---Hoc consilium, id est, auferatur iugum eius, etc., usque ad generaliter ad orbem terrarum pertinere.

 uERS. 28.---In anno quo mortuus. A principio libri hucusque sub Ozia, Ioatham, Achaz, uaticinatus est Isaias, usque ad finem sub Ezechia predicta et partim completa.

Achaz. Quo uiuente, regnante in peccatoribus: nec pondus contra alienigenas, nec sermo Dei  fieri poterat ad Prophetam.

uERS. 29.---Ne leteris. Rege mortuo, inimici letantur, quasi aliquid lucri facturi nouis rebus: hinc Philisthei, quos Achaz afflixit, de morte eius letantur et Iudeis insultant, quia maturo rege perdito, subiaceant eius filio, quo regnante, se putant fines eorum posse inuadere.

uirga percussoris.  Abiecto iugo Dei, etc., usque ad et de eis serpentes uolantes, uel qui absorbeant  uolucres.

uERS. 31.---Ulula.  Quasi: Philisthei, plorate miseriam uestram, que uenit per Sennacherib.

Ulula, porta; clama, ciuitas. Philisthei potione cadentes, etc., usque ad anima malis cogitationibus repleta.

Ab aquilone enim fumus. Exardescentibus sagittis diaboli, qui noxius oculis et contrarius lumini. Ab aquilone olla Ieremie succenditur.

Non est qui effugiat agmen eius. Nullus preter Ierusalem, etc., usque ad et sola Ierusalem sit liberanda.

uERS. 32.---Nuntiis gentis. Angelis qui presunt ciuitatibus et gentibus: singulis mirantibus, cur sola Sion amaritudinem fumi uitauerit, uel euaserit.

 Fundauit Sion. Super fundamentum prudentie, iustitie, fortitudinis, temperantie, que sunt Christus.



CAPUT Xu.

uERS. 1.---Onus Moab. Hec est uisio Isaie habita de onere, id est, de destructione Moab. Moab, filius Loth, cuius progenies et prouincia Moab uocata est: in ipsa est Ar, que nunc Ariopolis metropolis.

Onus Moab.  Est circumcisio carnalis et spiritualis, etc., usque ad Loth quoque, Sodoma per eunte, uenit in Segor, et ortus est sol.

 Ar, id est aduersarius, etc., usque ad post a Chaldeis uastati sunt.

uERS. 2.---Ascendit domus. Ad excelsa, in quibus superbierat, ut non immolet, sed ut plangat ubi peccauerat.

Dibon.  Fluxus eorum: Mendacium transit et fluit, et nunquam in eodem statu permanet; sermo autem Domini est compactus et stabilis. Unde manna uidetur quasi glacies: non fluit, sed consistit.

Super Nabo.  Quia et omnis prophetie huius unus est sensus, etc., usque ad cum anima eorum ululauerit sibi.

uERS. 3.---Omnis ululatus. Alia littera: Omnis ululat, Moab scilicet, et sic descendet in fletum.  Quasi: Ascendit ad excelsa, ut ante idola ploret. Sed cum ibi nullum auxilium reperiret, descendit ad fletum in terram uel in domum suam.

uERS. 4.---Clamabit Hesebon. A principio regni quod est in Hesebon, usque Iasa ciuitatem, ubi finitur, ubique clamor, ubique luctus.

Expediti Moab ululabunt. Ab uxoribus, fortes bellatores. Inde dicitur Abraham uernaculos domus sue elegisse expeditos, id est, sine uxoribus.

uERS. 5.---Cor meum ad Moab. Ut scilicet prouocem eos ad penitentiam, etc., usque ad quod interpretatur leo Dei.

Ad Segor.  Segor est ex quinque urbibus Sodomorum, etc., usque ad si post liberationem non peccasset.

 uERS. 6.---Nemrim. Nemrim oppidum est super mare, etc., usque ad et ideo arescet herba.

uERS. 7.---Et uisitatio eorum. uisitatio in malo: uisitabo in uirga iniquitates eorum ; uisitatio in bono: uisitauit nos oriens ex alto .

Ad torrentem salicum. Hactenus de captiuitate Moabitarum per Assyrios, modo de illa que per Chaldeos.

uERS. 8.---Ululatus eius. Quasi, ideo ululabit Moab, quia ubi luxus prius, et delectatio propter irrigua et fontium amena, ibi modo riui sanguinis.

uERS. 9.---Aqua Dibon. Dibon, silentium, Dibon flens, et tamen una est ciuitas.



CAPUT XuI.


uERS.---1. Emitte agnum.  Idcirco prophete uix intelliguntur, etc., usque ad qui dominetur in toto orbe.

Petra deserti.  Ruth scilicet, quia iuxta preceptum Domini, etc., usque ad sicut enim Christus pro utroque populo uenit, sic de utroque nasci uoluit.

Ad montem filie Sion. Ierusalem, uel potius ad Ecclesiam, que est in contemplatione tanquam speculationis filia. In Ierusalem quoque maxime predicauit, miracula fecit, passus est, mortuus est, et resurrexit, et genus humanum redemit.

uERS. 2.---Sic erunt. Sic in captiuitatem transibunt  per Arnon: qui est terminus Moabitarum et Amorrheorum.

 Arnon  eorum qui, derelictis erroribus, transcendunt ad scientiam ueritatis.

uERS. 3.---Ini consilium. Nihil agas sine consilio, nec circumferaris omni uento doctrine, sequere magni consilii angelum.

Coge consilium. De uagis scilicet et errantibus Ecclesiam faciendo.

Pone quasi noctem. Tabernaculum scilicet, in quo quiescere te putabas, etc., usque ad ut fugientem populum Dei apud se recipiat et abscondat.

uERS. 4.---Profugi mei. Qui me fugerunt, qui de Ecclesia egressi sunt, qui sensum suum sunt secuti,  non doctrinam Spiritus sancti.

Finitus est enim puluis. Subito transit ad interfectionem Sennacherib, qui puluis et miser, quia gloria eius tanquam puluis, quem proiicit uentus a facie terre, et miserabiliter ab hac luce migrauit, occisus a filiis suis in templo Dei sui.

uERS. 5.---Et preparabit. Iudei exponunt hoc de Ezechia, qui, post mortem Sennacherib, in pace regnauit. Sed melius ad Christum referuntur, et quedam ad primum, quedam ad secundum referuntur aduentum.

uERS. 6.---Sedebit super illud. Quiescens et iudicans, super corda bonorum.

Audiuimus superbiam Moab. More Scripture, quia leta nuntiauerat, ne negligentes faceret, comminatione  terret.

Et indignatio.  Contra Deum in celum posuit os suum prophetis detrahens. Illud euangelicum apponens: Omnes qui uenerunt ad te ante me fures fuerunt et latrones. Moysen et Dauid homicidas uocat, Iosue sanguinarium.

uERS. 7.---Ululabit. Alter ad alterum, omnes scilicet hereticorum et philosophorum diuersitates contra se in tormentis mugient.

Super muros. Non edificatos quadro lapide, sicut templum Dei sunt, in quo sic lapides politi, ut nec malleus auditus sit, nec securis.

uERS. 8.---Suburbana Hesebon. Omnes cogitationes eorum  non pertinent ad ciuitatem Dei; de qua: Fluminis impetus letificat  ciuitatem Dei ; sed suburbana sunt, ut ad urbem Domini pertinere credantur.

Sabama. Attolens altitudinem, etc., usque ad Domini ergo gentium apostoli et apostolici uiri uinee Sabama exciderunt flagella.

Errauerunt. Lustrantes uniuersam terram Moab.

In deserto. Ut tandem quos interficerent, non haberent.

Propagines. Metaphoram uinee prosequitur.

Transierunt mare.  Ut mirabilia Domini uiderent in profundo tentationum liberati ex eis.

uERS. 9.---uineam: uinea Moab, ex uicinia loci talis est, qualis Sodoma.

Sabama. Qui se extollit contra sententiam Dei.

 uERS. 10.---De carmelo. Carmelus mons est inter Phenicem et Palestinam imminens Ptolomaidi, in quo Elias orauit. Et ponitur sepe pro qualibet fertilitate; unde et hic: Auferetur letitia et exsultatio de Carmelo , id est, fertilitas in qua letabantur Moabite.

Exsultabit. Quia spiritualis circumcisionis notitiam se habere iactant heretici.

uocem. Ne draconis uenena inde exprimantur, et bibentes interficiantur.

uERS. 11.---uenter meus. Propheta, qui tanquam cithara, musica arte compositus, et de Dei timore concipiens, multos liberos generat, ut omnis chorda sonum suum reddat.

Et uiscera. Sicut cithara sonum compositum non  emittit, etc., usque ad et Iacobus, cui una deest, desunt omnes.

uERS. 12.---Sancta sua. Ad sanctam, scilicet Ecclesie, que conabitur sua facere, non preualebit: non enim statim perfecte uirtutem capimus.

Non ualebit. In eis scilicet non inuenient auxilium, in quibus sperabat, et sic apparuit, quia incassum colebat.

uERS. 13.---Hoc uerbum. In proemio, etc., usque ad. Quod enim tibi ceperat, hic est completum.

uERS. 14.---In tribus annis: quasi diceret: Sicut pauci racemi remanent, etc., usque ad sed relicto errore conuersus, tribus annis tantum paruus et modicus et inglorius relinquitur.

Mercenari.  Falsa doctrina omnia lucri causa  facit, etc., usque ad leuius peccatum est aperte peccare quam sanctitatem simulare.



CAPUT XuII.

uERS. 1.---Onus Damasci. Ecce Damascus.  Damascus metropolis Syrie, etc., usque ad sed quia non egerunt penitentiam captiuati sunt.

uERS. 2.---Arer gregibus. Myrica, que est arbor infructuosa, nascens in desertis, et saxosis locis, quasi diceret: Omnes Syri infructuosi erunt et desolati. Alii dicunt ex hac arbore maleficis artibus odia concitari.

uERS. 3.---Et regnum. Ut peccatum non regnet in ea, que prius sanguinem diligebat.

Reliquie Syrie. Ironice, pro ignominia, etc.,  usque ad ambo ergo captiuati ignominiose.

uERS. 4.---Et erit in die illa.  Cum Syria uastata fuerit ab Assyriis, etc., usque ad alii in Cyrenem translati, que est regio ultra Aegyptum.

Emarcescet.  Non habebunt prophetas, nec signa, nec uirtutes, nec regnum, nec sacerdotium; sed omne corpus gentis marcescet.

uERS. 5.---In messe. De gentibus dicitur: Messis quidem multa operarii, autem pauci . Illi uero pauperes, messis reliquias que per apostolos saluate sunt, et rarissimas spicas legunt. Nec in montibus, sed in ualle Raphaim, id est, in humilitate, littere ueritate. Raphaim enim gigantes sonat.

uERS. 6.---Sicut excussio.  Percusso populo  Iudeorum, oliua que sub Moyse sexcenta millia armatorum habuerat, et sub Dauid numerante Ioab innumerum populum, uix paucos fructus Saluatori obtulit.

Duarum aut trium. Pauli et Barnabe. Et trium Petri, et Iacobi et Ioannis, qui in monte transfiguratum Dominum conspexerunt, et archisynagogi filiam suscitari uiderunt.

Siue quatuor.  Hi sunt reliqui nouem, in quibus Iude proditoris Matthias locum obtinuit. Hi pro diuersitate gratiarum nobis ignoti, in quatuor aut in quinque separati sunt, ut Euangeliorum numerum et legis in se uolumina demonstrarent, tanquam predicatores utriusque Testamenti.

uERS. 7.---In die illa inclinabitur. Quasi diceret:  Dominus esuriens, uix paucas, etc., usque ad sicut legitur in Paralipomen., et idola abiecerunt.

uERS. 9.---In die illa erunt. Irruentibus Assyriis, et uastantibus non solum Damascum, sed et terram decem tribuum.

Aratra.  Amorrheorum. Hoc contra decem tribus, quasi diceret: Sicut olim uenientibus filiis Isrel, relictis aratris fugerunt Amorrhei, sic modo decem tribus uenientibus Assyriis.

uERS. 10.---Plantationem fidelem. Plantatio fidelis est, quando quis plantat et colit, et fructum colligit. Plantatio infidelis et germen alienum, quando alienus colligit: Omnis plantatio quam non plantauit Pater meus eradicabitur .

Germen alienum. Non recipiens Patrem, quia non  recipis Filium; qui enim credit in Patrem, credit in Filium. Germen alienum, blasphemie contra Christum.

uERS. 11.---Mane semen tuum.  Cum scilicet uisum fuerit germen, etc., usque ad omnes sancti cum ramis oleastri radicem saluari.

uERS. 12.---ue multitudini. Sennacherib et exercitui eius, etc., usque ad cuncta opprimere et occupare cupienti.

uERS. 13.---Rapietur. Raptus est a Ierusalem, quando cum paucis fugit in Niniuem. De mundo raptus est, quando a filiis suis cito occisus est, ut patet.

uERS. 14.---Hec est pars eorum qui uastauerunt. Propheta ex persona Isrel, quasi diceret: Sic solet  Deus beare inimicos nostros.



CAPUT XuIII.

uERS. 1.---ue terre.  Quia de ceteris persecutoribus Ecclesie dixerat, etc., usque ad quasi errando inutilia fecerit.

ue terre cymbale alarum. Conuertitur iterum ad Aegyptum, et uocat eum, etc., usque ad timorem Domini abstulerunt eis.

uERS. 2.---In uasis papyri, id est in nauibus de papyro factis, etc., usque ad pertransit et labitur.

uERS. 3.---Gentem exspectantem et conculcatam. Omnes enim heretici sibi promittunt ingentia, etc., usque ad id est doctrinam eorum audiunt.

 uERS. 4.---Nubes roris. Grata messoribus fatigatis, quibus refrigerium prestat, et stipulam arentem facit humectando secabilem: sic sermo meus contra Aegyptum, gratus omnibus erit in me credentibus, et Assyriis a me eis data uictoria.

uERS. 5.---Ramusculi.  Inutiles: unde: Ego sum uitis uera, et Pater meus agricola est: omnem palmitem in me non ferentem fructum tollet eum, et omnem qui fert fructum purgabit eum.

uERS. 6.---Et omnes bestie terre. Hyperbolicos. Neque enim omnes bestie terre super eum hyemabunt. Sed significat, et occisionem immensam, et bestiarum multitudinem maximam superuenturam, quibus estate et hieme cadauera sufficiant in escam.

 uERS. 7.---In tempore. Reuertitur Propheta ad populum Isrel, et promittit ei bona, dicens: In tempore, quasi dicat: uastata Aegypto, non sperabit ultra Iuda in umbra eius; sed fidei et bonorum operum Domino offerret munus. Quod impletum est septuagesimo anno post captiuitatem sub Zorobabel et aliis ducibus.



CAPUT XIX.

uERS. 1.---Onus Aegypti, etc.  Sciendum multa que hic dicuntur ad Aegyptum historialiter pertinere; sed, et hic et in aliis locis, Scripturarum multa ponuntur que non possunt iuxta historiam stare, ut rerum necessitate cogamur altiorem intelligentiam querere.

Ecce Dominus ascendet, etc.  Aegyptus, tenebre  uel meror, etc., usque ad et corda sapientium Aegypti pauore tabuerunt.

Simulacra Aegypti. Idololatria fractam se sentiens, ut etiam magi a demonibus docti, uel iuxta prophetiam Balaam intelligentes natum Filium Dei, qui magicam destruerat artem, in Bethleem uenerunt et Puerum adorauerunt.

uERS. 2.---Et concurrere faciam.  Unde in Euangelio: Non ueni pacem mittere in terram, sed gladium: ueni enim separare hominem a patre suo, etc., .

uERS. 3.---Et dirumpetur, etc.  Diuidetur in contraria uoluntas Aegypti, ut non magna sentiant sicut ante, sed spirituali gladio separati, consilium suum cognoscant precipitatum esse.

 uERS. 4.---Dominorum crudelium. Multis dominis Aegyptus tradita est. Primum Assyriis, post Nabuchodonosor, tertio Alexandro, ad ultimum Romanis, Antonio et Cleopatra ab Augusto superatis. Chaldei crudeliores, Romani potentiores.

uERS. 5.---Et arescet. Fieri solet, ut cum ira Dei captiuitas uenit, ut indignationem eius pestilentia subsequatur, et contra peccatores elementa deseuiant. ueniente ergo captiuitate per Chaldeos uel Romanos, forsitan et Nilus, et fontes siccati sunt. Hyperbolicos quoque propter nimiam tribulationem flumina possunt dici defecisse, et fontes aruisse et riuuli.

uERS. 11.---Stulti. Adueniente captiuitate Babylonica  uel Romana, omnia magorum defecerunt consilia.

Principes Thaneos.  Humilis mandati; omnes enim heretici contrariam altitudini humilitatem docent, et ad inferos detrahunt, et humilis mandati et deiecti sunt principes.

Filius sapientium. Hec dicebat unusquisque Pharaoni, etc., usque ad et deos magnos auctores sue gentis fuisse iactant Isim, et Osirim, et Typhonem.

Regum antiquorum. Quasi dicat: Habeo scientiam Scripturarum cum sapientia seculari.

uERS. 14.---Ebrius et uomens.  Furore draconum, ut tandem post uomitum intelligant ebrietatem suam. Quandiu enim ebrii fuerint, nec principium habebunt, nec finem.

 uERS. 15.---Refrenantem.  Pro eo quod Hieronymus debuit transferre, etc., usque ad alii pre lasciuia quid faciant, nesciunt.

uERS. 16.---Mulieres. Quas amat Aegyptus, quas solas uult Pharao uiuere, necatis uiris. Diabolus uirtutes interficit, uitia conseruat.

uERS. 17.---Terra Iuda Aegypto. Scientia Scripturarum lex, et prophete; Euangelia erunt Aegypto in festiuitatem cum se cognouerit, uel in timorem cum se mendacia habuisse intellexerit.

In pauorem. Alii in festiuitatem, etc., usque ad promittendo auxilium eis.

uERS. 18.---Quinque ciuitates. Quidam quinque libros Moysi intelligunt, etc., usque ad quia de uitiis ad uirtutes commutantur.

 Lingua Chananea. Queritur cur non lingua Hebrea, etc., usque ad et qui tactu immundo delectantur.

uERS. 19.---In die illa.  Hoc non intelligens Onias sacerdos, etc., usque ad et eos usque hodie linguam propriam tenuisse.

Et titulus. Titulus Domini euangelica doctrina et apostolica, que est usque ad terminos terre, unde: In omnem terram exiuit sonus eorum . uel titulus iuxta terminum fidei, operatio bona, que quantum et fides extendi debet, uel imitatio passionis Christi.

uERS. 20.---Clamabunt enim. Cum euangelica doctrina creuerit, et persecutio ingruerit, tunc qui crediderint, clamabunt ad Deum patrem.

 uERS. 23.---In die illa. Ante aduentum Domini, singule nationes, etc., usque ad qui de regno in regnum discurrunt.

Et seruient Aegyptii. Non quod postea illi fuissent subiugati, etc., usque ad eiusdem cum ipsis conditionis.

In die illa erit.  Non uicissim ab Assyriis Aegyptiisque medius uexabitur, sed erit tertius cum ipsis seruiens, scilicet Romanis.

uERS. 25.---Benedictus. He regiones pre omnibus aliis monarchis abundauerant, et ideo benedici meruerunt.



CAPUT XX.

uERS. 1.---In anno.  Assyria nomina sunt  hec, etc., usque ad expugnat eos qui seruiunt generationi et libidini.

In anno. Azotus, urbs Palestinorum potentissima de quinque, etc., usque ad que per eum loquebatur Dominus.

Cum misisset. Pulchre rex Assyriorum Sargon, id est princeps hortorum, dicitur, cui similis est Achab: Qui uineam Naboth in hortum uertere cupiebat; quod ille tropologice intelligens, maluit mori quam facere, ne paterna hereditas et possessio antiqua in regis impii mutaretur delicias.

uERS. 2.---uade et solue. Precipitur prophete ut sacco calceamentisque depositis, etc., usque ad nichil enim occultum quod non reueletur.

Et fecit sic. Mira obedientia, solo cilicio induebatur  uir nobilissimus, ut Hebrei tradunt. Cuius filiam Rex Manasses accepit in coniugium, non erubuit nudus incedere, nichil honestius iudicans quam Domino obedire.

uERS. 3.---Discalceatus.  Notandum quod antequam capiatur Azotus, etc., usque ad ad quam festinat, uel stare, uel ambulare.

uERS. 4.---Ad ignominiam. Quia pascha Domini comedere non poterant, quod comedit lumbis accinctus, baculum tenens manu, calceatis pedibus, ne, per huius seculi solitudinem transiens, a serpentibus mordeatur.

uERS. 6.---Heccine erat. Admiranda Dei prouidentia, etc., usque ad in fine ex toto peribit, cum regnum Christi illuxerit.



CAPUT XXI.


uERS. 1.---Onus deserti maris. Babylonis, pro multitudine populi dicta mare.

De deserto uenit. In quo Dominus tentatus, in quo Isrelite percussi a serpentibus.

uERS. 2.---Qui incredulus. Generalis sententia, quasi culpa singulorum est quod in tempestate opprimuntur.

Ascende Aelam. LXX: Aelamite et legati Persarum. Aelamite, despicientes. Ascende, quasi diceret: O Perse et Medi, nolite timere, equos ascendite, Babylonem obsidete. Ascende. Dei fortitudine confisus, audacter, contra aduersarios loquitur.

Omnem gemitum. Quo te et alias gentes gemere  faciebat; uel, ut nullus iam gemat pressus potentia Babylonis; uel, tantis malis sit afflicta, ut contra te gemere non audeat.

uERS. 5.---Pone mensam. Quasi diceret: O Perse et Medi, sumite cibum, etc., usque ad in quo ignea tela diaboli restringatis.

Contemplare, etc. Quid post mensam ingruat et, uel, contemplare, o Balthasar, quid scripserit in pariete: Mane, Tethel, Phares.

uERS. 6.---Speculatorem. Speculantes dicuntur prophete.

uERS. 7.---Ascensorem. Cyrus princeps imperabat Medis et Persis, etc., usque ad littere scilicet et spiritus ad duo referunt Testamenta.

 uERS. 8.---Leo. Idem leo pro uirtute animi, qui speculator prerogatiua contemplationis.

Super speculam Domini. Id est, per diem in contemplatione positus, diebus ac noctibus paratus audire et loqui que preceperit.

Stans totis noctibus. Ut me custodiam ab omni peccato, ut sim dignus audire uerbum Domini.

uERS. 9.---Ecce iste uenit uir. Quod sequitur, se uidisse significat, uenire, scilicet Saluatorem super bigam sedentem, et duobus animalibus, id est, asino et camelo, unum currum iungentem.

Cecidit, cecidit. Cyro et Dario Babylonem uastantibus, etiam idola sunt confracta, templo Beli subuerso et igne concremato.

uERS. 10.---Tritura mea. Quasi dicat: O popule,  qui recondendus es in horrea mea, quem triui uariis angustiis, ut excuterem paleas et triticum purum, conferrem in horrea, que audiui a Domino ex Deo Isrel, etc.

uERS. 11.---Onus Duma. LXX: Idumee, etc., usque ad onus Duma ad me clamat.

Ad me clamat.  Deus, scilicet custos meus, etc., usque ad loquitur deinde gentibus: Si me queritis, studiosius querite .

uERS. 12.---uenit mane, etc. Quasi populo meo dabo lumen letitie, etc., usque ad operatione, et sic audiam uos.

uERS. 13.---Onus in Arabia. Arabes sunt Saraceni, etc., usque ad inde alloquitur Deus Iudeos fugientes sic:

 In saltu ad uesperam. O Iudei, qui obsidionem Babyloniam fugietis in saltu, id est in siluis Saracenorum dormietis, fugientes Chaldeos in semitis Dodanim, quod interpretatur in propinquos uel cognatos, id est, in uia que ducit propinquos uestros Saracenos.

uesperam.  Que est principium noctis. Qui peccare incipit, in uespera est; qui ad summum uenit, in media nocte. Media nocte primogenita Aegypti occiduntur. Petrus negat, luce iam uicina penitet.

In semitis.  Quia uespera principium malorum, etc., usque ad quando contra patrem rebellauit.

uERS. 14.---Occurentes sitienti ferte. Hoc contra eos potest dici, qui otio et desidie se tradiderunt et propria salute contenti sunt, nec penitentibus et conuersis manum porrigunt.

 Sitienti ferte aquam. Fatigatis fratribus ardore solis et sitis ferte aquam, ne in solitudine pereant.

uERS. 16.---Adhuc in uno, etc. Quasi diceret: Quia non habuistis in eos misericordiam, prope sustinebitis captiuitatis miseriam. Post annum a Iudaica captiuitate et Ierusalem subuersione, hi quoque uastati sunt.

Quasi in anno mercenarii:  quod est: Quomodo mercenarius annum suum, etc., usque ad panemque celestem comederint.



CAPUT XXII.

uERS. 1.---Onus uallis. Ierusalem quondam domina gentium, etc., usque ad qui de sublimi sensu Scripturarum ad infima corruerunt.

 uallis uisionis. LXX: Sion, id est specule, scilicet Ecclesie.

Quidnam tibi quoque. Quasi diceret: Cum philosophia et sapientia secularis, de sublimibus disputans, simplicitatem Ecclesie contemnat, cur, tu quoque sectaris excelsa?

uERS. 2.---Plena. Doctrina hereticorum plena est multiloquio et clamore.

Interfecti tui.  uallis, scilicet Sion, uoluntate propria, ad hereticos scilicet transierunt. Comparatione eorum qui post prelium uicti sunt, infelicius uulnerantur qui sponte se tradunt: quomodo in martyrio, qui post penas negat, leuius punitur quam qui sine necessitate Christum abnegat.

uERS. 3.---Cuncti principes, etc. Sicut in Ieremia  legitur, Sedechias nocte per muri foramen, etc., usque ad et in Babylonem ducti sunt.

Fugerunt. In fuga concordes, quorum princeps est draco fugiens, coluber tortuosus.

uERS. 5.---Et fletuum.  LXX: Erroris. Non quod fletus et error a Domino sit, sed occasione Scripturarum quas dedit eis legendas, nascitur erroris occasio, et possunt dicere: Quare nos errare fecisti a uia tua? 

uERS. 6.---Elam. Ciuitas in Perside prouincia, in qua optimi sagittarii: Elam sumpsit pharetram. Elam, ascensus eorum, id est superbia hereticorum, sumpsit pharetram, ut sagittet in obscuro rectos corde.

Parietem. Ecclesie firmamenta, clypeo suo, id est impugnatione nudauit.

 uERS. 8.---Operimentum. Templum quod gentibus et pollutis ante opertum et clausum erat.

Armamentarium. Iuxta templum erat domus quam edificauit Dauid ad reponenda arma, in cuius circuitu arbores multe; unde dicitur domus saltus. Ipsa quoque non lapidea, sed lignea fuit: ex humore enim cementi et lapidum  eruginat ferrum.

uERS. 9.---Et congregastis. Terra promissionis, quamuis uberrima, etc., usque ad inferior que ab hostibus capi poterat, superior que non poterat.

uERS. 11.---Et lacum.  Non puteum qui aquam uitalem habet et eternam, sed lacus contritos qui continere non ualent aquam.

Inter duos muros. Scilicet et Nouum et uetus  Testamentum, fecerunt sibi nouas aquas, quas interiores putant et maiora continere mysteria quam uetus Testamentum.

uERS. 12.---Et uocabit Dominus Deus exercituum. Quotidie prouocat Dominus hereticos ad penitentiam, etc., usque ad sed uilipendentes et desperantes dicebant: Comedamus et bibamus, cras enim moriemur .

uERS. 14.---Moriamini.  uitiis, aut cum eis ad inferos descendatis, etc., usque ad que hic dicuntur non pertinent ad captiuitatem factam tempore Ezechie.

uERS. 15.---Sobnam.  Conuertere nunc, etc., usque ad unde ei Dominus hec mala minatur

 uERS. 16.---Quid tu hic? Ac si diceret: Cur tibi uis edificare domum? etc., usque ad quam sepulcrum et memoria appellandum.

uERS. 18.---Coronans coronabit te. Qui scilicet quondam habebas coronam pontificis, et sanctificationem in lamina auri , tribulatione et angustia coronaberis.

Tribulatione. Pro lamina aurea in qua scriptum erat nomen Domini, quam in fronte portabat sacerdos semel in anno.

Quasi pilam. Sicut sphera in loco decliui et spacioso stare non potet, sic populus tuus in orbis terminos dispergetur.

uERS. 20.---Seruum meum Eliacim. Per Sobnam superbum, etc., usque ad Filium Helcie, id est patris  Domini.

uERS. 22.---Clauem. Per clauem quam super humerum portat, sceptrum regni et signum uictorie, id est crucem possumus intelligere quam Christus ipse in suo proprio portauit humero.

Domus Dauid. Domum Dauid uocat domum Domini, in qua erat aurea clauis.

Et aperiet. Unde: Qui aperit et nemo claudit, claudit et nemo aperit. Quod in passione reserauit claudi non poterit; quod in ceremoniis clausit, nemo aperiet.

uERS. 24.---Et suspendam super. Unde in Euangelio: Omnis populus pendebat ex eo. Hodie quoque ad uerbum sapientie eius pendent.

uERS. 25.---Auferetur paxillus. Que dicuntur, etc.,  usque ad Iudei conuertentur ad fidem.



CAPUT XXIII.

uERS. 1.---Onus Tyri. Tyrus nobilissima ciuitas Chananeorum, etc., usque ad hanc miseriam predicit Isaias: Onus Tyri, etc.

Ululate. In Greco apertius: Ululate, naues Carthaginis: uos, scilicet, qui Tyrum uenire consueuistis causa negotiationis. Carthago colonia fuit Tyriis, ab eis constructa et culta.

Naues maris. Hebraice Tharsis, id est exploratio gaudii uel contemplatio, quia gaudii contemplatio et letitie uertetur in lacrymas.

uERS. 3.---Negotiatio.  Negotiatores, etc., usque ad et de aliis uitiis ad alia transeunt.

Semen Nili messis fluminis fruges, etc. Sic construitur:  semen Nili fluminis erat messis et fruges eius, scilicet Tyri. Terra Chananeorum, in qua Tyrus est, infertilis est: Aegyptus, quam irrigat Nilus, fertilis frugibus, quas Tyrus ab Aegyptiis commutabat.

uERS. 4.---Mare. Seculi scilicet in quo parua animalia cum magnis, draco  uidens eos a uenatoribus Christi capi, qui a demonibus fuerunt capti, dicit contrarie fortitudini uenatorum : Erubesce, Sidon.

Non parturiui. Quasi diceret: Nihil profuit parturisse, peperisse et enutrisse iuuenes, quia Tyrus sine defensione capta est.

uERS. 5.---Cum auditum fuerit in Aegypto, etc.  Tum de omnibus uitiis, tum de heresibus hoc sentitur, quia una capta alia pertimescit, et in alterius confusione altera se capiendam sentit.

uERS. 6.---Transite, ululate, qui habitatis. Sicut supra dictum est, cum non possent Nabuchodonosor resistere, festinauerunt qui potuerunt naues conscendere: alii remanserunt in ciuitate.

uERS. 7.---Nunquid non hec uestra est, que gloriabatur a diebus pristinis in antiquitate, etc. Quasi diceret: Hec ideo precipio, quia urbs uestra Tyrus, deposito errore ueteri, transibit ad ueritatem.

uERS. 8.---Principes institores eius inclyti terre, etc.  Inter alios negotiatores, uel etiam in regnis.

uERS. 9.---Ad ignominiam deduceret, etc. Non Dominus ignominie auctor est, sed quod ignominiosum  est ostendit, secundum illud: Contaminatione contaminabit eum, non quod sacerdos contaminationis auctor sit, sed quod ostendit contaminatum eum quem mundum putabant multi.

uERS. 10.---Flumen. Babyloniorum. Super flumina Babylonis illic sedimus et fleuimus, dum recordaremur Sion .

Cingulum ultra tibi. Fortitudo resistendi, cingulo enim lumbos restringimus: in lumbis fortitudinem habere dicimur.

uERS. 11.---Conturbauit regna. Scilicet Aegyptiorum et Moabitarum, et aliarum in circuitu. Tyro enim capta et subuersa, alia regna conturbata sunt timore. Regnum quoque Aegypti pro subuersa Tyro datum est Nabuchodonosor.

 uERS. 12.---Filia Sidonis.  In terra Chanaan sunt Tyrus et Sidon; unde: Mulier Chananea exiuit de finibus Tyri et Sidonis occurrens Saluatori .

Transfreta. Sepe uidemus quosdam a proposito suo transire ad aliud, a militia ad negotiationem: a causis ad arma mutant industriam, ut mutent infelicitatem. Sed, Deo dispensante, omnia eueniunt contraria, ut per miserias coacti non in se, sed in Domino creatore confidant.

uERS. 13.---Talis populus non fuit. Usque ad mortem Nabuchodonosor fortissimi super omnes Chaldei et Assyrii; postea populus Grecorum et Romanorum fortior fuit.

Suffoderunt. Quando Nabuchodonosor Tyrum inuasit  nauigio, non solum murum, sed et domos subuertit; et que erat negotiatio ciuitatum, facta est per septuaginta annos siccatio sagenarum.

uERS. 14.---Naues maris, etc. Hebraice Tharsis, etc., usque ad uir ecclesiasticus destruit et subiicit sibi.

uERS. 15.---Septuaginta annis.  Tyrus quondam angustiata, etc., usque ad quis ergo non habeat spem salutis, si bene cecinerit, si chordas, id est uirtutes, bene composuerit?

 Septenarius et septuagesimus, qui uel singulis diebus, uel septem decadibus perficitur, perfectam significat penitentiam, ut, tempore penitentie expleto, iure Tyrus ad antiquum statum restituatur.

 Canticum meretricis. Que ab amatoribus derelicta solet carmina in consolationem componere, et preterita commemorare, sic et Tyrus reuersa.

uERS. 16.---Sume tibi citharam. Que de hoc onere sequuntur ad reuersionem Tyri spectant.

Bene cane, frequenter, etc. Admonet eam canticum miseriarum suarum semper cantare, ne iterum eadem patiatur. Dicunt enim hanc esse musice naturam: si letum inuenerit, letiorem facit; si tristem, tristiorem reddit.

uERS. 18.---Et erunt negotiationes eius, et mercedes. eius. Sicut dicit Hieronymus in Ieremia, etc., usque ad mercedes Domino sacrificauerunt.



CAPUT XXIu.

uERS. 1.---Ecce Dominus nudabit, etc.   Post specialem gentium singularum correptionem, etc., usque ad Aegyptiorum et multorum aliorum ad generale onus iudicii extremi transit.

uERS. 2.---Erit.  Omnes similiter uel pro bonis remunerabuntur, uel pro malis damnabuntur. Nulla diuersitas erit inter nobilem et ignobilem, sacerdotem et laicum, seruum et dominum, etc. Omnes enim exequo stabunt ante tribunal Christi; nec erit acceptio personarum apud Deum.

Sic sacerdos. Bonus populus cum bono sacerdote percipiet coronam uite; mali simul sustinebunt tormenta gehenne sine acceptione persone.

Terra.  Terrena opera ad nichilum redigentur, ut abolita imagine terreni hominis permaneat imago celestis. Caro enim et sanguis regnum Dei  non possidebunt, quia mortale hoc induet immortalitatem.

uERS. 6.---Maledictio uorabit terram. Sicut in principio benedixit Deus omni creature, sic in fine maledicit his qui terreni sunt; nec peregrini, sed habitatores terre: et qui in ea peccant, obliti conditionis sue contra se mutuo debacchantes. Et pauci remanebunt, qui habeant imaginem celestis.

uERS. 7.---Luxit uindemia, infirmata uitis est.  In consummatione, mundi preteritarum deliciarum recordatio erit materia cruciatuum; unde, purpuratus diues qui receperat bona in uita sua, eleuans oculos de inferno, cernit Lazarum in requie ; unde: ue uobis qui saturati estis, quia esurietis .

Ingemuerunt omnes qui letabuntur, etc. Hoc testimonium  ingerimus eis qui in conuiuiis non solum gula et ebrietate, sed auribus luxuriantur, ut per omnes sensus anime fortitudo mollescat.

uERS. 10.---Attrita est ciuitas uanitatis. Mundus in quo omnia uana, uanitas uanitatum et omnia uanitas.

uERS. 11.---Clamor erit super uino. Per uinum, errorem; ebrii enim errant. Per plateas  spatiosam et latam uiam, que ducit ad mortem, accipimus. Super his ergo qui errauerunt in lata et spatiosa uia huius seculi, in die iudicii clamor doloris erit.

uERS. 13.---In medio terre. Ierusalem, que est  umbilicus terre. Et, autumant multi, quia Dominus iudicaturus super montem Sion,  ex quo ascendit, in ere sedebit, in nube ueniet.

Quomodo si pauce oliue, etc. Paucis relictis, cum persecutio uorauerit terram, etc., usque ad collectis quoque racemis uix pauci remanent in uitibus uacuis.

uERS. 14.---Atque laudabunt: cum glorificatus fuerit Dominus.  Laudabunt qui poterunt remanere et pressuram Antichristi fugere, uel ardorem imminentis gehenne.

Hinnient. Equorum similitudine, letitie gestientes magnitudinem.

uERS. 16.---A finibus terre, laudes audiuimus, gloriam iusti. In Hebreo, alis terre. Ale autem uel fines terre, prophete sunt et apostoli, qui de terrenis ad celestia uolant, et quibusdam preceptorum finibus uiuendi modum terminant. Dicunt ergo sancti:  Sicut a prophetis et apostolis audiuimus, sic modo impletum uidemus.

Secretum meum mihi.  Nec potest plene enarrare premia bonorum, nec penas malorum, que preuidet per spiritum; et inde dolet, dicens: ue mihi.

uERS. 17.---Formido et fouea. Possunt hec tam ad tempora martyrum, etc., usque ad sic etiam fiet in tempore Antichristi.

uERS. 18.---Aperte sunt, etc. Ut uideat Deus iniquitates Antichristi et iudicet. Dum enim non punit peccata, se uidere ea dissimulat.

Fundamenta terre. Principes seculi, terrena opera.

uERS. 19.---Confractione confringetur. Non quod terra redigatur in puluerem, uel nichilum, sed quia omnia terrena transibunt. Et quomodo ebrius nescit  quid agat, sic omnes qui uersantur in terra malorum magnitudine ebrii erunt et stupebunt ad omnia.

uERS. 20.---Tabernaculum unius noctis.  Quod a uiatore transfertur, ut nullum remaneat uestigium, sic transibit figura huius mundi , et erit terra deserta ut non sit habitatio amplius hominum in ea.

uERS. 21.---Et erit, etc. Quasi diceret: Fenestre celi aperte sunt, ut prospiciente Domino terrena peccata, omnis figura terrenorum operum pretereat et corruat, neque in pristina statura resurgat. uisitabit ergo Dominus in die illa super militiam celi, ut non solum terrena, sed celestia iudicet.

Super militiam.  Inebriatus est in celo gladius meus. Astra non sunt munda in conspectu eius. Et in angelis suis reperit prauitatem .

 Reges terre.  Rectores tenebrarum, contra spiritualia nequitie in celestibus ; unde in Daniel: Exiit in occursum mihi princeps regni Persarum, et princeps regni Medorum 

uERS. 22.---Et congregabuntur.  Origenes dicit quod, post hanc sententiam: Ite, maledicti, in ignem eternum , post multos dies, id est post mille annos uisitandi et liberandi sunt. Sed hoc Ecclesia non recipit. Dictum est enim: Ibunt impii in supplicium eternum, iusti autem in uitam eternam . Quod autem eternum est omni fine caret, et sicut gaudium eternum, ita et supplicium.

Unus fascis in lacum. Unde: Alligate ea per fasciculos ad comburendum.

 Et post multos. Notandum quod non addit: a Domino uel ab angelis, etc., usque ad quod Domini arbitrio derelictum est.

uERS. 23.---Et erubescet. Unde creatura ingemiscit et parturit, etc., usque ad qualis fuit Abraham mortuus in senectute bona.



CAPUT XXu.

uERS. 1.---Amen.  Hebreum, quo sepe Dominus utitur in Euangelio: Amen amen, id est uere uere dico uobis.

uERS. 2.---Ciuitas. Euersa a Nabuchodonosor, restituta est a Neemia, et a Iesu summo sacerdote. Euersa a Romanis, restituta est ab Aelio Adriano; sed non in eodem loco, nec in statum pristinum.

Et in sempiternum.  Ut mille annorum regnum  et auree Ierusalem et gemmate fabula quiescat.

uERS. 10.---Et triturabitur Moab, etc.  Licet generaliter de consummatione mundi loqueretur, etc., usque ad per Moab igitur recte intelligimus diabolum filiis Dei semper aduersarium.

Palee in plaustro. Ferratis plaustris teruntur palee, ut eas facilius animalia et pascant et ruminent.



CAPUT XXuI.

uERS. 1.---In die illa, etc.  Hoc ad presentem Ecclesiam potest referri, et ad diem iudicii. Nunc Ecclesia canticum nouum cantat: Christi natiuitatem, passionem, resurrectionem, ascensionem. uetus namque est antiquum hominem ad inferna descendere; nouum, ad celum ascendere.

Urbs fortitudinis. uox iustorum, et nunc, et in  futuro.

uERS. 2.---Aperite portas. Hoc canticum repente mutat personas.

Portas. Iustitie; unde: Aperite mihi portas iustitie. Porte uite et iustitie, etc., usque ad et per multas portas ad eum qui dicit: Nemo uenit ad Patrem nisi per me .

uERS. 3.---Pacem.  Repetitio confirmatio est. Hanc habet ille de quo dicitur: Homo homo filiorum Isrel ; et alibi: uir uir cuius uxor cubile maculauerit , ut duplex homo et duplex uir pacem consequatur duplicem.

uERS. 6.---Conculcabit eam pes, etc. Quia Omnis qui se exaltat humiliabitur . Etiam ad contrarias fortitudines hec referre possumus.

 Egenorum.  Apostolorum, quos expulerunt Iudei de finibus suis, qui, Domini imitantes paupertatem priuilegium uirtutis, eius consecuti sunt.

uERS. 9.---Anima mea desiderauit, etc. Non caro; unde: Sitiuit anima mea ad Deum fontem uiuum . Caro concupiscit aduersus spiritum .

uERS. 10.---Misereamur.  Dominus ad prophetam: An misereamur impio, ita ut discat, scilicet clementiam meam, dum ipse saluatur? quasi, hoc melius est.

Et non discet iustus, etc. Quasi diceret: Quomodo poterit nosse tuam iustitiam, expertus tuam clementiam?

Et non uidebit. Dominus ad prophetam, quasi melius  est, ut uideat, et erubescat de malis suis. Et non uidebit, quasi diceret: ad penam sufficit, quia non uidebit me regnantem in celo cum sanctis meis. LXX: Auferetur impius, ut non uideat claritatem Dei.

uERS. 11.---Confundantur zelantes. LXX: Zelus apprehendet populum ineruditum.

uERS. 12.---Domine, dabis.  Notandum quod postquam opera nostra reddiderit nobis, pacem etiam daturus sit, et quod ideo postulent pacem, quia operatus sit in eis. Dicunt, se, scilicet tormenta, sustinuisse, ut post misericordiam consequantur.

uERS. 13.---Domine, possederunt.  Demones, quos in idolis coluimus. LXX: Domine, extra te nescimus alium, non absolute alium, sed extra te: Pater enim in Filio, et Filius in Patre.

 Tantum in te recordemur.  Non aliud petimus, nisi ut post errores digni simus, qui nominis tui recordemur.

Perdidisti omnem.  LXX: Masculinum eorum, etc., usque ad memoria masculinum interpretatus est contra illud: Nolite errare, Deus non irridetur.

uERS. 15.---Nunquid. Non penitentiam egit, et hoc est: Nunquid, etc., quasi diceret: Securitas negligentiam, negligentia contemptum parit.

uERS. 18.---Et peperimus. Alii distingunt sic: Et peperimus spiritum, salutem non fecimus in terra.

Spiritum: salute, etc. Ut tota mente credamus, et per quem beneficia non sensimus, per tormenta discamus.

uERS. 21.---Reuelabit terra.  Terreni tunc  non poterunt celare quos occiderunt, quia tunc omnia aperta; uel, terra que suscepit sanguinem martyrum et operuit, tunc reuelabitur quando resurgent.



CAPUT XXuII.

uERS. 1.---In die illa, etc.  Tradunt Hebrei diabolum, etc., usque ad ut inducatur gladius super eum.

uectem.  LXX: Fugitiuum. Tunc enim fugiet, etc., usque ad serpens autem, quia insidias molliter infundit.

Cetum. Hebrei, Tanniu; unde Hebrei fabulabantur Leuiathan habitare sub terra et in ethere, Tanniu uero in mari.

uERS. 2.---uinea meri cantabit. Cui Ieremias propinat calicem meracissimum. Merum Grece, purum Latine.

 uERS. 5.---An potius? uox Patris deliberatiue, etc., usque ad qui non sunt saluati auctoritate legis.

uERS. 6.---Isrel, id est populus Iudeorum conuersus, uidens doctrina filiorum suorum orbem floruisse.

uERS. 9.---Idcirco. Quasi diceret: Ideo dimittetur iniquitas domui Iacob: et cetera propter merita scilicet apostolorum, qui per mundum idolorum altaria comminuerunt.

uERS. 11.---Conterentur.  Sicut Delbora ad bellum iuit et populum ad ignominiam Iudeorum iudicauit; et imminente Chaldeorum captiuitate, uiris tacentibus Olda prophetauit: sic imminente captiuitate Romanorum, ueniebant forte mulieres et docebant eos.

 Mulieres. Diuerse Synagoge; uel aperte mulieres, que nudatis pectoribus sanguinantes feriunt lacertos.

Docentes eam.  Magna infelicitas populi et reprehensio, a mulieribus lamentationis carmina discere.

uERS. 12.---Ab alueo. LXX: ab Euphrate, etc., usque ad quia habet turbidas aquas, et non perpetuas.



CAPUT XXuIII.

uERS. 1.---ue corone superbie.  Huc usque ad consummationem mundi, etc., usque ad nec penitentie fructum salutis habuit.

uallis pinguissime. Gethsemani fertilitate frugum, per eam erat eis ascensus in ciuitatem, et ibi figebant aliqui, ludi causa, tentoria dum in ciuitate morabantur.

 uERS. 5.---In die illa.  Secundum prophetiam, cum Dominus, etc., usque ad Scribe enim et Pharisei uino et sicera inebriati sunt.

uERS. 6.---Fortitudo reuertentibus.  Non leguntur bella Ezechie, sed Dominus pro eo bellum gessit, interfectis centum et octoginta quinque millibus Assyriorum, quorum Iudei spolia collegerunt: et ad portas Ierusalem cum gaudio reuersi sunt.

uERS. 8.---Omnes enim. Dum Scripturarum non digerunt cibos, nec corpori faciunt uitales, sed immaturos et fetentes egerunt, ut in eis Dominus nullum inueniat locum.

uERS. 9.---Ablactatos a lacte, auulsos. Alios non, quia portare non possunt. Hi enim sunt qui iam solido cibo uti possunt; aliis dicit Apostolus: Lac  dedi uobis potum, non escam .

uERS. 10.---Quia manda, remanda, manda, remanda; exspecta, reexspecta, exspecta, reexspecta, modicum ibi, modicum ibi.  Quasi dicat. uos non potestis doceri, quia irridentes prophetas ; opponitis, manda, remanda; quasi dicat: O Propheta, precipe quod uis, minare que uis; hec tamen non eueniunt que minaris.

uERS. 11.---In loquela enim. Quasi dicat: Malo uestro hec dicitis, quia non prenuntiabit uobis Dominus amodo mala, sed statim inferet. Et hoc est: In loquela enim labii et lingua altera loquentur ad populum istum, etc.

 uERS. 16.---Lapidem. Lapidem quem edificantes reprobauerunt, hic factus est in caput anguli.

uERS. 19.---Sola uexatio intellectum dabit auditui.

uERS. 21.---Sicut enim. Philistheos congregatos superueniens Dauid auxilio Domini, diuisit uiuos a mortuis et peruersa loca dispersit; unde locus ille Baalphrasim nomen accepit.

Alienum opus.  Opus proprium Dei est misereri, parcere, condonare. Non suum, sed alienum est, irasci, punire.

 In mundum ueniet, ut faciat opus suum, scilicet ut redimat genus humanum; sed ab ipso est alienum opus eius; non conuenit enim Deitati conspui, flagellari, crucifigi.

uERS. 24.---Nunquid tota.  Pius et misericors  Deus genus humanum, ut fructum boni operis afferat, arat ut agricola uomere predicationis, proscindit uerbere tribulationis, nunc peste, nunc captiuitate corrigit; et hoc est: Nunquid tota die, etc.

uERS. 25.---Gith et cyminum. Gith et cyminum que in uirga excutiuntur, etc., usque ad clauem scientie habentes.

uERS. 29.---Et hoc a Domino Deo exiuit.



CAPUT XXIX.

uERS. 1.---ue Ariel.  Ad Ierusalem compatientis affectu: Quia si cognouisses et tu ; Ariel, leo Dei; leo enim Dei Ierusalem potentissima et fortissima fuit.

Expugnauit.  Cum potentissima esset, repugnantibus cecis et claudis, quando Ioab primus domatum  excelsa conscendit.

Additus est annus. Cum captiuitati essent a Nabuchodonosor, neque templum habebant, neque sacrificium, et hoc per multos annos: et hoc est annus ad annum additus.

uERS. 3.---Quasi spheram in circumitu tuo. Templi similitudinem retinentis antiquam, non magnificentiam.

uERS. 4.---Pythonis, etc.  Phytonissa que erat in Endor per necromantiam Samuelem, imo demonem suscitauit: et huiusmodi futura predixit in populo illo. Mania, insania, unde manicheos, manthos, diuinatio.

uERS. 6.---In tonitruo. uisi sunt Romani irruere cum tonitruo, et terra moueri eorum aduentu, et  cum flamma ignis, quia et ciuitatem succenderunt et templum.

uERS. 9.---Obstupescite et admiramini.  Post subuersionem Ierusalem et templi, id est Ariel contra Scribas et Phariseos prophetia dirigitur.

uERS. 11.---Signatus est enim. Hec impleta sunt, quando et dignitatem et sacerdotium amiserunt, et ciuitas destructa est et templum a principibus Romanorum.

uERS. 13.---Eo quod appropinquat populus iste.  Dominus in Euangelio Matthei utitur, etc., usque ad uerbis propriis usos.

Labiis suis.  LXX. Labiis suis me honorat, cor autem eius longe est a me: frustra autem colunt me, docentes precepta hominum atque doctrinas.

 uERS. 14.---Peribit enim.  Ab loco hoc Apostolus testimonium ponit: Perdam sapientiam sapientium, et intellectum prudentium reprobabo: aliis uerbis eumdem sensum: uere grande miraculum fecit Deus in populo ut eodem tempore ciuitas arderet, et templum corrueret, et omnis magistrorum scientia deperiret.

uERS. 15.---A Domino abscondatis.  Quasi non uideat Deus. Hoc errore Adam et Eua absconderunt se: Cain quoque dixit: A facie tua abscondar.

uERS. 16.---Peruersa est, etc.  Ut Creator ignoret creaturam; unde Apostolus: O homo tu quis es, qui respondeas Deo? nunquid dicit figmentum factori suo: Quare me fecisti? 

 uERS. 17.---In modico et in breui.  Modicum et breue ex quo hoc predictum est usque ad ascensionem Domini: omnia enim tempora, eternitati comparata, breuia sunt et momentanea.

Libanus in Carmel. Libanus mons in Phenicia, etc., usque ad si esset cum adultero uiro.

uERS. 21.---Et declinauerunt frustra a iusto. Demones conati sunt, etc., usque ad Scribe et Pharisei declinauerunt frustra a iusto, dicentes: Non habemus regem nisi Cesarem .

uERS. 22.---Redemit Abraham. De igne Chaldeorum, etc., usque ad ignis enim lingua eorum ur dicitur.



CAPUT XXX.

uERS. 1.---ue, filii desertores, dicit Dominus.   Post prophetiam contra Ariel et cetera, etc., usque ad fugerunt in Aegyptum: et hoc est: ue, filii desertores.

uERS. 2.---Qui ambulatis. Ut dicit Hieronymus: Ieremias cum eis iuit, etc., usque ad: ut habitaretis in terra uestra.

Erant enim in Thaphnis. Quasi dicat: An ideo recessistis a me, ut fugeretis usque in Thaphnis et Anes? Thapnis ciuitas in qua magi contra Moysen signa fecerunt; Anes in finibus Aegypti sita est: forsitan timore turbati non ausi sunt in Thaphnis manere, et fugerunt usque ad Anes.

uERS. 6.---Onus iumentorum.  Post decem onera diuersarum gentium, undecimum onus reliquarum duarum tribuum ponit, que remanserunt  ducto Sedechia et aliis principibus in Babylonem.

In terra.  Eremus per quam pontifex Ioanna filius Charee et alii duces traduxerunt reliquias in Aegyptum contra preceptum Domini; uel, ipsa Aegyptus in qua multas tribulationes et angustias sustinuerunt.

uERS. 8.---Nunc ergo.  Dominus ad Ieremiam, uel ad Isaiam secundum Hebreos, etc., usque ad quia bene feci eis, bene docui, et ipsi spreuerunt.

uERS. 12.---Pro eo quod reprobastis uerbum.  Heretici quoque et omne dogma contrarium ueritati, etc., usque ad et saltem cenosam et paruulam aquam sitientibus prebere.

uERS. 13.---Sicut interruptio cadens. Quasi: Quomodo interruptio muri altissimi qui longam traxit  ruinam difficile instaurari, et pristinum decorem recipere potest, sic ueniet uobis repentina contritio.

uERS. 19.---Plorans nequaquam plorabit.  Iudei referunt hoc ad tempus illud quando sub Zorobabel, etc., usque ad in specula scilicet et uisione pacis, id est Ecclesia.

uERS. 21.---Post tergum. Prima conditione quasi in facie Adam audiuit a Domino, etc., usque ad et hoc est: Aures tue audient uerbum monentis post tergum.

Neque ad dexteram. In utraque parte quidquid supra modum est, in uitio est. Neque ad dexteram, etc. declinandum est, sed uia publica gradiendum, id est regia, que non fallit.

uERS. 22.---Et contaminabis laminas.  Idola  scilicet que ad similitudinem ueritatis artifex lingua composuerit, in splendore eloquentie  et in ratione sapientie  comminues, et disperges, et immunda iudicabis.

uERS. 23.---Et dabitur pluuia.  In Regum uolumine scriptum est, etc., usque ad nisi enim uitia abiecerint, uirtutes non subeunt.

Pascetur. Quidam hec hyperbolicos Cyri temporibus, qui captiuitatem populi relaxauit, in Iudea completa, contendunt.

uERS. 24.---Commixtum migma. Isaac hordeum seuit, etc., usque et ad per paleas et hordeum paulatim proficiunt, et transeunt ad frumentum.

uERS. 25.---Et erunt. In die iudicii super montes  et colles erunt riui, etc., usque ad qui enim biberit de aquis eius non sitiet in eternum.

Interfectionis multorum.  Multi enim sunt uocati, etc., usque ad quorum lingue in Babylone confuse, et super quos cecidit turris in Sile.

uERS. 26.---Et erit lux. Cum premium laboris percipient, quia creatura liberabitur a seruitute corruptionis. Non mirum si luna solis fulgorem recipiat: Quia iusti fulgebunt sicut sol .

uERS. 27.---Ecce nomen Domini. Filius in nomine Patris, unum enim nomen est Patris et Filii et Spiritus sancti: unde: Baptizantes eos in nomine Patris, et Filii, et Spiritus sancti: non in nominibus, sed in nomine quod est Deus.

uERS. 28.---Spiritus eius uelut torrens inundans.   Sicut torrens inundans cum peruenerit usque ad collum, animantem suffocat, sic spiritus ire Dei in iudicio impios suffocabit. Finem omnium uenisse significans, sicut torrens suffocat eum ad cuius collum peruenit; sic Dei iudicium neminem transibit impunitum.

Quod erat in maxillis. Ut pro uoluntate diaboli circumferrentur, hec perdet Dominus in die iudicii, uel in predicatione apostolorum cum gentes ad fidem uenerint, et idola relinquent.

uERS. 29.---Canticum erit uobis. Post penam malorum agit de gloria sanctorum. Sicut filii Isrel, transito mari Rubro, cum uidissent Pharaonem et Aegyptios submersos, cum letitia dixerunt: Cantemus Domino, gloriose enim, etc.; sic in die iudicii,  transito mundo et damnato diabolo et membris suis, sancti cum letitia exsultabunt in Dei laudibus; eodem modo in conuersione gentium.

Sicut qui pergit. Preceptum est filiis Isrel, ut decimam bonorum suorum Domino offerrent, Datorem bonorum glorificantes: sic sancti in iudicio offerent manipulos suos exsultantes et Deum laudantes, et gentes conuerse similiter.

uERS. 33.---Sulphuris. In inferno fetor intolerabilis et inexstinguibilis ignis.



CAPUT XXXI

uERS. 1.---ue qui descendunt in Aegyptum.  Egit de gloria bonorum et de pena reproborum, nunc reuertitur ad reliquias que remanserunt  in terra Iuda, ducto Sedecia et aliis in Babylonem. Sed prius monuit ne irent in Aegyptum: modo quia ierunt minatur malum.

Non sunt confisi super sanctum Isrel. Non exquisierunt corde, sed uerbis; dixerunt enim ad Ieremiam: Ora pro nobis Dominum quid agere debeamus? et noluerunt obedire. Cui simile: Deum non inuocauerunt. Quod de malis sacerdotibus dictum est.

uERS. 2.---Ipse autem sapiens. Unde Ieremias: Maledictus homo qui confidit in homine, etc., usque ad locus ubi crucifixus est Dominus specialiter uocatur Sodoma et Aegyptus .

uERS. 4.---Quia hec dicit.  Hoc de illis, qui cum Sedecia in captiuitatem ducti, post septuaginta annos, Domino miserante, reuersi sunt, cesis in  Aegypto Isrelitis et Aegyptiis, in quorum auxilio confidebant.

uERS. 5.---Sic proteget Dominus. Ita fecit Dominus contra Samaritanos, qui impedire conati sunt edificationem templi. Et in tempore Machabeorum in paucis multos fudit.

uERS. 6.---Conuertimini. In prophetia, nec temporis, nec historie ordinem seruat, etc., usque ad sic toto affectu mentis redirent.

uERS. 9.---Ignis est in Sion. Sion, Ecclesia in qua ignis et caminus qui deuoret peccatores, scilicet ligna, fenum, stipulamque consumat.



CAPUT XXXII.

uERS. 1.---Ecce in iustitia regnabit.  Finita prophetia de his qui in Aegyptum descenderant, incipit  de aduentu Christi et apostolorum eius.

uERS. 2.---Et erit uir sicut.  Quasi diceret: Sic erit tutus in tribulationibus, sicut qui uentum et turbinem fugiens tuto se abscondit loco; et qui fontes purissimos inuenit in deserto; qui solis ardorem suum prominenti deuitat saxo.

uERS. 9.---Mulieres.  Matronas alloquitur captiuandas a Romanis ut peniteant; uel, per mulieres Synagogas notat, uel urbes Iudee. Mulieres opulente, surgite: Post uocationem gentium, quibus Christus in iustitia imperauit, ad mulieres opulentas sermo dirigitur.

uERS. 10.---Post dies et annum. Unde: Ecce nunc tempus acceptabile, ecce nunc dies salutis ; et alibi: Annum placabilem Domino .

 Post dies. Id est predicationem Christi. Qui enim impenitentes fuerunt, etsi non illico captiuati, tamen illico conturbati, quia noluerunt recipere predicationem Domini.

uERS. 12.---Super ubera plangite. Filie Ierusalem, nolite flere super me, sed super uos ipsas flete, et super filios uestros.

uERS. 14.---Onagrorum.  Quorumlibet syluestrium animalium et auium, que ibi longo tempore habitauerunt.

uERS. 15.---Donec effundatur. Spiritus sanctus, predicante Elia et Enoch, descendat super nos, sicut In Pentecoste super apostolos. Adiungit autem se propheta compatiendo illis.

 Desertum. Solitudo scilicet gentium uertetur in diuitias Isrel, et Isrel reputabitur in gentes.

uERS. 17.---Et cultus iustitie. Ut in silentio oremus, non in plateis, non clamantes, non in multiloquio.

uERS. 18.---In tabernaculis.  Iam in mansionibus celi confidenter habitat, unde: In domo Patris mei mansiones multe sunt ; uel, in Ecclesiis que in Domino fiducialiter sperant.

uERS. 19.---Grando, quasi diceret: Cum populus Christianus in pulchritudine pacis sederit, tunc ira Dei in saltum seuiet.

uERS. 20.---Beati qui seminatis.  In expositione Ecclesiastis. Ille magister dignus beatitudine habetur, qui super irriguum pectus seminat audientium,  tam de Iudeis quam de gentibus populo congregato.



CAPUT XXXIII.

uERS. 1.---ue qui predaris.  Contra Sennacherib: possunt hec etiam referri ad quemlibet raptorem et ad ipsum diabolum.

uERS. 2.---Domine, miserere nostri.  In persona populi obsessi a Sennacherib, uel potius, apostolorum et omnium fidelium.

Mane. Qui de exercitu Sennacherib remanserunt; socios mortuos uiderunt et in fugam uersi sunt.

uERS. 3.---Angeli. Michelis scilicet, qui princeps Iudeorum, uel Gabrielis, fortitudo et dux preliorum.

uERS. 4.---Bruchus. Ex locusta bruchus nascitur, etc., usque ad mortue etiam bruchos gignant.

 uERS. 6.---Tuis. O Ezechia; uel suis secundum alios, scilicet liberati populi.

Eius.  Scilicet salutis: sine timore enim neque sapientia, neque scientia quidquam prodest, unde: Habebis multa bona si timueris Deum ; et: Initium sapientie timor Domini .

uERS. 8.---Pactum. Quod pepigit Dominus cum Abraham, scilicet: Multiplicabo semen tuum sicut stelle, etc. ; et alibi: Habitabis in loco isto amodo et usque in sempiternum .

uERS. 9.---Libanus. Templum: Basan, Regio Og, quam dedit Moyses trans Iordanem duabus tribubus et dimidie: hec quoque uberrima. Carmelus mons terre promissionis fertilissimus. Per hec ergo debemus intelligere Iudeos omnem fertilitatem amisisse.

 uERS. 14.---Quis poterit. Dei magnalia narrat et Deum ignem uocat.

uERS. 17.---Terram. uiuentium. Beati mites, quoniam ipsi possidebunt terram, uel in celo positi, terrena despiciunt.

uERS. 20.---Tabernaculum quod.  Tabernaculum quod habuerunt Iudei per eremum, etc., usque ad Ecclesia autem immobilis fundata est supra firmam petram.

uERS. 22.---Dominus enim.  Iudicabit orbem terre in iustitia.

uERS. 23.---Laxati sunt funiculi tui, etc. Redit ad terrenam Ierusalem, et loquitur de ea sub specie nauis: superiora dicta sunt de urbe solemnitatis  nostre quam Dominus fluuiis suis circumdat.



CAPUT XXXIu.

uERS. 4.---Omnis militia celorum.  Sol, et luna, et stelle obscurari uidebuntur, clarescente uera luce, que est Christus. Spiritus quoque mali, amissa potestate, in inferno recludentur.

Et complicabuntur sicut liber. Non scilicet interior, etc., usque ad nichil enim postea scribetur in eis.

uERS. 6.---In Bosra.  In ciuitate mundi contra Deum munita. Bosra enim munita, uel ex Deo; mundus enim uoluntate Domini firmatur; unde: Ipse super maria fundauit eum: et: Ego confirmaui columnas eius. Bosram et Edom, Hebreorum magistri, Romam uolunt intelligi, et omnia de ipsa dici que sequenti continentur capitulo.

 uERS. 8.---Quia dies ultionis Domini annus retributionis. Post generalem mundi ultionem, ad Ierusalem reuertitur, cui primum loquebatur et destructionem eius plano sermone describit, que facta est a Romanis.

uERS. 11.---Ibis. Auis aquatica serpentibus inimica: has aues dicit Iosephus a Moyse delatas in bellum contra Aethiopes; quia serpentes abundant in terra illa per quam aditurus erat.

uERS. 12.---Nobiles eius. Apostoli enim iam transierant ad gentes: alii fideles admonitione Spiritus sancti, imminente captiuitate, transierunt Iordanem in regnum Agrippe qui pacem habebat cum Romanis.



CAPUT XXXu.

 uERS. 1.---Letabitur. Exposita captiuitate Iudeorum, agit de conuersione gentium.

uERS. 2.---Saron. Populi Iudeorum; unde: Erit Saron sicut desertum .

uERS. 7.---uiror calami. Impletio Scripture, que per calamum; et intentionis adiutorium, que per iuncum: calamus enim et iuncus iuxta aquas oriuntur et uirent.



CAPUT XXXuI.

uERS. 1.---Et factum est.  Libri Regum et Paralipomenorum consentiunt, etc., usque ad Ierusalem obsedit.

uERS. 3.---Sobna.  Sobna scriba, alius, non superbus, qui, ut tradunt Hebrei, comminatione Rabsacis perterritus, inferiorem partem ciuitatis  tradidit, arce remanente et templo.

uERS. 4.---Hec dicit. Sicut forsan a patre audierat, hec dicit Dominus: et ut uerba eius habeant maius pondus, notat arrogantiam: Hec dicit rex magnus, quasi contraria fortitudo.

uERS. 6.---Ecce confidis.  Mentitur plane. Nusquam enim legitur Ezechiam in Aegypto spem posuisse.

uERS. 8.---Nec poteris. Non ex imbecillitate, sed preceptorum Domini obseruatione, qui per Moysen de rege Isrel precepit, dicens: Non multiplicabis tibi equos, et currus, nec uxores plurimas.

uERS. 16.---Facite mecum benedictionem, etc. Laudate me, benedicite me. uel sicut habet alia  editio: Facite quod uobis utile est, ut me recipiatis et pax maneat uobiscum.



CAPUT XXXuII.

uERS. 1.---Et factum, est cum audiuisset rex Ezechias, scidit uestimenta sua.  Scindunt uestes, quia audierant Rabsacen blasphemantem. Scidit rex, credens ex peccatis suis et populi hoc prouenisse.

uERS. 2.---Isaiam filium Amos. In libro Regum legitur, qui misit ad Isaiam prophetam. Sed hic, quia de se Isaias texit historiam, non prophetam, sed filium prophete se nominat.

uERS. 4.---Pro reliquiis. Iam enim decem tribus adducte, ciuitates Iude et Beniamin uastate: pars etiam inferior ciuitatis in manus hostium tradita ab impio et superbo pontifice Sobna. Leua oculos, etc.

 uERS. 7.---Ecce ego dabo ei spiritum, etc. Quasi dicat: Non dicam uniuersa que Assyrio faciam, ne meam uidear iactare potentiam, sed hoc unum: Ecce ego dabo.

uERS. 8.---Et inuenit. Pugnasse Sennacherib regem Assyriorum contra Aegyptios, etc., usque ad Chaldaice scriptores historie.

uERS. 15.---Orauit.  Iam securior de liberatione. Ante enim ascendit, sed non legitur orasse, quia pro peccatis suis metuebat hec fore.

uERS. 18.---uere enim, Domine: multis probatur historiis uenisse reges Persarum in Greciam, et subuertisse et spoliasse templa.

uERS. 21.---Et misit. Historia libri Regum et Paralipomenorum admiscetur prophetie, quia est  prophetia de liberatione urbis, de interitu Assyrii, de reuersione solis, et de annis Ezechie additis.

uERS. 22.---Filia Ierusalem. Que prius non responderat, iam certa de ultione, secura de pena.

uERS. 25.---Et exsiccaui. Tantus fuit exercitus ut fluenta exsiccarent, et ideo puteos aque inopia facerent.

uERS. 29.---Superbia.  Non ultra sustinebo, ut scias te non uiribus hec potuisse, sed arbitrio meo. Merebantur enim impie gentes et infructuose arbores ut per te, quasi securim succiderentur.

uERS. 30.---Tibi autem.  Omnia hec per nuntios Propheta ad Ezechiam loquitur, quid Sennacherib dixerit, quid ei Dominus responderit: nunc ad ipsum uerba conuertit, ne dubitet uentura que  predixit. In hoc enim maxime prophetis credebatur, quia non solum longe post futura, sed in proximo complenda testabantur.

Et in anno. Scilicet imminente messe, irruerunt Assyrii, et uastauerunt messes, et uineta, et oliueta: et ob nimiam obsidionem, quod ex granis repertum est, habuerunt in uictum primo anno et secundo; quia enim in anno obsidionis serere non potuerunt, que repererunt ex pomis et frugibus sumpserunt.

uERS. 33.---Propterea.  Reuertitur ad propositum, et post futurorum spem metum excutit presentem. Nec enim tanta erit letitia de his que promittebat futura, quanta de imminentibus cura

uERS. 35.---Propter me. Significat, quia non ex  merito suo, sed Dei clementia conseruantur, imo et patris eorum Dauid memoria. In quo admonentur sue negligentie, et fidei illius, atque iustitie, quam tantum diligit Deus, ut posteros sanctorum merito eorum tueatur.

uERS. 37.---Et reuersus. Ideo reseruatus, ut sciat potentiam Dei et blasphemantia comprimat ora, et predicet maiestatem illius quem ante despexerat.

uERS. 38.---Filii eius. Inuidentes  Asaraddon, etc., usque ad reseruatus a filiis in templo Dei sui occidendus.

Ararat.  Regio Armenie campestris, per quam fluit Araxes, incredibilis ubertatis, ad radicem Tauri montis, qui illuc usque tenditur. Arca uero Ne non ad montes generaliter Armenie delata est,  que appellata est Ararat, sed ad montes Tauri altissimos, qui imminent campis Ararat.



CAPUT XXXuIII.

uERS. 1.---In diebus illis egrotauit.  Quia de uictoria dignas Deo grates non retulit, sed in superbia euanuit, sicut Regum et Paralipomenorum liber aperit; unde: Quem Deus diligit, corripit, ne eleuetur in superbiam post incredibiles triumphos.

Morieris tu. Cui simile: Niniue subuertetur: et multa sub comminatione predicta, nec impleta; non Deo mutante sententiam, sed prouocante nos ad sui notitiam. Dominus enim patiens est super malitia.

uERS. 2.---Ad parietem.  Templi, scilicet iuxta quod Salomon exstruxit palatium.

uERS. 3.---Obsecro, Domine. Iturus ad Dominum,  narrat opera sua. Felix conscientia, que in tempore malorum potest recordari bonorum.

Obsecro, Domine. Audiens se moriturum, non annos plurimos petit, sed Dei iudicio dimittit quid prestare uelit: nouerat Salomonem Deo placuisse, quia non petierat ampliores annos uite.

Et quod bonum. Idola patris sui destruxit, ostia domus Domini, que ille clauserat, aperuit, serpentem eneum quem in Gabaon Iudei adorabant comminuit, et in uentum sparsit.

Et fleuit. Fleuit quia moriebatur sine filiis, etc., usque ad et post mortem plurimos resuscitatos legamus.

uERS. 4.---Et factum est uerbum Domini. Prepostero ordine hic refertur historia, que in Regum  uolumine consequentius legitur.

uERS. 5.---Ecce ego adiiciam super dies. Secundum quod uisum est, etc., usque ad et de annis Ezechie additis.

uERS. 7.---Hoc autem tibi erit signum a Domino, quia fecit Dominus uerbum hoc quod locutus.  Presentis scilicet temporis et futuri, ut quomodo sol reuertitur ad exordium sui, ita Ezechie uita ad euolutos redeat annos. Nobis quoque in hebdoade et ogdoade uiuentibus post resurrectionem Christi uite spatia protelentur.

uERS. 10.---Ego dixi.  Cum Deus Ezechie sine labore uictoriam dedisset, etc., usque ad peccatores in dimidio dierum moriuntur.

In dimidio dierum meorum. Unde: uiri impii et  dolosi non dimidiabunt dies suos, quia non implent opera uirtutum, nec penitendo emendant delicta.

Ad portas inferi. Quesiui. Ubi constituta est domus omni uiuenti ante aduentum Christi.

uERS. 11.---Quietis. Quidam codices habent: Quieuit generatio mea, quod et Hieronymus aliquando transtulit, deceptus ambiguitate uerbi, et postea correxit.

uERS. 15.---Respondebit mihi.  Quod erraui emendabo, tu esto fideiussor et protector: Non est enim uolentis neque currentis, sed Dei miserentis .

Cum ipse. Hec mihi iuste, quasi diceret: nichil restat nisi patienter sustinere et ipsum fortem exorare qui fecit quod uoluit.

 Recogitabo. Quod preteritum est non adiuuat sustinentem; unde stulta est Epicuri sententia, qui asserit recordatione preteritorum bonorum mala presentia mitigari.

In amaritudine anime, quasi diceret: et hi etiam in amaritudine, quia presens tribulatio nichil boni preteriti sentit, et semper humana felicitas aliquibus aspergitur auersis.

uERS. 18.---Quia non infernus confitebitur. Sine fine damnati neque in inferno penitentiam agunt, neque laudes Deo referunt.

uERS. 19.---uiuens uiuens, etc. Non infernus uelmors.

Pater filiis. Unde: interroga patrem tuum, et annuntiabit, etc.

uERS. 21.---Super uulnus eius. Aiunt Hebrei  Sehin [Figure: [Hebrew Text] 2Kb] ulcus sonare, non uulnus, etc., usque ad cum Deus fecerit eam.



CAPUT XXXIX.

uERS. 1.---In tempore illo.  Superius dictum est, quia Asaraddon Sennacherib successit, etc., usque ad et amisso uirili robore, in muliebrem redigitur mollitiem.

uERS. 2.---Et in omni potestate sua.  In thesauris domus Domini, in quo precipue offendit. Hoc enim non erat potestatis eius. Iam tamen de ualuis illis templi auri laminas tulerat.

In thesauris eius. Tacet de thesauris Domini, metuens reprehendi, quod scilicet ostendit eis quodcunque haberet in potestate, templi, scilicet supellectilem;  unde:

uERS. 7.---Et erunt eunuchi.  Tradunt Hebrei hoc impletum esse in Daniel et eius sociis, qui, capto Ioachim filio Iosue, cum suo populo sunt capti et in Babylonem ducti et eunuchizati, uel euirati; non tamen putandum quod eunuchi fuerint corpore, sed mente, sicut qui se castrauerunt propter regnum celorum .

uERS. 8.---Fiat tantum pax. Debuit peccatum suum cum Dauid confiteri, et iram Dei remouere a posteris, aut compati cum Moyse, qui dicit: Dimitte eis hanc noxam, aut dele me de libro quem scripsisti . Quod quia non fecit, propterea non respondet ei; sed, conuersus ad populum, dicit: Consolamini, etc.



CAPUT XL.


uERS. 1.---Consolamini. Quasi dicat: Quia rex uester non compatitur uobis, consolamini Christo. Potest ad gentes referri, de quibus Dominus per Zacariam: Ego congregabo populum orientis, et erunt mihi in populum, et ego ero illis in Deum .

Loquimini ad cor.  Ad cor loquitur qui mestum consolatur, sicut de Sichen dicitur: Locutus est Sichen ad cor eius, et consolatus est eam .

Ierusalem. Ierusalem a Chaldeis et Romanis corpore et anima; Ecclesia a persecutoribus corpore cruciata, animo angustiata.

Malitia eius. Malitia afflictio sicut illud: Si est malum in ciuitate quod non faciat Dominus .

Dimissa est. Causa consolationis, remissio peccatorum,  etc., usque ad quia purgata sunt et soluta per penas.

uERS. 3.---uox clamantis.  Huius uocis memores, Iudei miserunt ad Ioannem ut interrogarent eum: Tu quis es?

uERS. 4---Omnis uallis exaltabitur. Qui se exaltat, humiliabitur, et qui se humiliat, etc. Hoc usque hodie in deserto gentilium Ecclesiarum clamant magistri.

uERS. 5.---Et uidebit omnis caro. De primo aduentu subito ad secundum raptus dicit: Et uidebit omnis caro.

Os Domini. Prophete qui predicauerunt futurum Christum, scilicet salutare Dei nostri.

uERS. 6.---Quid clamabo?  Non sine causa querit: cum enim se sponte obtulit, dicens: Ecce  ego, mitte me: populo suo dura nuntiauit, et nunc idem metuit.

Omnis caro. Qui portat imaginem terreni, etc., usque ad sic homo, per etatum successiones, amittit decorem et cadit in mortem.

uERS. 8.---uerbum autem Domini. uerbum Christus cum corpore suo, quod est Ecclesia.

uERS. 9.---Sion.  Per Sion et Ierusalem, apostolos et alios doctores intelligit, quos admonet ut que a Domino acceperunt predicent, et culmina uirtutum ascendentes, uerbo et exemplo doceant.

uERS. 11.---Gregem suum, etc. Nunc contemplatione, in futuro ipsa uisione: nunc docendo, postea saluando uel satiando.

Fetas. Doctores filios quotidie Deo parturientes.

 uERS. 12.---Quis mensus est?  Ne de uocatione gentium dubitetur, magnitudo uocantis describitur.

Pugillo. Pugillus, contractis digitis pugnus, palmus a pollice usque ad minimum digitum extenta manus, ut per palmum et pugillum celos extentos et globum terre nouerimus.

uERS. 13.---Spiritum Domini super me, eo quod unxerit me ad annuntiandum mansuetis misit me: Et requiescet super eum Spiritus Domini.

uERS. 15.---Quasi puluis exiguus.  Hebrei hoc uerbo tenuissimum puluerem significari putant, etc., usque ad et tam Grece quam Latine lingue paupertatem.

uERS. 16.---Libanus non sufficiet. Libanus mons  maximus et pascuis uberrimus et arboribus; sed etsi omnia ligna succidantur ad succendendum, et omnia animalia immolentur ad holocaustum, ad implendam uel placandam tamen maiestatis potentiam non sufficiunt.

uERS. 19.---Nunquid. Stultitiam gentium redarguit, ut ab idololatria recedant.

uERS. 20.---Forte lignum.  Hebraice mesuchan [Figure: [Hebrew Text] 2Kb] , quia genus ligni est imputribile, de quo maxime idola fiunt: hoc autem dicit ut, idolis reprobatis, suscipiatur doctrina Euangelii et reueletur gloria Domini, ut uideat omnis caro salutare Dei.

uERS. 21.---Ab initio. Legis Moysi, uel a principio mundi in ipsis creaturis que omnes suum suo modo predicant artificem.

 uERS. 22.---Super gyrum. Hinc nonnulli terram quasi punctum et globum esse contendunt.

Quasi locuste. In eius comparatione, uel considerata terre magnitudine.

Tabernaculum. Hinc quoque in similitudinem sphere celum esse contendunt, et eius hemispherium terris imminere.

uERS. 23.---Qui dat secretorum. Stultam fecit Deus sapientiam huius mundi, et hoc est: Qui dat secretorum scrutatores, quasi non sint .

uERS. 25.---Cui assimilastis me, adequastis me, dicit Sanctus. Quasi diceret: Quare similitudini Deum comparatis, nec ex creaturarum magnitudinem Deum creatorem intelligitis? si non creditis uerbis, credite oculis uestris, et elementorum omnium  seruitute omnipotentiam Domini cogitate.

uERS. 26.---In numero.  Illi numerata sunt que Abraham numerare non potuit: et seruiunt delegato officio, ut sol cursum celi uno expleat anno, et cetera suo modo.

Militiam eorum, etc. Angelos scilicet, unde: Millia millium ministrabant ei . Inde et Dominus Sabaoth dicitur, id est militie, uel exercituum, uel uirtutum.

uERS. 27.---Quare dicis, etc.  Cum hec propheta diceret, etc., usque ad sine iudice sumus, et immerito affligimur.

uia mea. Bona opera, non pertinent ad Deum terrena, non considerat quid quisque agat. Inde iniuste opprimitur, quasi iumenta et pisces, sine rectore.

 uERS. 28.---Creauit. Omnia nouit, omnia continet, omnia maiestate sua dispensat.

Sapientie eius.  Ex hoc loco aliud apostoli sumptum uidetur: Incomprehensibilia iudicia eius, et inuestigabiles uie eius: quasi diceret: Solus Deus eternus, impassibilis, cetera omnia deficient.

uERS. 30.---Deficient pueri. Qui scilicet gaudent corporis sanitate, et pueritiam et adolescentiam putant esse perpetuam.

uERS. 31.---Mutabunt. Ut sint fortes in Deo, fient debiles mundo, et post mortem carnis fient immortales.

Sicut aquile. Sicut aquila secundum physicos, alliso ad silicem rostro, uetustate nimia aduncato  innouatur, sic qui uetustatem peccati per petram, que est Christus, mortificant, mortui mundo innouantur Deo, unde: Renouabitur ut aquile iuuentus tua .



CAPUT XLI.

uERS. 1.---Taceant insule.  Quia in salo gentes, scilicet que salsis et amaris fluctibus seculi tunduntur.I

uERS. 2.---Quis suscitauit ab oriente.  Quidam Hebreorum hoc ad Cyrum regem Persarum referunt, etc., usque ad qui ab initio cognouit hec.

uERS. 3.---Semita in pedibus. Laborem uel lassitudinem eius uite non sentiet: Exsultauit ut gigas ad currendam uiam.

uERS. 5.---uiderunt insule.  Id est gentes in  circumitu, etc., usque ad et confortauit eum clauis preceptorum, ut in timore Domini permaneret.

uERS. 8.---Et tu, Isrel, serue meus.  Dominus ad apostolos affectuose, etc., usque ad postea electi in amicitiam Dei iungimur.

uERS. 9.---Et a longinquis. Iam usque ad extrema Iudei dispersi, et inde ad finem multi uocati.

uERS. 14.---uermis Iacob.  uermes dicuntur apostoli, tanquam eius imitatores qui dicit: Ego sum uermis et non homo . Et sicut uermis penetrat terram, sic predicatio eorum corda audientium.

Qui mortui estis ex Isrel. Sicut ille qui dicit: Quotidie morior propter uestram gloriam, fratres ; et alibi: uiuo autem iam non ego; uiuit  uero in me Christus .

uERS. 15.---Ego posui te quasi plaustrum. uir ecclesiasticus habet predicationis rostra, etc., usque ad ut male congregati bene diuidantur.

uERS. 19.---Dabo in solitudinem cedrum.  Arborum uarietates diuersitatem spiritualis gratie significant, ne saltem una chorda de cithara Domini, et aliqua uirtus gratiarum Ecclesie deesse uideatur: quarum sublimitatem ad celestia festinantem illuminat lignum oliue, fomes lucis, requies laborantis uel lassati.

Spinam, et myrtum, et lignum oliue. LXX: Sethim, que est arbor albe spine similis, etc., usque ad et ideo consolatores sancte Ecclesie significat.

uERS. 22.---Annuntiate.  Significat quia  idola nec audiendi nec respondendi habent facultatem, etc., usque ad patet quod idola post aduentum Christi uocem amiserunt.

uERS. 23.---Si potestis. Neque demones possunt, nisi Dei permissione, quod assident idolis, quia nec porcos, nec sancti Iob iumenta potuerunt disperdere sine Dei permissione. Paulus quoque tradidit Satane quosdam.

uERS. 25.---Suscitaui.  Adhuc contra idola loquitur et contra cultores eorum, etc., usque ad ut credant in eum qui uenit ab ortu solis.

uERS. 26.---Quis annuntiauit ab exordio? quasi diceret: Nullus in gentibus fuit qui annuntiauerit aduentum Filii. Si est autem qui annuntiauerit, dicemus,  quia iustus est; in aduentu Filii, demones, qui in idolis uentura nuntiabant, obmutuerant.

Audiens sermones uestros. Quia bruta gentilium corda errorem suum intellexerunt, et uaticinia falsa reliquerunt.

uERS. 27.---Primus ad Sion dicet. Ecclesiam significant; ecce astiterunt filii, scilicet tui, quos per fidem meam donaui tibi, scilicet apostoli, quorum predicatione nati sunt tibi filii.

uERS. 29.---Ecce omnes iniusti. Quidquid de idolis uel de gentibus diximus, ad heresiarchas et prauitatis dogmata referamus, quia, Christo pacem Ecclesie nuntiante et ueritatem monstrante, ipsi errores sequuntur, et uento et turbini comparantur.



CAPUT XLII.

 uERS. 1.---Ecce seruus.  Notandum quia apostoli Iacob, Isrel, et semen Abrahe appellantur, quibus postea quasi seruis et hominibus dicitur: Noli timere, uermis Iacob, etc. Christus autem non semen Iacob uel Isrel, sed seruus dicitur.

Dedi Spiritum. In conceptione; unde: Spiritus sanctus superueniet in te, etc. . Et in baptismo claruit, cum Spiritus in specie columbe super ipsum requieuit .

uERS. 3.---Linum fumigans. Sacerdotium iam pene exstinctum, de lino autem fit sacerdotale uestimentum.

Educet iudicium. Iudicabit, scilicet non metuens Scribas et Phariseos.

uERS. 4.---Non erit tristis.  Hoc Mattheus  non posuit, siue inter iudicium et iudicium media scriptoris errore sublata sunt. Est autem sensus, equalitatem uultus omni tempore conseruabit: Quod de Socrate falso gloriantur philosophi, quod scilicet plus solito non tristis fuerit, nec letus.

In terra iudicium. Unde: In iudicium ego ueni in hunc mundum, ut qui non uident uideant, etc. .

uERS. 6.---Iustitia. Iustum fuit ut transiret per apostolos ad gentes contemptus a Iudeis.

uERS. 7.---uinctum. Funibus peccatorum: in Euangelio, quem Satanas uinxerat Dominus soluit.

uERS. 8.---Alteri. Filius et Spiritus sanctus in Deitate a Patre alter non est, et ideo eamdem et gloriam  et laudem habet.

 uERS. 9.---uobis faciam. Ut sciatis, quia ego Dominus, non est alius preter me: et qui priora cernitis impleta, credatis que polliceor futura.

uERS. 10.---Nouum. In nouitate Spiritus, non in uestustate littere; nec solum in ueteri Testamento, sed etiam in Nouo.

Qui descenditis in mare. . Prius piscatores piscium, post hominum; unde ad litteram: multa maria transierunt.

uERS. 11.---Cedar. Filius Ismelis: Saraceni ab eo, qui melius Agareni: sed nomine libere uelauerunt ignominiam ancille. Ismel enim filius ancille Agar fuit, ab hac Saraceni. Duodecim enim duces genuit. Nomine quoque eius ipsa dicitur prouincia.

 De uertice montium.  Super montem excelsum ascende. De uertice montis. De altitudine uirtutis et contemplationis, ut etiam exemplo doceant que predicant.

uERS. 13.---uociferabitur. Unde: Ipsi me prouocauerunt in eo qui non erat Deus ; et ego in gente stulta irritabo eos.

uERS. 14.---Sicut parturiens. Partum consilii mei profundam in lucem sicut mulier infantem, sic proferam dissimulatum dolorem.

uERS. 16.---In semitis.  In cognitione prophetarum, qui sunt semite ad Christum, cum eius natiuitatem, resurrectionem et ascensionem predicunt.

uERS. 17.---Confundantur. Cum plenitudo gentium intrauerit. Tunc etiam Isrel conuersus, erroris sui  penitebit, qui idolis ante seruiuit.

uERS. 22.---Laqueus iuuenum. Reuertitur ad predicationem Domini, increpans Scribas et Phariseos: Hi enim erant laquei simplicibus ne ad Dominum conuerterentur.

uERS. 23.---Quis est. Hortatur eos propheta, ut saltem aliqui audiant et causam sue captiuitatis intelligant et caueant.

uERS. 25.---Super eum. Ut quod prius tacuerat, iam non taceret nec uerbis, sed tormentis corriperet.

Et non cognouit. Sicut historie tradunt, nec gentes hoc fieri in ultionem filii intellexerunt, nec Iudei malitia sua excecati.



CAPUT XLIII.

 uERS. 1.---Et nunc hec. Superius locutus est de captiuitate Iudeorum qui credere noluerunt, nunc primitiuam alloquitur Ecclesiam, que est de Iudeis, ut Creatorem anime sue et corporis intelligant.

Creans te Iacob. Iacob supplantator, Isrel uir uidens Deum. Hi sunt apostoli et apostolici uiri, qui et uitia supplantauerunt, et Deum uidere meruerunt.

uERS. 2.---Per aquas, etc.  Secundum Hebreos: Per aquas Aegyptii, etc., usque ad hec quoque regna predicando transierunt apostoli, et Dominus ubique cum eis.

uERS. 3.---Dedi propitiationem. Ut inde acquiras tibi misericordiam et coronam, predicando, scilicet, Aegyptiis, et Aethiopibus  et Sabeis: est autem Saba ciuitas in finibus Aethiopie sita: In  omnem terram exiuit sonus eorum, et in fines, etc.

uERS. 5.---Ab Oriente. Multi uenient ab Oriente et Occidente, et recumbent cum Abraham, Isaac et Iacob, ab omnibus scilicet mundi partibus.

uERS. 8.---Educ foras. uox Patris ad Filium de Iudeis mente cecis. Et nota prius esse factum uocationem Iudeorum, deinde gentium.

uERS. 9.---Omnes gentes. Propheta ad gentes, increpans de idololatria et admirans quod nullus in gentibus hoc prescire potuit; sed tantum populus Dei qui legem Dei accepit, prophetas habuit.

uERS. 10.---Non est formatus. Quidam codices habent plasmatus; sed non conuenit bene, sic tamen potest exponi: Ante me non est formatum  idolum, quia feci hominem iustum a quo iniuste formatum est idolum.

uERS. 12.---Ego annuntiaui et saluaui. Per prophetas natiuitatem Filii, uocationem gentium, expulsionem demonum.

uERS. 14.---Hec dicit Dominus Saluator, etc. Hec, scilicet que sequuntur: Pater ad apostolos. Propter uos qui scilicet testes mei estis, qui scilicet Euangelium predicatis. Quibus dixit: Noli timere. Chaldeos in nauibus. Secundum historiam, Chaldei abundant fluminibus, et strenui sunt nauibus et inde gloriantur.

uERS. 15.---Ego Dominus sanctus uester. Olim filiis Isrel, modo uobis apostoli, in mundo expulsis demonibus et omnibus uictis principibus.

 uERS. 19.---Facio noua. Multa que reficiunt animas, non corpora: olim de petra unum tantum produxi fontem ad corpora reficienda.

uERS. 20.---Dracones et struthiones. Maligni, uenenosi, qui in solitudine gentium morabantur, idololatrie sanguine morumque feritate bestiales.

Struthio speciem alarum habet, uolatu caret. Sic hypocrita speciem sanctitatis habet, rem autem nonhabet.

uERS. 22.---Non me inuocasti.  Ad Iudeos loquitur, qui ante aduentum Domini idola coluerunt; uel ad eos qui post aduentum credere noluerunt.

Nec laborasti. Non feci te laborare post aduentum Filii, ut pretiosa queque offerres, quia: Sacrificium Deo spiritus contribulatus, etc.  uel: Non laborasti in me tantum qui idolis offerebas.

 uERS. 23.---In thure. Per thus et calamum, qui est sarculus arboris aromatice, omnia aromata accipe.

uERS. 25.---Ego sum.  Quasi diceret: Fecisti me laborare sub onere peccati tui; ideo iam non seruum meum, non puerum uoco, sed simpliciter appello Iacob et Isrel, ut ostendam et arguam peccatores.

uERS. 26.---Reduc me. Bona que feci tibi. Quid ultra debui facere tibi, et non feci? uel: Si quid iusti habes, ego libenter recipiam.

uERS. 27.---Pater tuus. Abraham scilicet qui, Domino terram promissionis pollicente, respondit: In quo sciam quia possidebo eam? uel ipse Abraham qui peccasse dicitur in promissione filii dubitando; uel, populus in deserto contra Deum murmurando, quasi diceret: cognoscet de peccatoribus generatum.

 Interpretes. Quasi diceret: inter partes, scilicet pacem ferentes.



CAPUT XLIu.

uERS. 1.---Et nunc audi, Iacob. Primos fideles de Iudeis aliis obduratis cum quodam priuilegio nominis et dignitate honoris alloquitur; apostolorum scilicet chorum. Audi, Iacob serue meus. Prima seruitus, secunda electio.

uERS. 2.---Ab utero auxiliator tuus. In quo fratris plantam arripuisti, uel, in principio Ecclesie manus persecutorum euasisti.

Et rectissime quem elegi. Isrel, secundum Hebraicam ueritatem, rectus uel rectissimus. Quod ante, uir  uidens Deum dicitur: non a proprietate, sed a sono uocis habetur.

uERS. 3.---Effundam Spiritum meum. Scilicet in baptismo per impositionem manuum.

uERS. 4.---Quasi salices iuxta preterfluentes aquas. Salix arbor infructuosa, etc., usque ad que cito credidit predicantibus apostolis.

uERS. 5.---Iste dicet. Credentium uarietatem describit.

Et in nomine Isrel assimilabitur. Ut recipiant legem, et prophetas, et Spiritus sancti gratias que Isreli promisse sunt.

uERS. 6.---Ego primus et ego nouissimus. Post uocationem gentium que, abiectis idolis, crediderunt, agit contra eos qui conuerti noluerunt.

 Absque me non est Deus. Non dicit se solum esse, sed preter uirtutem et sapientiam suam nullum externum Deum esse, deorum multorum opinionem et simulacra condemnans.

uERS. 12.---Esuriet et deficiet.  Fame et siti artificis, etc., usque ad quorum Deus uenter est, gloria in confusione eorum.

uERS. 23.---Iubilate, extrema terre.  Angeli quasi habitatoribus terre presunt; uel apostoli, uel prophete super quos et alii esse constant; unde Ephesiis dicitur: Super edificati super fundamentum apostolorum et prophetarum, etc.

uERS. 24.---Hec dicit Dominus Redemptor, etc.  Supra locutus est de idolorum subuersione, et Isrel penitentis redemptione: nunc autem de potentie  sue magnitudine, ne quis dubitet de saluatione quam promittit.

uERS. 26.---Qui dico. De restauratione que facta est a Zorobabel et aliis ducibus, Cyro permittente, loquitur: Cum tamen adhuc implenda esset captiuitas.

uERS. 27.---Flumina tua. Sub Dario scilicet et Cyro nepote eius. Nocte enim qua ab eis Balthasar occisus est, Euphrates fluuius, qui per mediam ciuitatem fluebat, ab eorum exercitu in riuos diuisus est, ut per eius alueum ciuitatem ingrederentur.



CAPUT XLu.

uERS. 1.---Hec dicit Dominus Christo. Apud Romanos diadema, apud Iudeos unctio, et reges facit et sacerdotes, a qua et christi dicuntur. Cyrus christus,  non unctione, sed dignitate.

Et dorsa regum.  Que ciuitas illi non patuit? Quis regum terga non uertit? qui muri, ante inexpugnabiles, non sunt eius obsidione subuersi? Hec autem completa plenius inuenies in historia Xenophontis.

uERS. 3.---Thesauros absconditos. Cunctarum urbium, ut abiectis idolis, beneficiis inuitatus, unum Deum sentires, qui ante predixit nomen tuum antequam esses.

uERS. 4.---Et uocaui te.  Sicut uocaui Abraham, Isaac et Iacob, etc., usque ad Filius autem Christus oleo letitie unctus pre participibus suis.

uERS. 5.---Extra me. Quia Filius et Spiritus sanctus in Patre; preter sermonem quippe et rationem  uirtutemque meam et sapientiam que in me est, non est alius Deus.

uERS. 6.---Ut sciant. Esdras dicit Cyrum scripsisse omnibus gentibus non esse Deum, nisi Deum Isrel. uel ex captiuorum liberatione Dei clementia et potentia omnibus magis nota. Iosephus autem in libro Antiquitatum ideo populum fuisse dimissum ait, quia Cyrus legit in libro Isaie que de eo Dominus per prophetam dixerat ante.

uERS. 7.---Tenebras. Noctem uel captiuitatem. Quasi penitentes misertus a captiuitate reduco; iratus peccantes captiuo.

Malum.  Bellum, scilicet afflictionem secundum quod dicitur: Sufficit diei malitia sua. Confundantur ergo qui Deum malorum conditorem arbitrantur.  Hic enim malum non contrarium bono, sed pro afflictione ponitur et bello.

uERS. 8.---Rorate celi.  De aduentu Christi, per Cyrum significati, quia a captiuitate diaboli liberabit genus humanum, conuenienter adiungit. uel possunt hec herere superioribus, ut Cyro captiuitatem laxante metonymicos celum et terra letentur.

Et nubes. Prophete corda nostra salutari pluuia irrigantes, et Christi natiuitatem et resurrectionem et ascensionem annuntiantes, unde: Mandabo nubibus meis ne pluant super eam imbrem; et alibi, ueritas tua usque ad nubes.

Creaui eum qui: scilicet uermis fuit, et germinatus de terra legitur secundum humanitatem.

uERS. 9.---ue qui contradicit: quasi diceret:  Credite que predico, Christum scilicet uenturum, quia, ue qui contradicit factori suo ; uel Cyrum cui per liberationem populi mei omnia regna substernam.

uERS. 10.---Mulieri, quid parturis? uir mulieris potens, mulier uiri potens.

uERS. 11.---Plastes eius, Filii, secundum humanitatem in utero uirginali, unde: Spiritus sanctus superueniet in te, et uirtus Altissimi obumbrabit tibi, etc.

uERS. 12.---Et omni militie. Hac occasione putant quidam astra esse rationalia; aiunt enim, quia insensatis non mandaret aliquid, que mandata non intelligerent.

uERS. 13.---Ego suscitaui.  Quasi diceret: Qui supradicta feci; quid mirum si et Filium mittam  in mundum ut redimat genus humanum et a mortuis suscitem eum?

uias eius dirigam. Qui peccatum non fecit, nec inuentus est dolus in ore eius .

Ipse edificabit.  De quo dictum est: Non cognouisti me. Nec ipse edificauit ciuitatem uel templum, sed permisit edificari: nec in eius tempore hoc consummatum est, sed Assueri.

uERS. 14.---Labor Aegypti. Cultus idolorum. Multum enim laborabat in exsequendis idolorum sacrificiis. Sed apostolis predicantibus conuersi sunt, et pre omnibus regnis abundant ibi religiones monachorum, ut ubi abundauit delictum, superabundet et gratia .

 uERS. 19.---Non in abscondito, etc.  Olim in monte Sinai uni tantum populo dixit: Non erunt tibi dii alieni . Euangelium autem per apostolos omnibus gentibus predicauit, unde: In omnem terram exiuit sonus eorum .

Non dixi.  Primum quidem ad Iudeos ueni: et ut umbram legis relinquentes, ueritatem sequerentur admonui.

Annuntians recta. Ut creatura Creatorem adoret, ut relictis figuris sequatur ueritatem Euangelii.

uERS. 20.---Nescierunt. Noluerunt scire quidam remanentes in errore, simulacrorum scilicet onere grauati, et sperantes in quibus non est salus.

uERS. 21.---Consiliamini. Ut omnes per mundum euntes idem annuntietis. Hinc enim simul symbolum  composuerunt de Trinitate et unitate, de communione Ecclesie, de generali resurrectione.

Predixi illud. Gentes esse saluandas, sed idolum nichil esse: quando locutus sum Abrahe, uel quando legem dedi.

uERS. 23.---Egredietur: in mundum uisibiliter in carne.

Iustitie uerbum, filius donec obedientiam impleuerit, etc., usque ad quod Iudei superbia mentis demonstrantes omnino non faciunt.

uERS. 25.---In Domino dicet. Omnes gentes etiam Barbare, non in synagogis, sed in Ecclesiis confitentes.



CAPUT XLuI.

uERS. 1.---Confractus est Bel.  Post uocationem  gentium subiicitur destructio idolorum.

Nabo. Nabo est aurum, etc., usque ad et prophetia demonum, et diuinatio magorum ad nichilum deuenerunt.

Bestiis et iumentis.  Bestias enim et iumenta adorabant, et regio eorum plerisque oppidis ex bestiis et iumentis, que adorabant, nomina imposuit, ut scilicet, Leonata a Leone, et alia huiusmodi.

uERS. 2.---Et anima eorum. Non quod simulacra habeant animam, etc., usque ad quas diabolo et demonibus subiugauit.

uERS. 3.---Domus Iacob. Non dicit Iacob, serui mei, electi mei cum adiectione honoris, sed simpliciter: et alloquitur tanquam carnales et recedentes a mandatis suis.

 Qui portamini. Qui gestamini tanquam fetus conceptus per desertum usque ad terram promissionis. Diu enim patienter eos exspectauit, et in terra promissionis, et post passionem per duos et quadraginta annos.

uERS. 5.---Cui assimilastis? In eos precipue inuehitur, qui tempore Achaz et Ezechielis idola coluerunt in angulis platearum, in hortis, in lucis super domos.

uERS. 8.---Mementote istud. Quia uos genui et usque ad senectam portaui, deserite idola que fecistis, et ad unius Dei cultum reuertimini.

Ad cor. Intellectum, qui quasi bestie uixistis, simulacra uenerantes, ut furiosi in ligna et lapides impingentes.

 uERS. 10.---Annuntians. Per prophetas, ut cum predicta impleuero per diuinationem, id est prophetam predicentem futura, probem diuinitatem meam.

Nouissimum. Nos sumus in quos fines seculorum deuenerunt . Et alibi: At ubi uenit plenitudo temporis misit Deus Filium suum . Et Ioannes: Filioli, inquit, nouissima hora est .

Consilium: redimendi mundum per Filium, quasi, consilium meum statutum nunc dico, ut cum uideritis effectum, sciatis nullum esse Deum nisi qui futura cognouit et fieri precepit.

uERS. 11.---uocans ab oriente auem:  Secundum Hebreos Cyrum regem Persarum, etc., usque ad et quem Magi ob oriente uenientes adorauerunt.

uERS. 12.---Duro corde. Qui semper resistitis ueritati,  primo prophetis, tandem, et Filio.



CAPUT XLuII.

uERS. 1.---Descende, sede, etc.  Quia omnes creature Dei sumus; nec iuxta hereticos, natura Babylonis damnabilis; uel ob luxuriam et ornatum potentissime urbis, que iam senex et uicina occasui uirgunculam se et puellam iactat.

uERS. 2.---Farinam, uel coitum prebe Medis et Persis, qui in hoc feruentissimi sunt. Secundum hoc dicunt Hebrei, quod Philisthei Samsonem erutis oculis molere cegerunt, id est cum mulieribus suis coire, ut ex eo susciperent homines magne et inuincibilis stature.

uERS. 3.---Et non resistet, sicut, Moyses Deo uolenti delere filios Isrel. Significat autem angelum  Babyloni prepositum: qui cum aliis ait: Curauiuimus Babylonem, et non est sanata.

uERS. 5.---Sede. Sermo ad Babylonem refertur, et quasi quondam reginam, modo ancillam alloquitur. Sede humilis et uilis. Tace ut tristis considerans miseriam tuam.

uERS. 6.---Iratus sum. Causam reddit quare Chaldeos ita afflixerit, ne sine causa fecisse uideretur, qui nichil sine causa operatur; et ut cognoscant Chaldei, quia non in uiribus suis superauerunt populum Dei.

uERS. 9.---Subito. Ex improuiso irruente Cyro et Dario. Non enim metuebat ut a Medis et Persis  posset superari.

uERS. 11.---Nescies ortum. Ex insperato ueniet  calamitas, nec a magis nec diuinis predicta, despectum enim et subiectum populum non timebant.

uERS. 13.---Augures celi. Astrologi, qui per stellas arbitrantur omnia regi. Quasi dicat: Quasi non prouiderunt omnia tibi? Hi uulgo appellantur mathematici, qui cursu astrorum res mundanas putant regi, unde: Ab oriente uenerunt magi dicentes: uidimus stellam eius in oriente . uel, a uaticinio Balaam prouocati, qui ait: Orietur stella ex Iacob .

uERS. 14.---Facti sunt quasi stipula, etc. LXX: Habens carbones ignis, sedebis super eos, hi erunt tibi in adiutorium. Quasi, Gazareni et magi per errorem ducunt te ad superbiam. Incendium autem  Babylonis per supplicia uocat ad penitentiam.



CAPUT XLuIII.

uERS. 1.---Audite hec.  Consuetudo est ut quando agitur de carnali Isrel, simpliciter et sine nominis adiectione Iacob uel Isrel dicatur, sicut in hoc loco, ubi eos alloquitur, qui nomine tenus Iacob uel Isrel appellantur.

Et de aquis Iuda. Iude facit mentionem, quia docem tribubus captiuatis, Iuda et Beniamin et Leuite in terra promissionis manebant, et regem de Iuda habebant.

uERS. 2.---De ciuitate enim sancta.  Ac si dicat: Habitatores Ierusalem uos esse iactatis, et Domini Sabaoth habere priuilegium, cum cassa uobis, Iacob, Isrel, et sancte urbis, Dei omnipotentis assumatis  uocabula.

uERS. 3.---Priora extunc. Predixi Babylonios superandos, et repente faciam quod minatus sum: ut cum uenerint que predicta sunt, scias nec fortuito nec deorum tuorum nutu accidisse.

Priora miracula, scilicet que feci in medio eorum ex quo ab Aegypto exierunt, et imminente captiuitate a Nabuchodonosor: nunc autem antequam captiuentur predicit eorum liberationem et Chaldeorum uastationem; unde repente scilicet que uentura predico operatus sum.

uERS. 4.---Neruus ferreus. Hinc Stephanus: dura ceruice et incircumcisi cordibus .

Frons tua erea: unde Ezechiel: Omnis quippe domus Isrel attrita fronte est , etc. Et  Ieremias: Frons mulieris meretricis facta est tibi, noluisti erubescere .

uERS. 6.---Et conseruata sunt. Quasi dicat: Plurima annuntiaturus eram, sed quia non recordaris que dico, que dicturus eram reseruo.

uERS. 9.---Propter nomen meum. Scilicet ne uiolaretur: longe faciam; feci: scilicet furorem meum ne disperderem te, quia adorasti uitulum: et laude mea : Infrenabo te lege mea.

uERS. 10.---In camino paupertatis.  Purgando per paupertatem, diuitias tuas dando hostibus; uel in Aegypto, ubi ostenditur diuitiis et paupertate plerosquo tentari.

uERS. 12.---Audi me, Iacob.  Eisdem  adhuc loquitur, etc., usque ad sed uocatos appellat.

 uERS. 14.---Congregamini omnes uos. Quid ergo gloriatur terra et cinis et ignorans fragilitatem suam?

Annuntiauit hec. Quod Cyrus Babylonem destrueret, uel quia Filius meus de uirgine nasciturus esset.

Dominus dilexit eum. Hec proprie ad Christum pertinent. Possunt tamen ad Cyrum referri et ad Darium usque ad locum illum: Directa est uia eius.

Suam: quia capiet eam. uel, Filius in mundo redimendo eum, qui et Chaldeos  eiecit, unde, princeps huius mundi eiicietur foras.

uERS. 15.---uocaui eum. Cyrum uel filium, per Gabrielem dicens: Et uocabis nomen eius Iesum.

uERS. 16.---Misit me.  Totam Trinitatem breuiter, plene et aperte distinguit.

 uERS. 17.---Ego Dominus. Qui Isrel futura promitto. Reddit causam quare eos prius afflixerit.

uERS. 21.---Non sitierunt.  De Aegypto uenientibus ad litteram, etc., usque ad satiati aqua sapientie.

Scidit petram. Petra erat Christus. Scinditur in partes sermo diuinus, ut quem totum suscipere non possumus, per partes sumamus.

Et fluxerunt aque. Unus militum lancea latus eius aperuit, et continuo exiuit sanguis nostre redemptionis, et aqua baptismi, baptismum et martyrium dedicans nobis.



CAPUT XLIX.

uERS. 1.---Audite, insule.  Post reliquiarum Isrel uocationem et infidelium obiectionem , sub insularum  nomine alloquitur in persona Filii Ecclesias de gentibus.

uERS. 2.---Gladium acutum. Non ueni pacem mittere, sed gladium , malos scilicet a bonis separans.

uERS. 3.---Gloriabor. Quod non in aliis seruis: Pater, glorificaui nomen tuum  Et alibi: Exsurge, gloria mea , etc.

uERS. 4.---Et ego dixi.  Quasi dicat: Quomodo te glorificaui, qui magnam partem Iudeorum ad te reuocare non potui? Hic autem liberum hominis monstratur arbitrium: Dei enim est uocare, nostrum credere, ipso tamen adiuuante, ut iusti uoluntatis premium consequantur.

Ergo iudicium, etc.  Iudicabit Pater utrum  omnia fecerim eis que debui: Manifestaui nomen tuum hominibus quos dedisti mihi. Et alibi: Ego te glorificaui super terram .

Opus meum. Alii: Labor et dolor meus: quia fleuit ciuitatem, et ait in Psalmo: Que utilitas in sanguine meo?  Iuxta Hebraicum, pendens in cruce longe a salute mea uerba lamentationum mearum.

uERS. 5.---Glorificatus. Quasi dicat: Ego Iudeos perdidi, sed glorificatus sum in gentibus, unde, Data est mihi omnis potestas in celo et in terra. .

uERS. 7.---Abominatam. Christum et Nazareos eius, quos quotidie Iudei in synagogis maledicunt, quia propter eos regnum, locum et gentem amiserunt.

Reges. Propheta ad Filium. Reges uidebunt te uenientem ad iudicium: Reges, scilicet apostoli et alii  qui cum Domino iudicabunt.

uERS. 8.---In tempore placito. Passionis, resurrectionis, in quo placuit Deo redimere genus humanum.

uERS. 16.---Ecce in manibus, etc.  Ex hoc discimus Ierusalem in regione Palestine non esse querendam: que totius prouincie deterrima et saxosis montibus exasperata penuriam fontium patitur.

uERS. 17.---Structores. Apostoli et alii: Culpa Iudeorum, id est, Scribarum et Phariseorum destructa es predicatione quorumdam Iudeorum, id est apostolorum tam de Iudeis quam de gentibus congregata es.

uERS. 18.---Omnes isti congregati. Iudei ex omni natione, etc., usque ad quotidie congregantur ad fidem Ecclesie.

 Ornamento. uariis Spiritus sancti gratiis, quibus ornatur sponse ambitio, de qua dicitur: Astitit regina a dextris tuis in uestitu deaurato, circumdata uarietate .

uERS. 21.---Ego sterilis. Quia post Aggeum, et Zacariam, et Malachiam, qui et Esdras, non habuerunt prophetas qui eos in lege nutrirent, usque ad Ioannem Baptismam.

uERS. 23.---Regine. Idem, sed magis affectuose. Unde: Astitit regina, etc. Que scilicet quotidie Christi paruulos nutrit et ad perfectam etatem ducit.

Adorabunt. uenerabuntur secundum illud: Adorabunt scabellum pedum eius , in quo pede maiestas indicatur.

Puluerem pedum tuorum.  Omnem scilicet  terrenitatem uerbo et exemplo mundabunt, secundum quod dictum est, Quodcunque solueris super terram, erit solutum , etc., unde: Excutite puluerem pedum uestrorum .

uERS. 25.---Quia hec dicit Dominus.  Respondet questioni, quia hec scilicet in aduentu suo compleantur.

uERS. 26.---Carnibus suis. Non aliena morte, sed propria, etc., usque ad ferocium bestiarum patens morsibus.

Fortis Iacob. Qui dedi fortitudinem Iacob luctandi etc., usque ad quasi et oratione contra Esau quem metuis, preualebis.



CAPUT L.

uERS. 1.---Hec dicit Dominus: Quis est?  Post uocationem gentium, post captionem fortis,  cuius preda diuisa est apostolis, loquitur ad populum Iudeorum super Sion que superius ait: Dereliquit me Dominus, etc.

uendidi. Ego autem carnalis sum uenundatus sub peccato . Qui facit peccatum seruus peccati est . Unde: Non regnet peccatum in corpore uestro .

uERS. 2.---Quia ueni.  Hoc est ut sciatis me matrem uestram non repudiasse, sed eam uoluntate propria recessisse: post multa beneficia carnem assumpsi, nec iam per prophetas, sed presens ipse locutus sum.

Non erat uir. Herodi propter malitiam, etc., usque  ad de omnibus in commune: uisio quadrupedum in deserto 

uocaui. Quasi diceret: Rationales, Inclinate aurem uestram in uerba oris mei . Qui sitit, ueniat et bibat , et huiusmodi.

Nunquid.  Inuehitur contra eos qui putabant, etc., usque ad ut exhibeat mihi plus quam duodecim legiones angelorum? .

uERS. 3.---Induam celos tenebris. Aiunt philosophi non amplius decem stadiis a terra nubes in sublime leuari, et solis splendorem abscondi: sic excluso celi lumine, er inferior obscuratur. Induam. Sanctos, scilicet ut se cognoscant peccatores.

Et saccum ponam. Ut agant penitentiam in timore et cilicio.

 uERS. 4.---Dominus dedit, etc.  Quamuis possint hec referri ad Isaiam, proprie tamen referuntur ad Christum, quasi diceret: Qui olim talia operatus sum, et modo similia operari possum, non est potentia imminuta.

uERS. 9.---Quasi uestimentum.  uestimentum uetustate et tinea consumitur. Iudei quoque quadraginta duobus annis post passionem ad penitentiam uocati sunt: tandem negligentes contriti sunt aduenientibus Romanis, et male conscientie tinea deuorati.

uERS. 10.---Quis ex uobis. Qui timet non est perfectus, etc., usque ad hic custodit animas sanctorum integras et pudicas et puras.

Qui ambulauit in tenebris. Gentilis populus in tenebris, etc., usque ad ad penitentiam uoco; nolo  enim mortem peccatoris, sed magis ut conuertatur et uiuat .

uERS. 11.---Ecce omnes, quasi diceret: Nihil prodest exhortatio, nec est spes salutis post scelera: Omnes declinauerunt simul inutiles facti sunt .

Accendentes ignem. Ciuitatis ignem quo a Romanis succensa est accenderunt, etc., usque ad sic peccatoribus diuersa peccati materia plus uel minus succenditur.

In doloribus dormietis. Quia nec beneficiis, nec tormentis, Dei Filium suscipere uoluerunt, unde, Ite, maledicti, in ignem eternum .



CAPUT LI.

uERS. 1.---Audite me qui sequimini quod.  Attendite ad petram. Christum. De qua, Petra autem  erat Christus, unde excisi estis , a Christo Christiani dicti.

Et ad cauernam laci. Propter fossionem lateris Christi, etc., usque ad nascimur per lauacrum baptismi.

uERS. 3.---Gaudium et letitia. Nota in Sion que comparatur paradiso Dei, tantum debet esse gaudium et letitia et confessio et uox laudis, ut quod in celo facturi sunt cum angelis, in terra iugiter meditentur.

uERS. 5.---Iustus meus. Omnes iustificans, uel iustitia eleganter: non ut una gens, sed totus orbis saluetur.

uERS. 6.---Celi sicut fumus.  De sanctis scriptum est, etc., usque ad quidam tamen perire et inueterascere pro abolitione et morte accipiunt.

uERS. 9.---Consurge. uox prophete et fidelis populi  aduentum Christi deprecantis, in quo promissum erat auxilium.

uERS. 12.---Quis tu ut timeas ab homine, etc., usque ad ut erubescant et penitentiam agant.

uERS. 17.---Eleuare, eleuare.  Eos hortatur ad penitentiam qui in passione negauerunt; uel in infidelitate perstiterunt, clamantes, Crucifige, crucifige , etc.

Calicem ire.  Solent medici amarissimum antidotum,etc., usque ad unde non patet quod de ultima captiuitate hoc dicitur.

uERS. 22.---Ecce.  Predixit captiuitatem futuram, nunc hortatur ad penitentiam, ut euadant.

uERS. 23.---Ponam. Secundum litteram humiliauerunt,  etc., usque ad et in iudicio omnino humiliabuntur.



CAPUT LII.

uERS. 1.---Consurge, consurge. Eos hortatur propheta, qui post ascensionem predicantibus apostolis crediderunt.

Quia non adiiciet. Hec ad celestem Ierusalem quam nullus immundus ingreditur.

uERS. 2.---Excutere. Anima polluta sordibus candorem pristinum amittit, etc., usque ad non corruptibilibus argento et auro, sed sanguine agni immaculati.

uERS. 3.---Gratis. Nec commodum habuistis, nec incommodum effugistis, cum Filium Dei tradidistis.

uERS. 4.---In Aegyptum.  Arguit Iudeos, et uentura predicit, etc., usque ad ut etiam in terra  sua opprimat illum, et calumnietur ei?

uERS. 5.---Quid mihi est hic?  Nihil hic, ait, apud eos reperio, etc., usque ad quod Redemptorem suum cruci affixerint.

uERS. 7.---Quam pulchri.  De eo qui supra dixerat: Ego ipse qui loquebar ecce adsum, testatur propheta quod ipse supra montes Euangelium predicauit.

Annuntiantis, Christi, per semetipsum, per apostolos, quibus ait: Pacem relinquo uobis, pacem meam do uobis . Super quos Dominus sedens predicabat: Ipsi etiam pedes Christi, predicationem eius portando.

uERS. 8.---uox speculatorum:  apostolorum et aliorum qui in specula sunt semper ut omnia preuideant et subiectos promoueant.

uERS. 9.--- Gaudete. Primitiuam Ecclesiam consolatur, etc., usque ad multitudine gentium et reparata est et multiplicata est.

uERS. 10.---Brachium in brachio meo gentes sperabunt . Et alibi: Brachium tuum cum potentia .

uERS. 11.---Recedite.  Hoc Iudei ad se referunt, etc., usque ad a Spiritu sancto admoniti.

Exite, in toto orbe Euangelium predicantes, Ite, docete omnes gentes .

uasa Domini.  Templum Domini sanctum est, quod estis uos, uasa scilicet aurea et argentea, unde Paulus uas electionis dicitur; uel uasa Domini, armatura Dei, lorica iustitie, clypeus fidei, galea salutis, et gladius spiritus, quod est uerbum Dei.

 uERS. 13.---Ecce intelliget: ne dubitetur quis dixerit, qui loquebar ecce adsum: et quod sit brachium Domini, Pater perspicue docet.

uERS. 14.---Sicut obstupuerunt. Non seruatur ordo historie. Superius enim loquebatur propheta in persona Patris de ascensione Filii, et subito ad passionem rediit.



CAPUT LIII.

 uERS. 1.---Quis credidit?  Propheta in persona prophetarum conqueritur quod pauci ex Iudeis credunt quod de aduentu Filii ab illis audiunt.

Et brachium Domini.  Pater Filium suum mundo nuntiauit uenturum; et ante scandalum cruceis, crucis, premisit gloriam resurgentis. Eleuabitur et exallabitur,  etc. Respondet ergo prophetarum chorus se officium implesse et brachium Domini annuntiasse.

uERS. 2.---uirgultum. Symmachus, ramus; hominem significans, qui processit de utero uirginis.

Sitienti. Aquila, inuia, ubi uirginitatis priuilegium demonstratur, quia sine semine de terra prius inuia creatus est.

uERS. 5.---Liuore.  Perspicuum est, quia sicut corpus laceratum et flagellatum, ita anima uere doluit pro nobis, ne ex parte ueritas, ex parte mendacium in Christo credatur.

uERS. 7.---Non aperuit, etc. Pilato uel Herodi. Pauca enim respondit ne differretur salus humani generis.

Et quasi agnus.  In cuius figura populus Isrel  agnum in Aegypto comedit . Hic est agnus qui tollit peccata mundi , qui occisus est ab origine mundi , qui carne et sanguine suo nos pascit, et uellere protectionis nos uestit.

uERS. 8.---De iudicio. Iudex omnium iudicii non reperit ueritatem, sed sine culpa damnatus est. Unde admiratur propheta quod omnium Deus passioni se tradiderit.

uERS. 9.---Dabit impios.  Id est gentes, que sine pietate, Deo Patri, quia mortuus et sepultus eos acquisiuit, et diuites, Iudeos scilicet diuitiis legis et prophetarum gloriantes.

Diuites. Scribas et Phariseos doctrine legis diuitiis gloriantes.

uERS. 10.---Semen longeuum. uerbum Euangelii  scilicet quod non ueterascet, sicut uetus Testamentum, unde: Exiit qui seminauit semen suum 

uERS. 11.---Saturabitur. Fide gentium, unde esuriens et sitiens supra puteum Iacob emptis cibis uti noluit, quia iam Samaritane et eorum qui de ciuitate ad eum exibant, fide satiatus erat.

uERS. 12.---Et cum sceleratis. Ut sceleratos a peccato redimeret, omnia omnibus factus: Peccata enim nostra portauit in corpore suo . Cuius imitator Paulus ait: Omnibus omnia factus sum, ut omnes lucrificarem .

Rogauit. Pater, ignosce illis. Ad hanc uocem secundum Euangelium Nazareorum multa millia Iudeorum astantium circa crucem crediderunt.



CAPUT LIu.

 uERS. 1.---Lauda, sterilis.  Hactenus de natiuitate, passione, resurrectione, etc., usque ad tam de Iudeis quam de gentilibus congregatam.

Lauda, sterilis. Apostolus, iuxta LXX: Letare, sterilis, que non paris, erumpe et clama que non parturis, quia multi filii deserte , etc. Nos autem fratres secundum Isaac, repromissionis filii sumus.

uERS. 3.---Ad dexteram enim: ad omnia loca mundi. uel, nec elata prosperis, nec fracta aduersis. uel, ad bona future et presentis.

uERS. 4.---Noli timere.  Cum turris Babel edificaretur, etc., usque ad qui funiculu.

uERS. 6.---Quia ut mulierem.  Qui sequuntur  tropologiam et in locis difficillimis, etc., usque ad stolam osculumque porrigit.

uERS. 9.---Sicut in diebus Ne, etc. Ut credat sanctorum congregatio misericordiam Domini sempiternam, et ad punctum esse desertos, ut amici Dei federe eterno fiant: maiorum ponit exempla.

uERS. 14.---Recede procul.  Consolatus est Ecclesiam de gentibus, promittens eis spirituales gratias: nunc docet quid agat, ne aduersarios timeat.

uERS. 15.---Ecce accola. Hoc ad se inuertunt Iudei, tanquam sint futuri proselyti ex gentibus tempore Christi sui.

uERS. 16.Ecce ego. Non quod sim causa perditionis eorum, sed aduersarius pugnans, uictis perditionis, uictoribus causa est premii.

 uERS. 17.---Hec est hereditas. Ne iustus tribuatus deficiat, addit premia.



CAPUT Lu.

uERS. 1.---Omnes sitientes, uenite.  Quia uas fictum contra Ecclesiam dixerat conterendum, et omnem linguam armatam contra scientiam Dei superandam, prouocat credentes ad fluuium Dei, qui repletus est aquis.

Comedite. Audiendo, loquendo, legendo, meditando, operando, corde retinendo. Diuina siquidem Scriptura, et potus est, aperta: et cibus, occulta. Ipsa etiam et aqua est et panis qui de celo descendit.

Quare appenditis argentum. Pensatis sacra eloquia, sed non refectionem. Qui solam speciem littere custoditis, de spirituali intelligentia pinguedinem  interne refectionis amittitis.

uERS. 4.---Ecce testem. Prouocauit Iudeos ad credendum, sed quia sciebat illis non credentibus gentiles esse credituros, dicit se filium misisse qui precepta ipsius populis nuntiaret.

uERS. 5.---Dominum Deum tuum.  Quando Pater dicitur, Pater Christi secundum diuinitatem dicitur Pater glorie: secundum humanitatem, Pater Domini nostri Iesu Christi.

uERS. 6.---Querite Dominum. Hec pertinent ad Iudeos uel ad gentes specialiter, et ad unumquemque generaliter. Propheta ad Iudeos: Querite Dominum, quasi diceret: Gentes suscipiunt misericordias Dauid, et uos dedignamini, sed agite penitentiam, et conuertimini dum tempus habetis.

 Dum prope.  Ne uestris uitiis recedat, qui appropinquat appropinquantibus sibi, et filio reuertenti letus occurrit.

uERS. 8.---Non enim. Ne putetis difficile esse quod spondeo: considerate quod inter mea et uestra consilia multa sit differentia: et quanta nature, tanta uoluntatis diuersitas.

uERS. 10.---Et quomodo.  Alia similitudine ostendit quia multus est ad ignoscendum.

Panem comedenti. Unde Salomon: Mitte panem tuum super aquas, quia in multitudine dierum inuenies eum, hoc est, panem doctrine tue et gratiam spiritualem cunctis infunde, quia in nouissimo premia recipies

 uERS. 11.---Non reuertetur. Sed postquam meam impleuerit uoluntatem in terris, redibit et sedebit a dextris meis, secundum illud, Sede a dextris meis, etc.

uERS. 12.---Montes, scilicet anime sanctorum que pro uarietate uirtutum montes appellantur et colles.

uERS. 13.---Pro saliuncula. Saliuncula, aculeis et punctionibus plena. Abies, alta, procera, fabricandis domibus apta, pice fecunda.

Et erit Dominus. Alii. Et erit Dominus in nomen et in signum sempiternum quod non deficiet.



CAPUT LuI.

uERS. 1.---Hec dicit Dominus. Custodite iudicium.  Terminato gentium uaticinio, que in aduentu Christi de saliuncula et urtica in abietem myrtumque mutantur: loquitur ad auditores illius  temporis, ut se parent ad aduentum Saluatoris, qui est misericordia et iustitia.

Custodite iudicium.  Non accipientes personam in iudicio. Domini enim iudicium est, qui iudicat iudicantes bona.

uERS. 2.---Custodiens sabbatum.  Ne sit, scilicet de sex diebus quibus factus est mundus. De quibus apostoli non erant, quibus dicitur: Si de mundo essetis, mundus quod suum erat diligeret, etc. Ego elegi uos de mundo, idcirco odit uos mundus .

uERS. 3.---Et non dicat.  Hoc contra Iudeos, qui sibi tantum aduentum Christi uendicabant, et alios desperare cogebant. Sed non est distinctio Iudei et Greci .

Eunuchus.  Propter regnum celorum, qui  mortificant membra sua super terram, etc., usque ad quod de semine spiritualis operis dicitur, non prolis.

uERS. 4.---Quia hec dicit Dominus.  Duo proposuit, proselytos scilicet et eunuchos, etc., usque ad ne se putent subiacere maledictioni legis.

uERS. 6.---Et filios aduene: post eunuchos ad aduenas transit et premia promittit.

In seruos. Qualis Paulus qui de se ait: Paulus seruus Christi Iesu, et Moyses famulus Dei.

uERS. 7.---Holocausta eorum. Mortificate membra uestra, que sunt super terram . Et Exhibeatis corpora uestra hostiam Deo uiuentem. Holocaustum totum offertur Deo, et incenditur. uictime pars sacerdotibus datur. Holocaustum Deo tribuit, qui mundum relinquit, ut semper uacet orationi. uictimam,  qui Deo seruit et que mundi sunt disponit iuste.

Super altari meo. Fidem super quam omnia offeruntur, sine qua impossibile est Deo placere. Unde: Iustus autem in fide sua uiuet.

uERS. 9.---Omnes bestie. uox prophete, qui aduocat Romanos ad excidium Ierusalem, quibus pene totus orbis seruiebat. uel per bestias, demones: quibus ad deuorandum Iudei traditi sunt.

uERS. 10.---Ceci. Non habentes Christum uerum lumen, uel fidem et alias uirtutes.

Canes.  Sicut canes gregem, sic prelati debent custodire plebem. Canes impudentissimi. Quod est: Sicut canes sine discretione etiam bonos sepe persequuntur, sic et Iudei impudenter clamauerunt,  Crucifige, crucifige eum , nec Domini saturati sunt opprobriis.

uERS. 12.---uenite sumamus. Sic peruertebant qui corrigere debuerant. Et quia omnes peccauerunt, traditi sunt in manus Romanorum.



CAPUT LuII.

uERS. 1.---Iustus perit.  Hec referunt Iudei ad Isaiam, qui serra lignea sectus est a Manasse impiissimo rege, et alios prophetas, quos ipse occidit, uiros misericordie. Sed uerius hoc de illo dicitur, qui est summe iustus.

Et nemo est. Propter speculatores cecos et canes mutos.

Qui recogitet: quia ceci et muti ignorantes sapientiam, non cogitant ea que Dei sunt.

 uERS. 2.---ueniat pax, requiescat in cubili suo, qui ambulauit in.  Propheta precatur ut Christus ueniat, resurgens a mortuis requiescat in cubili in gloria, scilicet paterne maiestatis, uel in Ecclesia, in qua in directione ambulauit.

uERS. 6.---Libamen. uinum, oleum et huiusmodi liquores: sacrificium panis, uictima et huiusmodi.

uERS. 7.---Super montem excelsum. Heretici quoque, etc., usque ad ut conculcentur ab hominibus.

uERS. 8.---Et post ostium: Quasi diceret: Non solum in montibus idola adorasti, sed etiam post ostium posuisti, ut ingrediens uideres et semper adorares.

Quia iuxta me discooperuisti. Metaphora adultere sicut supra meretricis, etc., usque ad omnibus exposita intrantibus.

uERS. 9.--- Misisti legatos. Ut afferrent longinqua idola, quasi non sufficiant uicina. Et in hoc Babylonios et Aegyptios deos significat.

uERS. 10.---In multitudine uie tue laborasti. Qui ambulat uia regia non laborat. Una est uia ueritatis que dicit: Ego sum uia, ueritas et uita : Multe sunt uie mundanorum, unde, Non sicut uie mee sunt uie uestre .

uERS. 13.---Qui autem fiduciam habet mei.  Qui idola non coluerunt, uel in captiuitatem ducti penituerunt, sub Zorobabel et aliis ducibus reuersi, Deum suum in loco suo adorauerunt secundum Hebreum.

Possidebit montem sanctum tuum, scilicet legem ueteris et Noui testamenti; utrumque enim in monte  datum. Et ad premiorum altitudinem inuitat, uel Christum.

uERS. 14.---Et dicam ego Christus scilicet apostolis, uiam feci, bene predicando, prebete iter in exemplum eis bene operando; auferte offendicula per baptismum peccata abluendo, idolorum cultum predicatione amouendo.

uERS. 15.---Quia hec dicit. Increpatione contra Ierusalem finita, uenit ad eos qui confidunt in Domino, quorum reuersioni iter iusserat preparari. Unde et a laudibus Dei incipit, et que redeunti populo promiserit, consequenter ostendit.

uERS. 16.---Non enim in sempiternum litigabo.  Non in sempiternum seruabo iram meam, neque  causabor cum creatura mea, sed percutiam in presenti, ut sanem in futuro.

Quia spiritus. Pax, gaudium, uita omnium, etc., usque ad specialiter ad Iudeos.

uERS. 17.---Abscondi a te, etc., scilicet auxilium meum, ut amplius desideres dicens: Ostende faciem tuam, et salui erimus .

Abiit.  Quod quidam intelligens ait: Tota die contristatus ingrediebar .

uERS. 19.---Creaui: quasi diceret: Liberationem a captiuitate, quam per Ieremiam post septuaginta annos promisi, opere compleui

Creaui fructum labiorum pacem.

uERS. 20.---Impii autem. Supra de illis qui in captiuitate penitentiam egerunt, et ideo liberati  sunt, et de illis qui post ascensionem crediderunt. Hic de illis specialiter loquitur, qui in infidelitate sua remanserunt.



CAPUT LuIII.

uERS. 1.---Clama.  Dominus ad prophetas uel ad apostolos: finito scilicet priori capite in quo pax iustis, et nulla requies nuntiatur impiis.

Quasi tuba.  Ubi apostolis, etc., usque ad sic Isrel peccato mortuus audiat scelera sua.

Populo meo. Ac si dicat: uideant qualem Patrem perdiderunt, qui etiam peccatores populum suum uocat.

uERS. 2.---Quasi. Hoc est, quare ego non exaudiam eos sicut illos qui in Ecclesia iustitiam faciunt,  iuste et pie uiuentes, Christum uerum Deum et uerum hominem confitentes.

Rogant.  Alia temeritas Iudeorum, quasi confidentes in conscientia bona iudicium iustum postulant, secundum illud: Iudica me, Domine, quoniam ego in innocentia mea ingressus sum.

uERS. 3.---Quare ieiunauimus. Obliti sunt ueteris historie, quod Dominus non respexit ad munera Cain, eo quod non recte diuidebat cum fratre suo, cui caritatem Deo inuidebat.

Ecce in die. Ieiunium Deo acceptum est, non solum a cibis, sed ab omnibus rebus illicitis abstinere.

Repetitis. Qui repetit non habentem, Deo facit uiolentiam.

uERS. 4.---Nolite ieiunare sicut usque ad hanc  diem. Ne uideatur reprobare ieiunium, docet quomodo sit ieiunandum.

uERS. 5.---Nunquid tale est ieiunium.

uERS. 6.---Colligationes.  Peccata intelligimus, etc., usque ad domesticos seminis tui ne despexeris.

uERS. 7.---Frange esurienti panem.  Panem esurienti frangimus, etc., usque ad sed anime saturitas.

Et carnem tuam.  Proximum in necessitate qualibet recognosce similem tibi, considerans te mortalem et passibilem.

uERS. 8.---Lumen tuum. Sicut matutina lux soluit tenebras, ita lumen ueritatis fugat errores.

 Iustitia. Christus qui omnes iustificat, anteibit ad gloriam.

Et gloria Domini colliget te, id est suscipiet ad se, qui dixit: Ubi ego sum, illic et minister meus erit .

uERS. 9.---Digitum extendere. Proximos notare, detrahere. Id est non solum non cogites, et non facias hec, sed ne detrahas.

uERS. 11.---Hortus irruguus, uoluptatis paradisus, quem plantauerat Dominus Deus a principio, scilicet Ecclesiam. Fons in medio Christus est, cuius non deficiunt aque doctrine spiritualis, que Ecclesiam irrigant. Et hoc est, Et erit quasi hortus irriguus, o fidelis uel Ecclesia.

Sicut fons. Assimilaberis Christo, capiti tuo.

 uERS. 12.---Aedificabuntur  Iudei referunt hoc ad restaurationem que facta est sub Zorobabel et Iesu Sacerdote magno; uel ad illam quam delirant futuram in ultimo. Melius ad Ecclesiam hec referri possunt.

Fundamenta  Apostolos, prophetas et similes: Unde, Fundamenta eius in montibus sanctis . Fundamentum autem singulari numero Christus est, unde, Fundamentum aliud nemo potest ponere, preter id quod positum est, quod est Christus iehsu .

Iniquitatum, alias in quietem, scilicet semitas erroris in quietem uel ueram pacem.

uERS. 14.---Terre. uiuentium que sursum non deorsum, unde Loth dicitur: In monte saluum te fac.

 Hereditate. Celesti, quam dedi Iacob cuius filius es per fidem et operationem, uitia atque peccata supplantando. Cuius enim quis imitator fuerit, eius filius dicitur.



CAPUT LIX.

uERS. 2.---Sed iniquitates uestre. Ostendit quare non exauditi et in captiuitatem ducti.

uERS. 3.---Manus eius.  Iniquitates per partes exponit, etc., usque ad et tandem in Filium Dei inclamantes: Sanguis eius super nos et super filios nostros.

uERS. 4.---Conceperunt,  Qui exspectant Antichristum. Quem enim multo labore perquirunt in iniquitate suscipient.

uERS. 5.---Oua.  Ex ouo fetus, ex corde  consilium, ex quo actus. Oua ergo ruperunt, dum corda iniqua et uenenosa consilia uerbis ostenderunt, dicentes: Reus est mortis .

Aspidum. Aspis ad primam uocem incantatoris alteram aurem terre infigit, alteram cauda obturat, ne possit incantari: sic Iudei inherentes terrenis, ne locum et gentem perderent metuentes, Christi predicationem repulerunt, uenenati uenenatorum filii.

Erumpet in regulum. Ex ouis aspidis regulus, qui et basiliscus, ex Iudeis Antichristus. Ex eis enim nascetur, flatu suo, id est sermone uenenoso multos occidens uolantes ad patriam celestem. Occidit enim basiliscus flatu suo aues uolantes per era.

uERS. 9.---Propter hoc  Propheta in persona  populi penitentis respondet, post accusationem, quid loqui debeant penitentes.

uERS. 11.---Rugiemus quasi ursi omnes. Iudeorum meditatio et doctrina in sacra Scriptura rugitui ursi et gemitui columbe comparatur, quasi inutilis et uana, sicut et illa. Contra subiectos quoque seuiunt ut ursi; contra maiores uel equales, gemunt ut columbe.

uERS. 15.---ueritas in.  Christus, qui est uia, etc., usque ad ut Christi persona monstretur, quam deserentes, secuti sunt mendacium.

uERS. 16.---Et uidit.  Ostenso, quia penituerunt, ostendit non placuisse Domino penitentiam eorum, quia non puro corde plures penituerunt.

Quia non est uir. Mente omnes effeminati sunt,  sicut et illud, uocaui et non erat qui audiret.

Et saluauit sibi. Pater, scilicet per Filium gentes, Et iustitia eius, uel misericordia secundum LXX confirmabit eum qui uoluerit conuerti: non merito, sed misericordia et iustitia. Iustum enim est ut penitenti creature Creator parcat, que meritis suis saluari non poterat.

uERS. 19.---Et timebunt qui. Premonstrata uindicta Dei in Iudeos per Romanos, describit fidem gentium, de quatuor partibus mundi uenientium, audita predicatione apostolorum

Quasi fluuius. Quia citissime mundum sua predicatione et fide impleuit.

Quem Spiritus Domini. . Ad redimendum genus humanum Spiritus sanctus scilicet. Unde: Qui  conceptus est de Spiritu sancto. Et, Requiescit supereum Spiritus Domini , etc.

uERS. 21.---Hoc fedus, ut scilicet eos sanguine Filii redimam, et ipsi precepta mea faciant, et me moriter teneant et hoc est, Spiritus meus, qui est in te,



CAPUT LX.

uERS. 1.---Surge, illuminare. . Hec referunt Iudei ad tempus Christi sui, etc., usque ad ut uel pro his suscipiant Dei Filium.

Surge.  In Ecclesiis, que occidisti in synagogis: surge in gentibus, que cecidisti in Iudeis. Surge per confessionem, per uirtutes que cecidisti per negotiationem, per uitia, et cum surrexeris, illuminare, id est accipe Christi fidem.

Lumen. Tibi longe ante promissum ad redemptionem  tuam uenturum, quod illuminat omnem hominem uenientem in hunc mundum, scilicet qui dicit: Ego sum lux mundi , a quo illuminaberis si fidem Christi susceperis.

Gloria Domini. Ad illuminandum. Filius, scilicet sicut sol ortus illuminat mundum, in cuius figura Moysi et Salomoni, alteri tabernaculum, alteri templum edificanti ostenditur gloria Domini. Gloria quoque Domini fuit mortui resuscitatio, leprosi mundatio, et huiusmodi.

uERS. 2.---Terram.  Iudeos terrena amantes, quibus dicitur: Bona terre comedetis, quod carnaliter accipiunt.

uERS. 3.---Ortus tui.  Quoniam scilicet ex  aqua et Spiritu sancto nata es, omnes in splendore ortus primitiue Ecclesie ambulamus, quia eamdem fidem habemus, eodem baptismo renascimur.

uERS. 4.---Leua in circuitu oculos. Cui simile: Leuate oculos uestros et uidete regiones, quia iam albe sunt ad messem .

Filii tui.  Quos in fide genuisti: Unde Paulus: Per Euangelium ego uos genui . Primi fideles de Iudeis quando Spiritus sanctus datus est, erant in Ierusalem uiri religiosi ex omni natione que sub celo 1304est , uel gentes ex omnibus partibus mundi.

De longe uenient. Quia longe erant a Deo per idololatriam, unde: uos qui eratis longe, facti estis prope .

 De latere.  Quidam codices habent, etc., usque ad, neque Hieronymi sensus ad hoc inclinatur.

uERS. 6.---Camelorum. Camelus animal est gibbosum et oneriferum. Hi sunt diuites onus diuitiarum et peccatorum gibbum portantes.

Dromedarii. Dromedarius uel dromas, utrumque enim dicitur: est enim animal camelo minus, sed uelocius, in quo figurantur gentes uelociter ad fidem currentes.

Madian et Epha. Regiones trans Arabiam camelis et dromedariis abundantes, etc., usque ad que per thus figuratur, Domino obtulerunt.

uERS. 7.---Omne pecus Cedar congregabitur.  Simplices qui ante erant tenebre et meror, etc., usque ad ubi habitabant Saraceni de illius stirpe progeniti.

 Arietes. Predicatores, gregis duces, filii prophetarum qui ea que prophete predixerunt de Christo impleta docuerunt.

Nabaioth, filius Ismelis, et interpretatur prophetia.

Ministrabunt tibi. Sancti episcopi, presbyteri ministri Ecclesie, corpus et sanguinem Christi fidelibus administrando.

uERS. 8.---Qui sunt. Admiratur propheta gentes tam cito ad fidem currentes, uel primitiua Ecclesia:

Ad fenestras. Ad fenestras suas stant sancti custodientes quinque sensus corporis, ne per eos tanquam per fenestras intret mors in animas.

uERS. 9.---Argentum eorum. Hoc est: Corde creditur ad iustitiam, ore autem confessio fit ad salutem .

 uERS. 10.Filii peregrinorum. Principes gentium qui per orbem Ecclesias edificauerunt, sicut Constantinus qui Rome duodecim ecclesias in honorem duodecim apostolorum fecit, et alii multi qui multas exstruxerunt ecclesias, et necessaria prebuerunt.

uERS. 13.---Gloria Libani. Libanus mons est confinis terre promissionis, etc., usque ad reges et principes qui ad Ecclesiam uenerunt.

Abies.  Superbi, scilicet diuites, philosophi. Diuitias enim et scientiam sequitur superbia. Cyprianus et Hilarius excelse in seculo arbores, Ecclesiam Dei edificauerunt. Arborum diuersitas diuersos in Ecclesia ordines significat. Ex quibus omnibus constructa est Ecclesia miro decore distincta.

 Locum pedum. Ecclesiam, in qua apostoli, etc., usque ad Ecclesiam sustinent institutis, miraculis et exemplis.

uERS. 14.---Ciuitatem Domini. Ciuitas enim a communione dicitur, etc., usque ad qui sollicite circumiret et auxilium preberet.

uERS. 15.---Odio habita. Iudeis, quia fidem Christi predicabat, legis obseruantias destruebat; gentibus quia unum Deum afferebat, idola nichil esse astruebat.

Non erat qui per te transiret. Transiret et benediceret tibi, etc., usque ad insuper superbia aliquando mala, aliquando bona:

uERS. 17.---Pro lignis es.  Per ligna et lapides, etc., usque ad alii fortes fide, ut Cyprianus, et alii martyres, sicut ferrum.

 uisitationem tuam.  Christum, uel apostolos pacificos, et prepositos iustos, ut recte doceant et iudicent.

uERS. 19.---Non erit. Hoc de die iudicii. Hoc capitulo cogimur quecunque dicta sunt uel dicenda, ad ultimum tempus referre, quoniam celi terreque, solis atque lune nobis cessabit officium, et erit ipse Dominus lumen in perpetuum.

uERS. 21.---Germen.  Angeli, omnes electi, qui fidem quam habent operibus implent. Ipsi germen plantationis Domini et opus manuum eius, quia ab ipso creati, et in Ecclesia per fidem plantati ad glorificandum creatorem suum.

uERS. 22.---In tempore: aduentus Christi. uel in tempore opportuno uel prefinito. Cum miserit  Filius hominis angelos, et colligent de regno eius omnia scandala.



CAPUT LXI.

uERS. 1.---Spiritus Domini  Christus secundum humanitatem qui supra dixerat, Ego Dominus, in tempore congregabo eos, etc.

Quod unxerit me: oleo letitie, abundantia gratie.  Hec unctio in baptismate completa est, quia Spiritus Domini in specie columbe descendit, et mansit in illo.

Ad annuntiandum. Septuaginta: Ad euangelizandum pauperibus.

Apertionem, scilicet resolutionem; sic enim Symmachus  apertius transtulit.

uERS. 2.---Diem ultionis:  damnationis, que per Romanos, secundum illud: ueniet dies, etc. Et, cum uideritis ab exercitu circumdari Ierusalem, etc.

uERS. 3.---Coronam. Cum scilicet uiderint de Iudeis plurimos credidisse, et pro lugubri indumento stolam mundissimam accipere.

Pro cinere. Pro luctu et dolore fructuum suorum, cum scilicet uiderint gentes ad fidem confluentes, habebunt oleum gaudii pro luctu, pallium laudis pro spiritu meroris.

uERS. 5.---uinitores.  Mali cultores uinee, Scribe, et Pharisei, de quibus dicitur: Malos male perdet, et uineam suam locabit aliis agricolis.

uERS. 6.---uos autem. Hoc ad predicatores de  gentibus, etc., usque ad qui erant sacerdotes in domo Domini.

uERS. 7.---Partem eorum. Domini. Unde Psalmista: Dominus pars hereditatis mee, etc. Quod nemo ueraciter dicit, qui aliam partem querit.

uERS. 8.---Quia ego Dominus: Quasi diceret: Hoc faciet Dominus, qui magis diligit iustitiam pauperum et iudicium uerum quam munera diuitum que sepe de rapina sunt, nec magis quam scorti mercedem uel pretium carnis in sacrificium, uel si quis immolet filium Domino, placent.

In ueritate. Ut in ueritate comedant agnum, ut faciant circumcisionem cordium, et que data sunt in figura, omnia in ueritate faciant.

Fedus perpetuum. Euangelium eternum, non ut  uetus Testamentum, cui succedit Euangelium.

uERS. 9.---Semen eorum. Fideles, quibus apostoli semen uerbi commiserunt quod a Domino acceperunt.

uERS. 10.---Gaudens gaudebo in Domino, non in mundo.

uestimentis salutis: uirtutibus, ipsi Christo, etc., usque ad tamen una in capite et in membris est Ecclesia.

Et quasi sponsam. Alterius comparationis ponit exempla, quorum prius ad sponsum, sequens refertur ad sponsam.

uERS. 11.---Et laudem: suam, etc., usque ad reddet Domino fructum laudis et bone operationis.



CAPUT LXII.

uERS. 1.---Propter Sion.  Propheta in persona sui, impendio exhilaratus ex his omnibus  que mundo confert Filius incarnatus. Et hoc est, Propter Sion non tacebo, quamuis loqui prohibeat, quamuis mortem minetur.

Lampas accendatur. Lampas Grece, flamma Latine, unde: Ignem ueni mittere in terram, et quid uolo nisi ut ardeat? Hoc succensi apostoli loquebantur uariis linguis.

uERS. 2.---Nomen nouum.  Mos est Hebreis ex nouis rebus noua nomina imponere, etc., usque ad similiter prius Simon, postea Petrus.

uERS. 3.---Corona glorie. De omnibus partibus mundi, quasi corona uenientibus fidelibus.

uERS. 4.---Non uocaberis. Ecclesiam de utroque populo alloquitur, quasi, non hoc uocabulorum fine contenta eris.

 uERS. 5.Et gaudebit, etc. Propter hoc relinquet homo patrem et matrem . Sacramentum hoc magnum est in Christo et in Ecclesia .

uERS. 6.---Super muros tuos.  Apostolos, predicatores, qui Ecclesiam muniunt, quorum custodes angeli sunt. Unde: Omnes administratorii spiritus sunt, propter eos missi, qui hereditatem capiunt salutis . uel muri Ecclesiarum apostolorum discipuli, quorum custodes ipsi apostoli.

uERS. 7.---Donec ponat Ierusalem. Quod est, uel ipsa longe lateque diffusa, ubique laudetur, uel ubique laudet semper creatorem suum.

uERS. 8.---Iurauit per Filium scilicet, qui Dei uirtus  est et Dei sapientia. In dextera. In Filio. Unde: Omnia in sapientia fecisti , qui et brachium et fortitudo Patris: Unde, Omnia per ipsum facta sunt . Si dedero triticum tuum. Triticum Iudeorum et uinum sepe dedi inimicis eorum, sicut in libro Iudicum legitur : quod in tempore messis Madianite irruebant et eorum fruges colligebant. Et quando captiui ducti sunt, Samaritani qui eorum messes comederent, substituti sunt. Sed in hoc loco intelligit cibum Ecclesie, uirtutes, et bona opera, corpus Christi et sanguinem. Id est laudes, opera, que cum idolis impenderas, demones comedebant. Sed post aduentum Filii Dominus delectatus est in eis. Triticum ergo et uinum, cibus  corpus Christi et sanguinem significabant.  Unde, Caro mea uere est cibus, et sanguis meus uere est potus . Hoc hodie non sumitur ab hereticis, paganis, Iudeis, inimicis Ecclesie.

uERS. 10.---Per portas. Ministros Ecclesie, qui alios introducunt. uel uirtutes, que ducunt in celum, quasi de uirtute in uirtutem. Planum facite iter. Auferendo scandala; in baptismo remittendo peccata. Eligite. uel, proiicite secundum Septuaginta, quod est, auferte duritiam infidelitatis a cordibus hominum; uel, reprobos et duros a consortio fidelium.

uERS. 11.---Dicite filie Sion. Scilicet primitiue Ecclesie, que ex Iudeis primum: unde, Filii matris mee pugnauerunt contra me . uel secundum illud: Quotquot autem receperunt eum , etc.

Et uocabunt eum, dicentes: uos estis populus  sanctus, uos estis redempti a Domino Deo. Sic enim quidam codices habent.



CAPUT LXIII.

uERS. 1.---Quis est iste. Quidam angeli non plene cognoscentes mysterium incarnationis, passionis, resurrectionis, uidentes ad celos ascendere Dominum cum multitudine angelorum et sanctorum hominum propria uirtute, non auxilio angelorum, admirantur incarnationis, et passionis, et resurrectionis, et ascensionis mysterium: et quomodo sibi et aliis aperiat regnum celorum; unde et angelis Dominum comitantibus dicunt: Quis est iste? Et Dauid similiter: Quis est iste rex glorie? . uidetur tamen Augustus dicere super Genesim quod omnes angeli ab ipsa creatione sua, statim cognouerunt in contemplatione  sui creatoris, quidquid ipse erat facturus. Hieronymus autem aperte declarat quia quidam angeli, donec perficeretur mysterium incarnationis, ad plenum non cognouerunt.

De Edom. Edom  ab edulio rufe lentis, etc., usque ad uel de inferno spoliato uictor cum fidelibus suis.

Formosus in stola. Formosum calidum. Unde formosus quasi calidus, quia ex colore rubeus et roseus efficitur uultus, et inde speciosus.

uERS. 2.---Quare ergo.  Tanquam dicant angeli: Didicimus, etc., usque ad magis tibi clementia conuenit quam crudelitas.

uERS. 3.---Solus. Solus Samson precisis crinibus  Philistheis exponitur, nec angelus nec archangelus uel quilibet celestis spiritus. Denique humani generis nullus uel Iudeus uel Gentilis auxiliator: solus pugnat, solus superat. Aspersus est.  Sanguis meus eorum rancore, etc., usque ad cuius sepe sanguis super uestimenta uictoris aspergitur.

uERS. 5.Et non fuit, etc. Unde: Omnes amici mei dereliquerunt me, et noti mei quasi alieni recesserunt a me . Et saluauit. Hieronymus ad Augustinum et Alipium, impietatem Sabellii declinantes, tres personas expressas sub proprietate distinguimus, non ipsum sibi Patrem, non ipsum sibi Filium, non ipsum sibi Spiritum sanctum esse dicentes: sed aliam Patris, aliam Filii, aliam Spiritus sancti personam esse. Non enim nomina tantummodo,  sed proprietates nominum confitemur.

uERS. 7.---Miserationum.  Propheta in persona Iudaici populi penitentis et misericordiam Domini recognoscentis.

uERS. 9.---Non est tribulatus.  uox que est, etc., usque ad nemo est adiutor nisi Michel princeps uester, qui astat pro filiis populi mei .

Et angelus.  Septuaginta. Non legatus nec ipse angelus, sed Dominus saluauit eos.

uERS. 10.---Spiritum sancti eius. Id est Moysi: unde, Exacerbauerunt Moysen in castris, et Aaron sanctum Domini.  uel sancti eius, Christi, cui credere noluerunt. Filius enim Dei qui nos redemit, ipsos de Aegypto et mari Rubro liberauit. Spiritum sanctum, uel, sancti eius. Quidam codices  habent, scilicet Spiritum sanctum, quem contristat, qui uirum spiritualem contristat: unde, Qui uos tangit, quasi qui tangit pupillam oculi mei.  uel, angelum in custodiam missum, quem sepe male faciendo offenderunt.

uERS. 11.---Moysi. Quia non est alius qui orat pro eis. Ubi est, etc. Propheta uidens populi sui abiectionem, miseriam et afflictionem iam imminentem propter Filii Dei negationem, condolendo exclamat, dicens: Ubi est? quasi dicat: Clementia Omnipotentis. Ubi est qui posuit? Moysi scilicet, quia orante Moyse, tulit Dominus de spiritu eius et dedit septuaginta uiris.

uERS. 12.---Qui scidit aquas ante eos. uel dicitur. Cum Moyses mare percussisset, et in duodecim uias scidisset et aliis hesitantibus, tribus Iuda ingressa  est, et ob hoc regni dignitatem adepta est.

uERS. 14.---Spiritus Domini. Angelus, scilicet; unde: Et precedet te angelus meus . Spiritus enim, nature nomen est, angelus officii.

uERS. 15.---Attende de celo et uide. Dominus ubique totus et semper est, unde: Celum et terram ego impleo . Dicitur tamen sedem habere in celo, secundum illud: Celum mihi sedes , quia scilicet in celestibus angelis et hominibus iustis  eius uoluntas precipue fit. Ubi est zelus tuus, etc. Quasi dicat: Quia peccauimus, et nos odisse cepisti, recessit zelus tuus: quo recedente recessit fortitudo, et paternorum uiscerum superatur affectus.

 uERS. 16.---Abraham nesciuit.  Quasi dicat: Quia te offendimus, etc., usque ad non obliuiscatur filiorum suorum, ne per ipsos nomen Dei blasphemetur in gentibus.

uERS. 17.---Quare errare. Paulus ad Corinthios scribens, ad unius scilicet populum ciuitatis pro uarietate habitantium sanctorum scilicet et peccatorum, nunc laudat, nunc reprehendit: sic presens capitulum, quod ex oratione populi Deum deprecantis contexitur, nunc laudat Dominum, nunc accusat, iuxta secundam regulam Ticonii, que est de corpore Domini.

uERS. 19.---Quasi in principio.  Antequam uocares nos, etc., usque ad non uocabuntur populus Dei, a Christo scilicet Christiani.



CAPUT LXIu.


uERS. 1.---Utinam dirumperes.  In persona sua, etc., usque ad item Dauid: Inclinauit celos, et descendit .

uERS. 2.---Aque arderent.  Aque maris arderent igni. Quod est, populi mundi inflammarentur igne caritatis. Unde: Ignem ueni mittere in terram, et quid uolo nisi ut ardeat?  et sic notum fieret nomen tuum, quod est Christus iehsu, inimicis tuis, scilicet Iudeis.

uERS. 3.---Non sustinebimus. Nos Iudei, sed blasphemabimus dicentes: In principe demoniorum Beelzebub eiicit demones . Hoc enim dicit propheta in persona infidelium. Descendisti. Tanquam precibus suis exauditis inquit: Descendisti, etc.  Montes. Amissa potentia: Nunc princeps huius mundi eiicietur foras . Et Iudeis dicitur: Auferetur a uobis regnum Dei , scilicet sancta Scriptura et omnis gloria, et omnis dignitas.

uERS. 4.---A seculo. Hinc Paulus ad Corinthios testimonium sumit, non uerbum ex uerbo, sed sensum exprimens. Oculus. Quia non est corpus uel color. Quod Apostolus ponit in cor hominis non ascendit, quia maius, et cor debet illuc dirigi. Parauit enim seipsum cognitionem sui, cognitionem sancte Trinitatis; unde: Hec est uita eterna, ut cognoscant te uerum Deum et quem misisti Iesum Christum . Hunc nemo potest uidere; unde illud: Deum nemo uidit unquam .

uERS. 5.---Ecce tu, etc. In persona infidelis populi,  qui uolens transire ad ueritatem Euangelii, penitentiam preferebat ore, quam non habebat in corde.

uERS. 6.---Menstruate, etc. Mene Hebraice, Luna Latine; unde menstruate que singulis mensibus solent sanguinis fluxum sustinere. Et tunc uiri abstinere debent ab eis. Tunc enim concipiuntur membris damnati, ceci, claudi, leprosi et huiusmodi: ut quia parentes non erubuerunt misceri in conclaui, eorum peccata pateant cunctis, et aperte redarguantur in paruulis. uentus. Commotio acris, ut ibi, Imperauit uentis et mari . uel Spiritus sanctus: Aduenientis Spiritus uehementis . Hic enim Spiritus pro uento ponitur significatione Spiritus sancti. uel, tentatio demonum et malorum  hominum, ut illud: uenerunt flumina, et flauerunt uenti : et hoc est quasi uentus.

uERS. 8.---Et nunc, Domine. Ac si dicat: Si consideremus nostra merita, desperandum est; si clementiam tuam, qui flagellas omnem filium quem recipis, audemus preces fundere, tu enim pater noster es. Opera manuum tuarum. Quasi dicat: Respice opus tuum, non merita nostra. Mysterii Trinitatis recta confessio est ignorantia scientie.

uERS. 9.---Ne irascaris, Domine. Hoc est, non uitamus iram, nec ultra querimus patientiam, per quam thesaurizamus nobis iram in die uindicte: sed quesumus ne irascaris nobis satis, scilicet, ne tempore ultionis memineris iniquitatis nostre.

uERS. 10.---Sion deserta. Sion et Ierusalem in  hoc loco idem significant, templum, scilicet, et ciuitatem, ubi quondam specula uirtutum et uisio pacis. Sed postquam populus Iudeorum negauit regem suum, et addidit illud: Non habemus regem nisi Cesarem , Ierusalem deserta est a Deo: unde, Relinquetur uobis domus uestra deserta ; et illud, Surgite eamus hinc . Et in templo, audite sunt uoces : Transeamus ab his sedibus.

uERS. 11.---Domus. Allegorice. Domus Dei Ecclesia, et unaqueque fidelis anima, que aliquando ignibus luxurie corrumpitur et auaritie.



CAPUT LXu.

uERS. 1.---Quesierunt, etc.  Ad hoc respondet  filius, etc., usque ad et Filii alieni mentiti sunt mihi .

uERS. 2.---Expandi manus meas.  In cruce orans pro eis, etc., usque ad ipsi tamen semper exstiterunt increduli.

uERS. 3.---Populus qui ad iracundiam.  Allegorice. Omnis hereticus Deum ad iracundiam procat, etc., usque ad et in quadrum exstruere, et secti in latere pulueris roborare lineis.

uERS. 4.---In delubris. Delubra a delendo dicta, eo quod ibi putabatur ablui anima. uel, quia prope erant piscine ubi et sacerdos lauabatur et hostia. Allegorice.  Heretici in memoriis magistrorum, etc., usque ad ut qui ipsis non fuerit similis, quasi perditum detestetur.

uERS. 5.---In furore meo. Furorem, obliuionem, iram, penitudinem, ita in Deo accipere debemus, quomodo manus, pedes, oculos, aures, et cetera membra que habere dicitur: non quod his pareat perturbationibus qui eas exstinguit in nobis, sed per uerba nostra; Dei intelligimus affectum erga nos.

uERS. 6.---Non tacebo. Qui superius dixit: Tacui, semper silui, patiens fui, modo dicit: Non tacebo, id est, ne paream amplius, neque sustinebo iniquitates eorum.

uERS. 7.---Iniquitates patrum, etc. Ut scilicet non solum pro peccatis uestris puniamini, sed etiam pro patrum iniquitatibus quos imitati estis. Aliter enim non portat filius iniquitatem patris. Qui sacrificauerunt  super montes. Quando in Bethel et in Dan aureos uitulos adorauerunt. Hereticus quoque contemnens simplicitatem Ecclesie sacrificat in montibus, et exprobrat Deo dum eius precepta contemnit.

uERS. 8.---Quomodo.  Quasi dicat: Propter malos non perdam bonos: Sed quomodo, etc. Dixerat enim periturum Isrel.

uERS. 9.---De Iacob semen. Semen Iacob et Iude, apostoli, possidentes montes, alios, scilicet credentes uirtutibus eminentes: unde, Nisi Dominus Sabaoth reliquisset nobis semen, quasi Sodoma facti essemus . Montes sanctos meos. Septuaginta: Montem meum, scilicet Christum, qui est mons montium. Montes enim sunt apostoli, qui de Iudeis possederunt Christum, in quo fundati sunt. Et hereditabunt.   Unde: Semen Abrahe serui eius: filii Iacob, electi eius. Quicunque adhuc semen sunt, etc., usque ad non accepistis spiritum seruitutis iterum in timore, sed accepistis spiritum adoptionis filiorum Dei .

uERS. 10.---Campestria.  Alii saltus, unde: Dominus reuelabit condensa siluarum , ut latrones ibi latitare desistant, et bestie uenenataque animalia in Ecclesiam Dei transeant. In caulas gregum. Alia translatio habet Saronas, que est regio inter Ioppem, et Lyddam atque Iamniam fecunda et pabulosa, sed latronibus infesta: unde interpretatur uallis effundens sanguinem. Et uallis Achor. Ubi Achor filius Charmi de spoliis Iericho furatus cum omni domo periit. Et quia populum turbauit et ibi  periit, uocatur locus uallis Achor, id est, turbationis uel tumultus. In quo significatur Gentilitas, sicut et per Saronas, que interpretatur uallis fundens sanguinem, que effusione sanguinis plena in tumultu et in turbatione uitiorum manebat. Sed uallis Achor uersa est in caulas gregum siue ouilia, et in cubile armentorum, id est, ecclesias, et requiem predicatorum et aliorum fidelium, qui designantur per armenta et greges ouium. Armentorum. Predicatorum, qui Ecclesiam armant et defendunt. Armentum enim dicitur ab armando.

uERS. 11.---Et uos qui dereliquistis, etc. Allegorice. Omnes qui Ecclesiam deserunt, et obliuiscuntur montem sanctum Dei, tradentes se spiritibus erroris, uel immundis doctrinis demoniorum, parant  fortune mensam, et nichil ad Deum pertinere credentes, sed uel stellarum cursu uel uarietate fortune omnia gubernari, hi tradentur eternis suppliciis, ut nullus eorum possit euadere.

Fortune mensam.  Dee Aegyptiorum cui in fine anni parabant mensam, omnibus escis refertam, et poculis mulsa mixtis: uel quasi felicem annum prebuerit, uel quia futurum felicem prebitura sit.

uERS. 12.---uocaui. Per prophetas dicens: Conuertimini ad me et salui eritis . Et per memetipsum: Penitentiam agite . Et alibi: uenite ad me, omnes qui laboratis et onerati estis .

uERS. 13.---Ecce serui mei.  Quasi dicat:  Non solum corruetis gladio, etc., usque ad et, Satiabor cum apparuerit gloria tua.

uERS. 15.---Et dimittetis nomen uestrum. Ut aliqui affirmantes dicant: Si aliter fecero, contingat mihi sicut Iudeis Romanorum gladio occisis. uel ita: Iuro per Deum, in quem olim Iudei crediderunt. uel, quia Deus iuramentum eorum erat, quod Christiani modo iurant necessitate compulsi, uiuit Dominus scilicet.

Et interficiet te. Ut uel hunc non habeatis, qui dicit, Ego sum uia, ueritas et uita  Nec uocemini circumcisio, sed conscisio.

uERS. 16.---Quia obliuioni.  Ut non idolorum meminerint, etc., usque ad Forsitan et in futuro pristine conuersationis memoria omnino delebitur.

 uERS. 18.---Quia ecce. Ex angelis scilicet et hominibus unam Ecclesiam, et exsultabunt et gaudebunt, ut ego qui creaui exsultem, et gaudeam in eis. Exsultationem. Uniuerse terre, ut que uetus unigeniti erat gaudium, noua cunctis nationibus letitia sit. Gaudium. Quod uel post resurrectionem possumus intelligere, uel post baptismum in prima resurrectione. Hoc ad generalem resurrectionem qua omnes in perfecta etate resurgent. Et hoc est: Non erit, etc.

uERS. 20.---Puer centum annorum, etc. Ille scilicet, qui etsi diu, tamen pueriliter uixit, seruiens uitiis: et hoc exponit sic Gregorius. Puer centum annorum. Et peccator centum annorum. uita quidem pueri longum trahitur, ut a factis puerilibus corrigatur: sed si a peccati perpetratione, nec temporis  longinquitate compescitur, hec ipsa uite longinquitas, quam per misericordiam Dei accepit ei ad cumulum maledictionis crescit.

uERS. 21.---Domos.  uirtutes pro quibus in celestibus requiescent, etc., usque ad Multi enim sancti edificant domos, sed non habitant in eis.

uERS. 22.---Secundum enim.  Sicut Christus etc., usque ad Lignum uite est his qui apprehenderunt eam, scilicet, sapientiam, que est Christus.

uERS. 23.---Semen benedictorum. Apostoli, et alii doctores in predicatione, uel in aliis operibus, sicut Iudei, quia eternam mercedem percipient, quia uenient cum exsultatione portantes manipulos suos .

Nepotes. Quos filii eorum in fide genuerunt,  sicut Marcus Petri discipulus, et Lucas Pauli filius.

uERS. 24.---Antequam clament. In conturbatione, in dolore mentis, sed in gaudio et letitia: unde, Quod enim est gaudium nostrum aut corona glorie, nonne uos ? etc.

uERS. 25.---Lupus. Lupus Saulus, id est persecutor, de quo, Beniamin lupus rapax . Agnus. Qui scilicet in candidis uestibus sequuntur agnum quocunque ierit: De quibus Petro dicitur, Pasce agnos meos . Et leo et bos comedent. uir scilicet disertus et potentissimus in seculo spreta philosophie eloquentia comedet paleas, id est utilitatem et superficiem historie cum bobus, id est predicatoribus Ecclesie. Hec comedunt leones  donec multis laboribus ueniatur ad profunditatem mysterii, sicut Augustinus et Cyprianus et alii. Neque occident. Deposita feritate, uel in presenti uel in futuro, et hoc est: In omni monte, etc. Hoc Iudei carnaliter accipiunt, dicentes quod in tempore Christi sui tanta pax et securitas sibi erit, ut lupi et agni, leones et boues, serpentes et homines commorentur simul, et comedant, neque eis noceant, qui in templo, et in monte sancto habitant. Ex quo colligitur, quod omnes alii occidentur. Sed hoc falsum esse ostenditur his uerbis: Hec dicit Dominus: Celum sedes mea, terra autem scabellum pedum meorum, etc., hoc tamen Iudei carnaliter intelligunt.



CAPUT LXuI.

 uERS. 1.---Celum. Omnes sancti quorum conuersatio in celis est; unde: Anima iusti sedes est Dei. Celum sedes mea. Quasi diceret: Ne putetis hec ad litteram esse complenda. Que est ista. Quasi diceret: Putatis me localem, et in templo tantum manentem, sed que est ista domus, etc.

uERS. 2.---Ad quem, etc. Ablato altari temploque terreno quod humana manus construxit, recte auferentur uictime Iudeorum, ne forte dicerent: Non tam sumus stulti, ut Deum putemus hoc loco posse concludi, sed in separato ad glorificandum Deum loco uictimas immolamus sicut in lege precipitur.

uERS. 3.---Qui immolat bouem.  Quasi: Sacrificium uestrum non placet mihi post immolationem  ueri sacrificii: in cuius umbra illa sacrificia concessi uobis, et ne immolaretis idolis. Canem. De quo per Moysen: Non offeres in domo Dei tui mercedem meretricis, neque pretium canis . Et bene canis et meretrix copulantur, quia similiter libidinantur. Elegerunt in uiis suis. Non mea uoluntate, ex quo uerus agnus immolatus est, Unde: Pascha nostrum immolatus est Christus .

uERS. 4.---Et que timebant. Romanos; unde: uenient Romani, et tollent nostrum locum et Gentem . uel famem, pestem, captiuitatem.

uERS.5---Odientes uos. Quia de mundo non estis, quia in me creditis, quia nomen meum habetis, a Chrito Christiani dicti: unde, Iam enim conspirauerant Iudei, ut si quis confiteretur Christum, extra Synagogam  fieret . Glorificetur.  quasi: Appareat gloriosus, etc., usque ad cum potestate magna et maiestate et uirtute, uel etiam in presenti.

uERS. 6.---uox populi de ciuitate. Adueniente Romano exercitu, secundum Iosephum, diuisi sunt Iudei in tres partes de principatu contendentes. Alii sibi alium principem preponentes Pars autem populi et sacerdotum, tenebant templum, arcem uero et regiam domum pars populi et principum, reliquam uero ciuitatem tertia pars et maxime uulgus. Pugnabant ergo et extra contra hostes, et intra contra ciues. Romanis ergo urbem irrumpentibus audita est uox populi plangentis de ciuitate, uox sacerdotum, et qui cum ipsis erant de templo. uox etiam  Domini audita est in Romanis exsultantibus, qui etiam nutu Dei uenerunt, reddentis reddentes retributionem inimicis suis, scilicet Iudeis, per Romanos.

uERS. 7.---Antequam parturiret.  Non paulatim, sed nec multo tempore, etc., usque ad et Dauid, inquit, Spes omnium finium terre et in mari longe .

Masculum, populum fortem de quo Stephanus, Paulus, qui dicit: Quis nos separabit a caritate Christi .

uERS. 8.---In die una. Apostolus filios suos tanquam una die simul genuit, quia in Christo, qui lux, et dies; et in unitate fidei.

uERS. 9.---Si ego. Quasi: Ego qui omnes creaui  homines in nichilo, creabo mihi ex omnibus gentibus Ecclesiam unam que edificatur de uiuis lapidibus:

uERS. 10.---Letamini, etc.  O angeli, o apostoli, tristes de perditione Iudeorum infidelium, letamini consolati de fide et salute gentium de quibus edificatur Ecclesia.

uERS. 11.---Ut sugatis. Fidem simplicium, et opera bona inde delectati. Fides credentium lac et cibus est predicatorum. Unde et Christus: Ego cibum habeo manducare, quem uos nescitis . Et repleamini. Puerpera que genuit masculum non caret abundantia lactis in educatione Gentis, et paruulorum qui simul nati sunt ut preberet eis duo ubera ueteris et Noui Testamenti. Et notandum quod paruuli lacte consolationis indigent quasi adhuc in carne uersantes: qui uero post lac consolationis  ad solidum cibum profecerunt, affluent deliciis ueritatis et scientie omnimode glorie. Ut mulgeatis. Sancta Ecclesia in omnibus una, in aliis habet lac, simplicem, scilicet fidem, operationem. In aliis affluit omnimoda gloria, carismatum scilicet abundantia, et diuinitatis scientia et humanitatis Christi. Sancti ergo predicatores in omnibus delectantur tanquam carpentes ab aliis hoc, ab aliis illud. Ab ubere. Ab apostolis et predicatoribus ad dona Spiritus sancti, uel ad doctrinam ueteris et Noui Testamenti. Quod enim predicant, operibus monstrant, ut sic auditoribus ducatum prebeant.

uERS. 12.---Blandientur uobis.  Sustentantes, lac dantes, sicut ille qui dicit, Obsecro uos,  fatres, per misericordiam Dei ut exhibeatis corda uestra , etc. Et: Obsecro uos tanquam aduenas, . etc.

uERS. 13.---Quomodo. Omnipotens Deus tanquam misericors et miserator, modo aquile modo galline, modo mari blandienti se comparat, ut uos saltem blanditiis alliciat. Sicut etiam aquila in rupibus inaccessis nidum parat, ne accessus alicui pateat, et in medio amethistum lapidem qui omnia uenena fugat, secundum physicos propter serpentes arcendos, quedam alia secreta nature collocat: sic ipse in cordibus nostris lapidem, id est fidem suam ponit, scilicet, seipsum, qui est lapis abscisus sine manibus de monte, quo omnia uenena diaboli fugantur.  Aquila enim plus omnibus bestiis, et iumentis, pecudibus auibusque fetus diligit, ut aiunt qui de animantium scripsere naturis

uERS. 14.---uidebitis, o apostoli, multitudinem uiuentium ad fidem. Et gaudebit cor uestrum de salute illorum, et ossa uestra, uirtutes, germinabunt in aliorum cordibus, fructus bone uoluntatis et operationis. Sicut enim corpus ossibus, ita anima sustentatur uirtutibus. Et ossa uestra. In die iudicii corpora uestra reuiuiscent in immortalitate, ut sicut corpore et anima in presenti uita Deo seruiuistis, sic corpore et anima premia recipiatis. Cognoscetur. In iudicio scilicet bonis suauis et mitis; impiis ultor, et fortis cognoscetur Filius, qui Patris manus est, per quem omnia operatur

 uERS. 16.---In igne. Qui eternus erit malis quos inuoluet, et adducet ad supplicium eternum quo purgabitur quid in bonis erit purgandum. Quadrige eius. Currus, quia tunc triumphaturus, et omnes aduersarios debellaturus: non quod egeat ministerio angelorum.

In igne Dominus. In iudicio. uel, discretio eius et iustitia monstratur, dum bonos a malis diuidit iusto iudicio, non potentia. Gladio.  Sententia: unde Amos, Gladio Dei peribunt omnes peccatores, etc.  Dum enim reddet unicuique quod meretur, omnes cognoscent illum iustum iudicem, et laudabunt eius iudicium.

uERS. 17.---Qui sanctificabantur  Opinione sua in fontibus et baptismatibus, etc., usque ad sed  tamen dicitur ad confusionem eorum qui nec erubescunt facere. Qui sanctificabantur. Possumus secundum tropologiam dicere, omnes uoluptatis magis quam Dei amatores, dicere sanctificari in hortis et in liminibus, secundum Septuaginta, quia in mysteria ueritatis non ualent introire, et comedere cibos pietatis: quia non sunt sancti corpore et spiritu nec comedunt carnem Christi, ut habeant uitam eternam. Etenim pascha nostrum immolatus est Christus , qui non foris, sed in una domo et intus comeditur. In hortis. Non in sacrificio uitule rufe, quod precipiebatur in lege.

uERS. 18.---Ego autem. Quasi dicat: Ideo uenio ad iudicium cum omnibus gentibus et linguis, ut iudicem simul omnia opera eorum et cogitationes, et  reddam eis omnia que merentur. Linguis.  Que secundum apostolorum non solum hominum, etc., usque ad Iuxta illud: Inebriatus est in celo gladius meus, et usque ad terram descendit .

uERS. 19.---Et ponam in eis signum. Crucis, Christianitatis, salutis, quo signati in Ezechiele non interficiuntur; quo in Aegypto postes signantur et Isrelite saluantur. Hoc signum Achaz noluit petere, quod supponit Isaias: Ecce uirgo concipiet, etc. Et mittam ex eis. uidetur esse contrarium, cum de iudicio prius dictum sit, reuerti ad primum aduentum, quo apostoli ad gentes diriguntur et audiunt: Ite, docete omnes gentes . Sed iudicii dies  predicitur, ut metu future pene perterriti, accipiant aduentum Saluatoris: et apostolorum predicationem qui sunt premittendi. In mare. Mundum scilicet, cuius partes subdit Africam, etc. meridia nam, scilicet plagam in qua Africa est.

uERS. 20.---In equis. (HIER.] Sunt adducti, qui uelociter credunt et cito ad fidem currunt. In quadrigis et in lecticis. Philosophos, scilicet et doctrina et morum honestate fulgentes: unde citius ad doctrinam quatuor Euangelistarum peruenerunt, et quatuor principalibus uirtutibus subleuati celestia mente attigerunt. In mulis. Super quos Dauid et Salomon sedisse leguntur. Qui enim a mundi fetu steriles sunt, Domino qui per illos figuratur, quasi mansueti deseruiunt. In carrucis. Septuaginta, tectis uehiculis:  alii simpliciter. Hi sunt quibus dicitur: Inuicem onera uestra portate . Quomodo. Quasi: Cum tanta letitia adducunt apostoli fratres uestros quorum munera, fides, spes, caritas, oratio munda, bona opera etc., uasa pura corda et corpora immaculata. Inferant. Quod secundum legem ter in anno faciebant, scilicet in Pascha, in Pentecoste, in festiuitate Tabernaculorum; unde, Non apparebis in conspectu meo uacuus . Domum Domini. Templum Dei sanctum est, quod estis uos . Et alibi: Templum Dei estis et Spiritus sanctus habitat in uobis .

uERS. 22.---Quia sicut celi. Quasi: Sicut hec innouata in eternum manebunt immobilia, sic semen uestrum, o apostoli, innouatum, ab omni corruptione  carnis in eternum mecum regnabit. Quia sicut, etc.  Hec usque ad finem libri pertinent ad diem iudicii.

 uERS. 23.---Mensis ex mense. Mene Grece, Latine luna, unde neomenia, quasi noua luna. A mene mensis apud illos qui initium kalendarum, non secundum solis cursum et diuersa spatia mensium, sed secundum lune circumitum et terminant et incipiunt, quod Hebrei faciunt. Per mensem ergo lunam: per lunam  Ecclesia intelligitur, de qua, Permanebit cum sole et ante lunam . Et alibi: Pulchra ut luna, electa ut sol , et hoc est, erit mensis ex mense.

uERS. 24.---Et Egredientur. Quasi ad uidendum, non loco, sed intelligentia, uel uisione manifesta, ut ad laudem Dei magis accendantur. Et uidebunt.   Non mirum si sancti iam immortales reprobos uideant, cum prophete adhuc mortales hec omnia uidere meruerunt.

Cadauera, quia in eternam damnationem cadent, secundum quod et demones cadauera possunt dici, secundum quod etiam homines appellantur. Unde: Inimicus homo hoc fecit . uermis eorum. Materialis, uel conscientie; unde: Sicut tinea comedit uestimentum, et uermis corrodit lignum, et ignis deuorat ligna, sic meror et tristitia excruciat cor uiri . Ad satietatem. Quia scilicet boni uidebunt eos a se iusto Dei iudicio separatos, amissa potentia qua seuiebant contra bonos, et uindictam Dei in illos tantam, ut maiorem non exposcant. Qui modo dicunt, Usquequo, Domine, non uindicas sanguinem  nostrum ? Satiabuntur quoque de beatitudine sua, agentes gratias uisa impiorum ineffabili pena.




uolume back matter






ORDO RERUM QUAE IN HOC TOMO CONTINENTUR.



WALAFRIDUS STRABUS, FULDENSIS MONACHUS.
    NOTITIA HISTORICA. 9
    Monitum editoris Patrologie. 11
    Prologomena editorum Duacensium in Glossam ordinariam. 11

WALAFRIDI OPERUM PARS PRIMA.--- COMMENTARIA BIBLICA
    GLOSSA ORDINARIA. 67
    Liber Genesis. 67
    Liber Exodus. 183
    Liber Leuiticus. 295
    Liber Numeri. 379
    Liber Deuteronomii. 445
    Liber Iosue. 505
    Liber Iudicum. 521
     Liber I Regum. 539
    Liber II Regum. 563
    Liber III Regum. 581
    Liber Iu Regum. 611
    Liber I Paralipomenon. 629
    Liber II Paralipomenon. 663
    Liber I Esdre. 691
    Liber II Esdre. 713
    Liber Tobie. 725
    Liber Iudith. 731
    Liber Esther. 739
    Liber Iob. 747
    Liber Psalmorum. 841
    Liber Prouerbiorum. 1079
    Liber Ecclesiastes. 0000
    Canticum canticorum. 0000
    Liber Sapientie. 0090
    Liber Ecclesiastici. 0000
    Prophetia Isaie. 1231




FINIS TOMI CENTESIMI DECIMI TERTII.

